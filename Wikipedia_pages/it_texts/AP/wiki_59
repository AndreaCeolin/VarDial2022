{"id": "2325761", "revid": "467420", "url": "https://it.wikipedia.org/wiki?curid=2325761", "title": "Strategia del ragno", "text": "Strategia del ragno \u00e8 un film per la televisione del 1970 diretto da Bernardo Bertolucci. \nLiberamente ispirato al racconto di Jorge Luis Borges del 1944 \"Tema del traditore e dell'eroe\", il film racconta di un giovane che si reca nella sua citt\u00e0 natale per investigare sul misterioso omicidio del padre, eroe della Resistenza, avvenuto in epoca fascista. Co-prodotto dalla Rai, il film fu presentato alla Mostra internazionale d'arte cinematografica di Venezia e trasmesso in televisione nell'ottobre del 1970.\nTrama.\nAthos Magnani \u00e8 il figlio trentacinquenne di un eroe della Resistenza dallo stesso nome e a lui somigliantissimo, ucciso, secondo una leggenda, dai fascisti nel 1936. Proveniente da Milano, Athos scende alla stazione della citt\u00e0 paterna, Tara, luogo immaginario nel parmense. Vi \u00e8 stato chiamato dall'amante del padre, Draifa, con il compito di fare luce sull'assassinio mai chiarito dell'uomo. Tara vive nel culto dell'eroe antifascista: una via, un monumento e un circolo culturale sono dedicati a lui. Ma all'arrivo del figlio gli abitanti mostrano ostilit\u00e0 nei confronti delle sue ricerche. Un colloquio con tre vecchi amici del padre fa scoprire ad Athos che l'uomo aveva ordito un attentato a Mussolini nel teatro della citt\u00e0, in occasione della prima del \"Rigoletto\".\nCon una telefonata anonima qualcuno preannuncia l'attentato ai carabinieri e fa trovare l'esplosivo, cos\u00ec la visita del Duce viene annullata. Ma il giovane non crede alla versione degli amici del padre. Le evocazioni di Draifa, infatti, profilano un Athos esposto all'incertezza e alla paura dell'azione. Dibattuto se restare a Tara o partire dalla citt\u00e0, che gli appare sempre pi\u00f9 minacciosa ed opprimente, il giovane ode le note del \"Rigoletto\" ed entra nel teatro: qui scopre finalmente la verit\u00e0. Il padre aveva tradito per paura, ma aveva anche indotto gli amici ad ucciderlo per imporne la leggenda affinch\u00e9 la citt\u00e0 avesse un eroe come modello per le future generazioni.\nAthos \u00e8 sconvolto dalla scoperta e si trova sul punto di rivelare a tutti la verit\u00e0 durante un discorso commemorativo della figura di suo padre; durante il discorso, si rende conto che il padre aveva previsto tutto, e che aveva tradito per farsi uccidere e diventare un eroe. Athos decide di tacere e di lasciare Tara per sempre. Recatosi nella stazione deserta del paese, l'altoparlante annuncia ritardi sempre maggiori del treno. L'erba ricopre le rotaie arrugginite: da lungo tempo nessun treno \u00e8 pi\u00f9 passato per Tara.\nProduzione.\nLe riprese sono state effettuate nell'estate del 1969.\nParte delle riprese si sono svolte a Sabbioneta (chiamata nel film Tara), Pomponesco e a Brescello (la stazione ferroviaria).\ne a Fidenza (nel Teatro Comunale Magnani)\nDistribuzione.\nIl film \u00e8 stato presentato in anteprima il 25 agosto 1970 alla 31\u00aa Mostra internazionale d'arte cinematografica di Venezia.\n\u00c8 stato trasmesso in prima serata sul canale televisivo Programma Nazionale il 25 ottobre 1970, per poi essere replicato su Secondo Programma il 30 ottobre seguente.\nCritica.\n\"... un puzzle di menzogna e verit\u00e0... in linea col cinema d'autore di quegli anni... agganci psicoanalitici... Riuscito l'incrocio tra il realismo della prima parte e il surrealismo della seconda.\" **\u00bd"}
{"id": "2325767", "revid": "1935652", "url": "https://it.wikipedia.org/wiki?curid=2325767", "title": "Vicariato apostolico del Nepal", "text": "Il vicariato apostolico del Nepal (in latino: \"Vicariatus Apostolicus Nepalianus\") \u00e8 una sede della Chiesa cattolica immediatamente soggetta alla Santa Sede. Nel 2017 contava 7.643 battezzati su 31.395.930 abitanti. \u00c8 retto dal vescovo Paul Simick.\nTerritorio.\nIl vicariato comprende l'intero territorio del Nepal.\nSede del vicariato \u00e8 la citt\u00e0 di Lalitpur, dove si trova la cattedrale dell'Assunzione della Beata Vergine Maria, unico edificio di culto cattolico autorizzato nel Paese.\nIl territorio \u00e8 suddiviso in 16 parrocchie.\nStoria.\nLa missione sui iuris del Nepal fu eretta il 7 ottobre 1983 con il decreto \"Quo aptius\" della Congregazione per l'evangelizzazione dei popoli, ricavandone il territorio dalla diocesi di Patna (oggi arcidiocesi).\nL'8 novembre 1996 la missione sui iuris fu elevata a prefettura apostolica con la bolla \"Cuncta disponere\" di papa Giovanni Paolo II.\nIl 10 febbraio 2007 la prefettura apostolica \u00e8 stata elevata a vicariato apostolico con la bolla \"Ad aptius consulendum\" di papa Benedetto XVI.\nIl 23 maggio 2009, giorno in cui il Parlamento nepalese eleggeva il Primo ministro, un attentato dinamitardo ha devastato la cattedrale dell'Assunzione; l'esplosione, causata da un ordigno collocato sotto una sedia tra i fedeli, ha provocato tre morti e 13 feriti.\nStatistiche.\nIl vicariato apostolico al termine dell'anno 2017 su una popolazione di 31.395.930 abitanti contava 7.643 battezzati, corrispondenti allo 0,02% del totale."}
{"id": "2325770", "revid": "284938", "url": "https://it.wikipedia.org/wiki?curid=2325770", "title": "Ali a freccia negativa", "text": ""}
{"id": "2325772", "revid": "33689", "url": "https://it.wikipedia.org/wiki?curid=2325772", "title": "Angelino Dulcert", "text": "Di possibili origini genovesi, Dulcert \u00e8 riconosciuto quale autore di almeno due portolani, realizzati nel 1325 e del 1339, l'ultimo dei quali, compilato a Palma di Maiorca, rappresenta il primo esemplare conosciuto e attribuito alla cosiddetta Scuola di Maiorca.\nBiografia.\nQuasi nulla di certo si conosce della sua vita. Viene identificato con il cartografo Angelino de Dalorto (fl. 1325), mentre il suo vero nome doveva essere Angelino de Dulceto (o Dulceti), o, forse, Angel\u00ed Dolcet. L'origine di Dulcert \u00e8 comunque incerta: si ipotizza che fosse di origini italiane, quelle di un genovese trasferitosi a Maiorca negli anni 1320-1330, dopo essersi formato a Genova.\nIl portolano di Dulcert.\nLe note e le legende sono scritte in latino, e la mappa si caratterizza in quanto rappresenta aspetti che risultano sconosciuti alle opere coeve prodotte a Genova e nella Repubblica di Venezia.\nLa mappa tenta inoltre di rappresentare il nord Europa e incorpora informazioni relative all'Africa, non concentrandosi solo sulle rappresentazioni relative al mar Mediterraneo che caratterizzano, invece, le opere dell'epoca. Si distingue, inoltre, per essere il primo portolano nel quale s'identifica l'isola di Lanzarote, la pi\u00f9 orientale dell'arcipelago delle Canarie, come \"Isola di Lanzarotus Marocelus\", un riferimento al navigatore genovese Lanzerotto Malocello.\nIl portolano \u00e8 disegnato su due pergamene manoscritte, unite in un'unica carta che ha dimensioni 75 \u00d7 102 centimetri; si trova presso la \"Biblioth\u00e8que Nationale de France\", a Parigi.\nIl portolano \"Dalorto 1325\".\nUn altro portolano molto simile, disegnato negli anni 1325-1330 (non si sa se in Catalogna o a Genova) \u00e8 attribuito a Angelino Dalorto. La sua datazione, un tempo creduta al 1325, \u00e8 stata rivista al 1330.\nIl documento appartiene alla Collezione Corsini a Firenze. La firma \u00e8 stata tradizionalmente letta come \"Hoc opus fecit Angelinus de Dalorto ano d\u00f1i MCCXXV de mense martii composuit hoc\" (da allora la lezione \u00e8 stata rivista in \"Angelinus de Dulceto\" e \"ano d\u00f1i MCCXXX\", da cui la revisione del nome in \"Dulceto\" e l'anno in 1330).\nLa somiglianza con il portolano Dulcert, la comune epoca di realizzazione, e l'assonanza dei nomi degli autori (\"Angelinus Dulcert\" e \"Angelinus De Dalorto\"), ha fatto ritenere che i due autori debbano considerarsi una stessa persona."}
{"id": "2325773", "revid": "284938", "url": "https://it.wikipedia.org/wiki?curid=2325773", "title": "Semiala", "text": ""}
{"id": "2325774", "revid": "709565", "url": "https://it.wikipedia.org/wiki?curid=2325774", "title": "Marilyn Chambers", "text": "Nata come modella pubblicitaria (fu testimonial di un detersivo della Procter &amp; Gamble) raggiunse la notoriet\u00e0 con il suo primo film pornografico \"Dietro la porta verde\" (\"Behind the Green Door\") ottenendo un ottimo successo al Festival del cinema di Cannes. Sul film, cos\u00ec come sulle pellicole successive, oltre al compenso una tantum, ottenne anche una percentuale sugli incassi.\nNel 1977 interpret\u00f2 un ruolo da protagonista nel film \"Rabid - Sete di sangue\" di David Cronenberg.\nBiografia.\nInizi.\nSebbene venga spesso riportato che nacque a Westport, la stessa Chambers, in una intervista del 2007, conferm\u00f2 di essere nata a Providence e solamente cresciuta a Westport. Suo padre era un pubblicitario mentre la madre era infermiera. Era la pi\u00f9 piccola dei tre figli della coppia, aveva un fratello, Martin Briggs, e una sorella, Jann Smith. La Chambers frequent\u00f2 la Burr Farms Elementary School, scuola elementare di Hillspoint, la Long Lots Junior High School, e la Staples High School.\nIl padre cerc\u00f2 di scoraggiarne le ambizioni di intraprendere la carriera di modella definendo il mondo della moda crudele e senza piet\u00e0, ma questo non dissuase la ragazza che inizi\u00f2 a partecipare a vari casting di nascosto dai genitori. Inizi\u00f2 a lavorare sporadicamente come indossatrice e riusc\u00ec anche ad aggiudicarsi un piccolo ruolo nel film \"Il gufo e la gattina\" \"(The Owl and the Pussycat)\" (1970), con Barbra Streisand nel ruolo della protagonista.\nCarriera come pornostar.\nSuccessivamente si trasfer\u00ec a Los Angeles, California, per avere maggiori opportunit\u00e0 di lavoro. Non riusc\u00ec ad accaparrarsi nessun ruolo degno di nota nel cinema, eccetto per una particina di poco conto in un film a basso costo diretto da Sean S. Cunningham, \"Together\" (1971), nel quale apparve nuda sullo schermo per la prima volta. Lasci\u00f2 Los Angeles per San Francisco, dove fece diversi lavori, inclusi la modella di nudo e la ballerina di striptease.\nInfine capit\u00f2 casualmente nel mondo del porno quando rispose ad un annuncio per un casting di un film che solo dopo scopr\u00ec essere un film a luci rosse, il celebre \"Dietro la porta verde\" \"(Behind the Green Door)\". Stava quasi per andarsene quando i produttori Artie e Jim Mitchell notarono la sua somiglianza con l'attrice Cybill Shepherd e la vollero come protagonista del film.\nStranamente, la Chambers non ha una sola battuta nell'intero film. Dopo aver partecipato ad una orgia lesbo con un gruppo di ragazze, fa del sesso con il pugile di colore Johnny Keyes, dando vita alla prima scena di sesso interrazziale in un film porno americano. L'intera industria dell'hard e il pubblico stesso rimasero scioccati nel vedere una donna bianca fare del sesso con un uomo di colore. La Chambers era praticamente una sconosciuta prima di girare \"Behind the Green Door\", film che la rese una vera star. Da quel momento gir\u00f2 molti altri film hard diventando una delle attrice pi\u00f9 famose e riconoscibili dell'ambiente.\nDurante una intervista nel 2004, a proposito della sua passata carriera di attrice porno, la Chambers disse: \"\u00abIl mio consiglio a chi vuole intraprendere la carriera di pornostar \u00e8: Non fatelo assolutamente! Quella vita ti spezza il cuore. Ti lascia un senso di vuoto dentro. Perci\u00f2 procuratevi un lavoro vero e tenetevelo stretto!\u00bb\".\nCarriera successiva.\nLa grande occasione della Chambers per affermarsi anche nel cinema cosiddetto mainstream ebbe luogo nel 1977, quando fu scritturata come protagonista nel film horror \"Rabid - Sete di sangue\" del regista David Cronenberg. Cronenberg non la conosceva come attrice porno, e il suo nome gli era stato segnalato dal produttore Ivan Reitman, il quale pensava sarebbe stato pi\u00f9 facile vendere il film all'estero se la protagonista fosse stata un'affermata attrice hard. Anche se inizialmente la prima scelta del regista per la parte era stata Sissy Spacek, la Chambers impression\u00f2 molto favorevolmente Cronenberg grazie alla sua dedizione e all'impegno profuso nel preparare il ruolo. Il film and\u00f2 dignitosamente bene, e le critiche verso la sua prova di attrice \"seria\" furono incoraggianti, ma poco dopo Marilyn si ridedic\u00f2 al porno con il film \"Insatiable\" del 1980, che le diede definitivamente la fama internazionale nel mondo dell'hard.\nSul finire di carriera, Marilyn Chambers apparve prevalentemente in film indipendenti dal budget ridotto, come l'ultimo ruolo recitato nel film \"Solitaire\". La Chambers dichiar\u00f2 che l'interpretare questi ruoli \"minori\" era per lei motivo di soddisfazione perch\u00e9 comportavano molta meno pressione psicologica e non bisognava essere per forza \"giovani e magre\".\nLa Chambers ebbe un discreto successo di classifica con il brano di disco music \"Benihana\" nel 1976, prodotto da Michael Zager su etichetta Roulette Records.\nArresti del 1985.\nIl 1\u00ba febbraio 1985, mentre stava esibendosi all'O'Farrell Theatre di San Francisco, la Chambers fu arrestata dalla polizia con l'accusa di oltraggio al pudore e favoreggiamento della prostituzione. Un agente in borghese che era tra il pubblico, testimoni\u00f2 che la Chambers si lasciava toccare con le mani e la bocca dagli spettatori durante lo spettacolo chiamato \"Feel the Magic\" nel quale danzava completamente nuda. Venne rilasciata dietro il pagamento di una cauzione di 2.000 dollari e le accuse furono lasciate cadere. \u00abNon ero mai stata arrestata in vita mia per nessun motivo, mai, quindi fu un grosso shock per me, non solo come artista ma anche come essere umano\u00bb, dichiar\u00f2 all'epoca.\nIl 13 dicembre, Marilyn Chambers venne nuovamente arrestata durante uno spettacolo in uno strip club a Cleveland. La polizia dichiar\u00f2 che la Chambers era completamente nuda sul palco eccezion fatta per le scarpe, e che stava amoreggiando sessualmente con uno spettatore. Le venne imputata l'accusa di favoreggiamento della prostituzione per la seconda volta e rimase in cella fino a quando non pag\u00f2 una multa di 1.000 dollari. La Chambers neg\u00f2 le accuse, affermando: \u00abFacevo lo stesso spettacolo che ho fatto negli ultimi sei anni. Fu un caso che la polizia capitasse in sala\u00bb. Nel novembre 2012, la foto segnaletica di Marilyn Chambers relativa all'arresto di Cleveland, \u00e8 stata venduta su eBay per 202.50 dollari.\nMorte.\nIl 12 aprile 2009 Marilyn Chambers \u00e8 stata rinvenuta cadavere nella sua casa di Santa Clarita, in California. I documenti trovati sul suo corpo la identificavano come Marilyn Ann Taylor, presumibilmente il nome che assunse dopo il matrimonio. Il ritrovamento del cadavere avvenne per opera dell'allora diciassettenne figlia della Chambers, McKenna Marie Taylor. L'autopsia del medico legale ha rivelato che la Chambers mor\u00ec a causa di una emorragia cerebrale correlata ad una malattia cardiaca. Venne rilevata la presenza nel suo sangue di farmaci antidepressivi e antidolorifici come il Vicodin e il Citalopram, ma non in dose tale da poterne aver causato il decesso."}
{"id": "2325775", "revid": "88740", "url": "https://it.wikipedia.org/wiki?curid=2325775", "title": "Lagozza di Besnate", "text": "La Lagozza di Besnate \u00e8 un sito archeologico situato nel territorio del comune di Besnate, in provincia di Varese.\nOrigine del nome.\nL'idronimo \"lagozza\" \u00e8 una denominazione poco comune e sembra sia stata unicamente riservata a designare bacini palustri non molto estesi, cio\u00e8 stagni e torbiere. \u00c8 molto probabile che tale denominazione derivi dal termine dialettale lombardo \"lagass\", cio\u00e8 \"lagazzo\".\nIl sito archeologico.\nLa Torbiera della Lagozza, \u00e8 una caratteristica area di 40000 m2 situata a circa 1 km a nord-ovest di Besnate. Con la Frazione di Besnate faceva parte del comune di Arsago ed insieme vennero aggregati al Comune di Jerago con la legge n\u00b0 854 del 26 maggio 1872 che entr\u00f2 in vigore il 1\u00ba agosto dello stesso anno.\nFino al 1877 nessuno avrebbe mai pensato che tanti anni prima alla Lagozza fosse esistita una civilt\u00e0, detta poi appunto \"Civilt\u00e0 della Lagozza\". In quell'anno, il conte Carlo Ottavio Cornaggia-Castiglioni, scopr\u00ec per caso l'esistenza di un'antica stazione palafitticola. Ma per la scoperta ha una sua particolare narrazione storica.\nDi certo la Lagozza di Besnate era un luogo considerato malsano ed inadatto ad una qualsiasi utilit\u00e0 a causa dell'acqua stagnante che formava una vasta palude ed acquitrini.\nUn primo tentativo di bonifica della Lagozza fu fatto nel 1817 quando s\u00ec tent\u00f2 di piantare alberi di ontani per creare un bosco, ritenendo che con lo scavo di un canale, si potesse elevare il fondo adoperando il materiale scavato. Purtroppo lo strato torboso del sottosuolo rese vano quel primo tentativo.\nLa propriet\u00e0 della Lagozza era degli Arrigoni, una nobile famiglia lombarda, e nel 1875 pass\u00f2 al conte Cornaggia Castiglioni, persona intelligente e sollecita nei miglioramenti agricoli. In questo stesso anno il conte fece riprendere i lavori di bonifica iniziati pi\u00f9 di 50 anni prima. L'idea era di asportare lo strato torboso del terreno per renderlo coltivabile, in tal modo, avrebbero potuto utilizzare la torba estratta come materiale combustibile ed il bacino prosciugato sarebbe stato un fertile terreno.\nQuesto era un procedimento gi\u00e0 collaudato; infatti la vicina Lagozzetta che copriva un'area di 10000 m2, era stata prosciugata, tra il 1872 e il 1875, con l'estrazione di uno strato torboso - circa due metri di spessore -. Sotto lo strato di torba furono trovati molti tronchi e rami di grossi alberi disposti in modo che era facile intuire d'essere caduti per cedimenti delle colline circostanti: le chiome erano al centro, le radici erano rivolte verso i bordi esterni del bacino. Questa \u00e8 una spiegazione semplice, attribuita ai fenomeni naturali, ma potrebbe darsi che sia stato un modo utilizzato dai primitivi abitatori del luogo per elevare il fondo del bacino e ottenere una base per le loro capanne. Se venisse suffragata l'ipotesi, l'abitato sarebbe di tipo lacustre, e non palafitticolo , come per l'attigua Lagozza."}
{"id": "2325776", "revid": "339392", "url": "https://it.wikipedia.org/wiki?curid=2325776", "title": "Abbazia di Ellwangen", "text": ""}
{"id": "2325777", "revid": "116944", "url": "https://it.wikipedia.org/wiki?curid=2325777", "title": "Angelino Dalorto", "text": ""}
{"id": "2325778", "revid": "1543377", "url": "https://it.wikipedia.org/wiki?curid=2325778", "title": "Enrique B. Magalona", "text": "Enrique B. Magalona (fino al 1967 Saravia) \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nEnrique B. Magalona \u00e8 formata da 23 baranggay:"}
{"id": "2325779", "revid": "116944", "url": "https://it.wikipedia.org/wiki?curid=2325779", "title": "Angelino Dalorco", "text": ""}
{"id": "2325781", "revid": "116944", "url": "https://it.wikipedia.org/wiki?curid=2325781", "title": "Angelino Dall'Orto", "text": ""}
{"id": "2325784", "revid": "6923", "url": "https://it.wikipedia.org/wiki?curid=2325784", "title": "Forge World", "text": "Forge World \u00e8 una societ\u00e0 controllata dalla Games Workshop, che produce su licenza della stessa materiale per Warhammer 40000, Epic Armageddon, Warhammer Apocalisse, Warhammer, Warmaster e Battlefleet Gothic, oltre ad altri marchi relativi a queste serie pubblicate dalla casa madre.\nLa Forge World \u00e8 stata fondata nel 1999 a Nottingham, come branca della Games Workshop e si pone come editrice di modellini . I modelli della Forge World sono per lo pi\u00f9 dedicati a Epic Armageddon e a Warhammer Apocalisse, visto che i regolamenti per usare questi modelli sono pubblicati dalla stessa Forge World; nonostante ci\u00f2, molti modelli possono essere integrati per essere giocati nelle normali partite di Warhammer 40000.\nLa Forge World produce anche altri tipi di miniature e una gamma di terreni per Warhammer e Warhammer 40000\nParticolarit\u00e0.\nLa Forge World \u00e8 particolarmente rinomata fra i fan, non solo per l'unicit\u00e0 di alcuni prodotti dei quali ha la totale ed esclusiva licenza della casa madre, ma anche per i modelli che rispondono alle richieste dei giocatori e dei pittori pi\u00f9 esperti, proponendo loro materiale non strettamente necessario, ma molto raffinato dal punto di vista modellistico."}
{"id": "2325789", "revid": "74801", "url": "https://it.wikipedia.org/wiki?curid=2325789", "title": "Frank DeSimone", "text": "Biografia.\nFrank DeSimone era il figlio del boss siciliano Rosario DeSimone, che fu a capo della \"Mickey Mouse Mafia\" (cos\u00ec venne soprannominata la mafia di Los Angeles) negli anni venti. DeSimone divenne un avvocato nel 1933 e dopo che il boss Jack Dragna mor\u00ec per un attacco di cuore nel 1956, sal\u00ec a capo della Famiglia. Partecip\u00f2 alla famosa Riunione di Apalachin nel 1957. Mor\u00ec egli stesso di attacco cardiaco nel 1967.\nNella cultura di massa.\nProbabilmente la figura di DeSimone ha ispirato la figura di Tom Hagen, avvocato riflessivo e consigliere di Don Corleone nel romanzo e nella successiva trilogia cinematografica del Padrino.\nFrank DeSimone era lo zio di Tommy DeSimone, gangster realmente esistito e interpretato da Joe Pesci nella pellicola di Martin Scorsese Quei bravi ragazzi."}
{"id": "2325803", "revid": "343906", "url": "https://it.wikipedia.org/wiki?curid=2325803", "title": "Bramaputra", "text": ""}
{"id": "2325806", "revid": "343572", "url": "https://it.wikipedia.org/wiki?curid=2325806", "title": "Imera Meridionale", "text": ""}
{"id": "2325809", "revid": "125872907", "url": "https://it.wikipedia.org/wiki?curid=2325809", "title": "Alexander Bay", "text": "Alexander Bay (in afrikaans Alexanderbaai) \u00e8 una cittadina del Sudafrica nordoccidentale, situata nel distretto di Namakwa, Provincia del Capo Settentrionale. Si trova sulla costa dell'Oceano Atlantico, alla foce del fiume Orange, e costituisce il punto pi\u00f9 occidentale del paese. Sull'altra sponda del fiume, che costituisce il confine fra Sudafrica e Namibia, sorge la cittadina namibiana di Oranjemund.\nStoria.\nLa cittadina deve il suo nome all'esploratore e ricercatore James Edward Alexander, che nel 1836 fu il primo a disegnare una cartina della zona nel corso di una spedizione in Namibia finanziata dalla Royal Geographical Society. \u00c8 invece infondata la tradizione locale secondo cui Alexander avrebbe anche dato inizio allo sfruttamento minerario dei giacimenti di rame della zona.\nLa cittadina ebbe un momento di rapido sviluppo dopo il 1925, in seguito alla scoperta di miniere di diamanti in seguito alle quali la zona fu soggetta a restrizioni di accesso; per accedervi occorreva richiedere un permesso con almeno un mese di anticipo. Oggi Alexander \u00e8 una destinazione turistica minore, poich\u00e9 nei pressi dell'abitato si trovano i punti di accesso a due aree naturali protette, il Richtersveld World Heritage Site e il Richtersveld National Park."}
{"id": "2325815", "revid": "367445", "url": "https://it.wikipedia.org/wiki?curid=2325815", "title": "Lagozza", "text": ""}
{"id": "2325816", "revid": "287204", "url": "https://it.wikipedia.org/wiki?curid=2325816", "title": "August Vermeylen", "text": "Nel 1893 fond\u00f2 la rivista \"Di oggi e di domani\". Professore di Storia dell'arte all'Universit\u00e0 di Bruxelles, pass\u00f2 poi all'ateneo fiammingo di Gand, del quale fu anche rettore.\nSenatore socialista dal 1921. Saggista, critico e storico d'arte e di letteratura, si batt\u00e9 accanitamente con le opere, oltre che con la rivista, per la sprovincializzazione della cultura del suo paese.\nTra le sue opere pi\u00f9 importanti ricordiamo: \"Critica del movimento fiammingo\", del 1895; \"Da Gezelle ai nostri giorni\", del 1923; \"Considerazioni\", del 1942; \"Storia della scultura e della pittura europea\", dal 1921 al 1925, ripubblicata postuma col titolo \"Dalle catacombe al Greco\".\nDa segnalare inoltre l'autobiografico \"L'ebreo errante\", del 1906 e il romanzo \"Due amici\", del 1943."}
{"id": "2325817", "revid": "767487", "url": "https://it.wikipedia.org/wiki?curid=2325817", "title": "Hinigaran", "text": "Hinigaran \u00e8 una municipalit\u00e0 di Prima classe delle Filippine, situata nella Provincia di Negros Occidental, nella regione di Visayas Occidentale.\nHinigaran \u00e8 formata da 24 baranggay:"}
{"id": "2325828", "revid": "281901", "url": "https://it.wikipedia.org/wiki?curid=2325828", "title": "Limanda sogliola", "text": ""}
{"id": "2325831", "revid": "281901", "url": "https://it.wikipedia.org/wiki?curid=2325831", "title": "Limanda.-sogliola", "text": ""}
{"id": "2325833", "revid": "281901", "url": "https://it.wikipedia.org/wiki?curid=2325833", "title": "Sogliola limanda", "text": ""}
{"id": "2325834", "revid": "1565034", "url": "https://it.wikipedia.org/wiki?curid=2325834", "title": "Prefettura apostolica di Ulan Bator", "text": "La prefettura apostolica di Ulan Bator (in latino: \"Praefectura Apostolica Ulaanbaatarensis\") \u00e8 una sede della Chiesa cattolica in Mongolia. Nel 2017 contava 1.222 battezzati su 3.046.396 abitanti. \u00c8 retta dal vescovo Giorgio Marengo, I.M.C.\nTerritorio.\nLa prefettura apostolica si estende su tutto il territorio dello stato della Mongolia.\nSede prefettizia \u00e8 la citt\u00e0 di Ulan Bator, dove si trova la cattedrale dei Santi Pietro e Paolo.\nIl territorio \u00e8 suddiviso in 9 parrocchie, di cui 5 a Ulan Bator (Santi Pietro e Paolo, Santa Maria, Santa Sofia, Buon Pastore e Sacra Famiglia), una a Darhan (Santa Maria del Soccorso), una ad Arvajh\u0117\u0117r (Santa Maria Madre della Misericordia), una a Erdenet (Divina Misericordia) e una a Zuunmod (Dio Misericordioso).\nStoria.\nLa missione sui iuris della Mongolia Esterna fu eretta il 14 marzo 1922 con il breve \"In catholicae Ecclesiae\" di papa Pio XI, ricavandone il territorio dal vicariato apostolico della Mongolia centrale (oggi diocesi di Chongli-Xiwanzi); contestualmente la missione venne affidata agli stessi vicari apostolici.\nNel 1924 assume il nome di missione sui iuris di Urga in forza del decreto \"Vicarii et Praefecti\" della Congregazione di Propaganda Fide.\nIn seguito all'avvento del comunismo e alla nascita della Repubblica Popolare Mongola il cristianesimo scomparve dal Paese.\nCon la fine dell'epoca comunista e l'instaurarsi delle relazioni diplomatiche fra Santa Sede e governo mongolo (1992), i missionari cattolici ritornarono in Mongolia.\nIl 30 aprile 2002 l'antica missione sui iuris \u00e8 stata elevata al rango di prefettura apostolica con la bolla \"De universa catholica\" di papa Giovanni Paolo II.\nIn occasione del ventennale della riapertura della missione in Mongolia, nel corso del 2012 sono state erette due nuove parrocchie: quella di Santa Sofia a Ulan Bator, e quella di Maria Madre della Misericordia a Arvajh\u0117\u0117r. In questo stesso anno il numero dei fedeli cattolici \u00e8 salito a 835.\nIl 28 agosto 2016 \u00e8 stato ordinato il primo sacerdote nativo della Mongolia.\nStatistiche.\nLa prefettura apostolica al termine dell'anno 2017 su una popolazione di 3.046.396 persone contava 1.222 battezzati."}
{"id": "2325839", "revid": "1543377", "url": "https://it.wikipedia.org/wiki?curid=2325839", "title": "Hinoba-an", "text": "Hinoba-an \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nHinoba-an \u00e8 formata da 13 baranggay:"}
{"id": "2325841", "revid": "144796", "url": "https://it.wikipedia.org/wiki?curid=2325841", "title": "Abbazia di Essen", "text": "L'abbazia di Essen (\"Stift Essen\") fu una fondazione collegiale per sole donne dell'alta nobilt\u00e0 di Essen. Essa venne fondata attorno all'845 dal sassone Altfrido (morto nell'874), poi vescovo di Hildesheim e santo, preso la reale residenza detta di Astnidhi, che diede successivamente il nome alla citt\u00e0 ed al complesso abbaziale. La prima badessa di cui ci sia noto il nome fu una parente di Alfrido, Gerswit.\nStoria.\nPer la sua vicinanza con i Liudolfingi (famiglia all'epoca regnante sul trono imperiale), l'abbazia ottenne il titolo di abbazia imperiale tra l'874 ed il 947. I suoi anni migliori iniziarono dal 973 sotto il governo della badessa Matilde II, pronipote di Ottone I, ella stessa una Liudolfingia, che govern\u00f2 l'abbazia sino al 1011. Durante questo periodo vennero realizzati la maggior parte dei grandi tesori che ancora oggi sono conservati nella cattedrale di Essen. Le successive due badesse che seguirono furono probabilmente con lei imparentate e furono in grado di mantenere il grande status raggiunto da questa abbazia, incrementandone sempre pi\u00f9 l'influenza a tal punto che nel 1228 alle reggenti venne concesso il titolo di principesse-badesse. Dal 1300 le badesse di Essen presero residenza stabile al castello di Borbeck.\nIl territorio sottoposto al governo abbaziale si estendeva da Emscher sino alla Ruhr, e comprendeva per l'appunto anche la citt\u00e0 di Essen. A nord di questo territorio, inoltre, si trovava il monastero di Stoppenberg, fondato nel 1073, mentre a sud si trovava la collegiata di Rellinghausen. Tra i possedimenti diretti dell'abbazia si trovava anche l'area attorno a Huckarde, ai confini della Contea di Dortmund, dalla quale era separata dalla presenza della contea di Mark. Approssimativamente si trovavano nell'area circa 3000 aziende agricole che dipendevano dall'abbazia tra cui Vest Recklinghausen a Hellweg, oltre a Bad Breisig e Bad Godesberg. Dal 1512 entr\u00f2 a far parte del circolo del basso Reno-Westfalia, rimanendovi sino alla dissoluzione dell'autorit\u00e0 abbaziale.\nDal 1802, infatti, il territorio venne occupato dalle truppe prussiane e l'abbazia venne dissolta nel suo potere temporale nel 1803. Il suo territorio pass\u00f2 quindi alla Prussia e successivamente dal 1806/1807 al 1813 al Ducato di Berg per poi tornare nuovamente in mano prussiana. L'ultima badessa, Maria Cunegonda di Sassonia, mor\u00ec l'8 aprile 1826 a Dresda ed apparteneva alla famiglia reale di Sassonia.\nQuando nel 1958 venne eretta la diocesi di Essen la chiesa abbaziale ottenne il rango di cattedrale e il suo tesoro pass\u00f2 ad uso dei nuovi vescovi che qui presero sede.\nElenco delle badesse, poi principesse-badesse, di Essen.\nLe date di reggenza delle varie badesse sono sovente incomplete. La sequenza da Gerswid II a Ida \u00e8 incerta, in particolare dalla badessa Agana."}
{"id": "2325844", "revid": "339392", "url": "https://it.wikipedia.org/wiki?curid=2325844", "title": "Conti Sanvitale", "text": ""}
{"id": "2325845", "revid": "367445", "url": "https://it.wikipedia.org/wiki?curid=2325845", "title": "Reggiseni Push up", "text": ""}
{"id": "2325849", "revid": "110157", "url": "https://it.wikipedia.org/wiki?curid=2325849", "title": "Altfrido", "text": "Origine e diffusione.\n\u00c8 composto dalla radice gotica \"alds\" (\"alt\" in alto tedesco antico, \"eald\" in inglese antico, letteralmente \"vecchio\") combinata con l'alto tedesco antico \"fridu\" (o \"frid\", \"frith\", \"pace\"); il significato letterale \u00e8 \"vecchia pace\", \"pace antica\", che per esteso pu\u00f2 diventare \"pace dei tempi antichi\" o anche \"pace duratura\". Pu\u00f2 anche costituire una metatesi di Adalfredo, mentre non \u00e8 correlato ad Alfredo, sebbene i due nomi siano stati spesso confusi.\nOnomastico.\nL'onomastico pu\u00f2 essere festeggiato in memoria di sant'Alfredo di Hildesheim, nato \"Altfrid\" (e noto infatti anche come \"Altfrido di Hildesheim\"), il quale \u00e8 commemorato il 15 agosto."}
{"id": "2325850", "revid": "47767", "url": "https://it.wikipedia.org/wiki?curid=2325850", "title": "Altfrid", "text": ""}
{"id": "2325856", "revid": "729019", "url": "https://it.wikipedia.org/wiki?curid=2325856", "title": "Ilog", "text": "Ilog \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nIlog \u00e8 formata da 15 baranggay:"}
{"id": "2325857", "revid": "767487", "url": "https://it.wikipedia.org/wiki?curid=2325857", "title": "Lucio Bernardini", "text": "Ha militato in Serie A con le maglie di e .\nCarriera.\nGiocatore.\nCresciuto nelle giovanili della squadra della sua citt\u00e0, il Citt\u00e0 di Castello, con cui disputa un campionato di Serie D, nel 1978 viene prelevato dall', col quale tuttavia non esordisce in prima squadra, restando nel settore giovanile. Torna quindi a Citt\u00e0 di Castello e nell'estate 1980 passa al . Con gli umbri esordisce in Serie A, venendo schierato in 10 occasioni nella stagione Serie A 1980-1981, che vede i grifoni, penalizzati in classifica a causa del \"calcioscommesse\", retrocedere in Serie B con ampio anticipo. Resta al Perugia, da titolare fisso, anche nella stagione successiva, ma a fine annata non viene confermato, per cui scende nuovamente di categoria, passando alla appena retrocessa in Serie C1 uscendo quindi temporaneamente dal calcio ad alto livello.\nDopo alcuni anni in Serie C1 in diverse formazioni (SPAL, Rondinella, ), si riaffaccia in B nella stagione 1985-1986 col Cagliari. Coi sardi Bernardini resta cinque stagioni vivendo da protagonista sia il periodo della retrocessione in Serie C1, sia quello della doppia promozione dalla Serie C alla Serie A in due stagioni con Claudio Ranieri in panchina, non venendo per\u00f2 confermato in rosa dopo la conquista della massima serie.\nNell'estate 1990 passa quindi all', col quale centra da titolare (34 presenze) la seconda promozione in Serie A consecutiva. Ormai ultratrentenne resta nelle Marche anche nella successiva stagione in serie A, ma ricoprendo essenzialmente il ruolo di rincalzo (11 presenze) nella formazione che chiude il campionato all'ultimo posto. Termina la carriera agonistica in Serie C1 col Baracca Lugo.\nIn carriera ha totalizzato complessivamente 21 presenze in Serie A e 173 presenze e 15 reti in Serie B.\nAllenatore.\nDopo due prime esperienze sulla panchina della squadra dove \u00e8 calcisticamente cresciuto, il Citt\u00e0 di Castello, nel 2000 passa al Trestina neo-promosso in Promozione umbra. Nel 2003 allena la formazione berretti del Gubbio e in seguito i giovanissimi del Sansepolcro.\nNel 2006 \u00e8 alla guida dei giovanissimi nazionali dell' per poi tornare la stagione successiva al Sansepolcro. In seguito allena la promettente squadra dei giovanissimi regionali (1995) del Group Citt\u00e0 di Castello, che offre costantemente giocatori alla rappresentativa regionale umbra. Nell'ottobre 2010 diventa direttore sportivo del club.\nConclusa l'esperienza con il Group Citt\u00e0 di Castello torna ad allenare il Trestina, guidando stavolta gli allievi regionali."}
{"id": "2325866", "revid": "591237", "url": "https://it.wikipedia.org/wiki?curid=2325866", "title": "Archivio federale (Germania)", "text": "LArchivio federale (in tedesco: Bundesarchiv, in forma abbreviata BArch) \u00e8 l'archivio di Stato della Germania. Ha sede a Coblenza fin dalla sua fondazione nel 1952.\nStoria.\nIl predecessore dell'attuale Archivio federale, l'Archivio del Reich (\"Reichsarchiv\"), era stato fondato nel 1919 a Potsdam. Esso documentava la storia tedesca a partire dalla nascita della Confederazione della Germania settentrionale nel 1867. Nel 1924 l'Archivio aveva acquisito anche il materiale relativo alla Confederazione Germanica ed al Tribunale camerale dell'Impero. Il documento pi\u00f9 antico di questa raccolta risaliva al 1411. Circa la met\u00e0 di questo archivio fu tuttavia distrutta durante la Seconda guerra mondiale.\nNel 1946 fu fondato a Potsdam, allora zona di occupazione sovietica e poi DDR, l'\"Archivio Centrale Tedesco\" come continuazione del precedente archivio, almeno per quanto riguardava le parti relative alla Germania orientale. Questo archivio fu poi ribattezzato \"Archivio Centrale dello Stato\" (\"Deutsches Zentralarchiv\") nel 1973.\nDal canto suo, la Repubblica Federale Tedesca nel 1952, poco dopo la sua fondazione, organizz\u00f2 il proprio Archivio federale a Coblenza. Esso eredit\u00f2 i materiali che appartenevano al \"Reichsarchiv\" solo per quanto riguardava la Germania occidentale.\nDopo la riunificazione tedesca del 1990 anche gli archivi sono stati unificati, conservando il nome e la sede principale di quello occidentale.\nIl 6 dicembre 2008 l'Archivio ha donato 100.000 foto all'enciclopedia in rete Wikipedia.\nSezioni.\nL'Archivio federale \u00e8 diviso in sette sezioni, cui viene aggiunta la SAPMO:\nSezione Z.\nQuesta sezione costituisce l'amministrazione centrale dell'Archivio federale. Ha sede a Coblenza e Berlino.\nSezione G.\nLa sezione G rappresenta l'amministrazione delle questioni generali e logistiche. Ha sede a Coblenza e Berlino Lichterfelde. Da essa dipende anche il \"Centro di documentazione dei movimenti per la libert\u00e0 nella storia tedesca\" (\"Erinnerungsst\u00e4tte f\u00fcr die Freiheitsbewegungen in der deutschen Geschichte\"), ospitata nel castello di Rastatt.\nSezione B (BRD).\nLa sezione B conserva la documentazione dell'amministrazione centrale civile e giudiziaria della Repubblica Federale Tedesca a partire dal 1949, nonch\u00e9 quella relativa alle tre zone d'occupazione occidentali fra il 1945 ed il 1949. Ha sede a Coblenza.\nSezione R (Reich tedeschi).\nLa sezione R ha sede a Berlino. Essa si occupa di conservare i documenti civili delle seguenti epoche:\nSezione DDR.\nQuesta sezione, che ha sede a Berlino, custodisce gli archivi civili degli organi centrali della Repubblica Democratica Tedesca, nonch\u00e9 quelli della precedente zona di occupazione sovietica. Da segnalare che gli archivi della Stasi si trovano ancora presso il Commissariato Federale per gli Archivi della Stasi.\nSezione MA.\nQuesta sezione, che ha sede a Friburgo in Bresgovia, rappresenta gli archivi miliari tedeschi e conserva la documentazione dei seguenti eserciti:\nGli archivi relativi alle forze armate degli altri stati tedeschi preunitari si trovano nei rispettivi archivi regionali (\"Landesarchiven\").\nSezione FA.\nQuesta sezione \u00e8 l'archivio cinematografico tedesco ed \u00e8 divisa fra pi\u00f9 sedi: Hoppegarten, Berlino-Wilhelmshagen e Coblenza.\nSAPMO.\nAl di fuori delle sette sezioni \u00e8 considerata la \"Fondazione Archivio dei Partiti e delle Organizzazioni di massa della DDR nell'Archivio federale\" (\"Stiftung Archiv der Parteien und Massenorganisationen der DDR im Bundesarchiv -SAPMO\") di Berlino, che raccoglie la documentazione proveniente dai diversi partiti esistenti nella Repubblica Democratica Tedesca (Partito Socialista Unificato di Germania, Partito Democratico Rurale e Partito Nazional-Democratico), dai sindacati (FDGB) e dalle altre organizzazioni di massa (Libera Giovent\u00f9 Tedesca, Societ\u00e0 per l'amicizia Tedesco-Russa, Unione culturale della DDR), ed inoltre conserva la biblioteca dell'istituto per il Marxismo-Leninismo."}
{"id": "2325867", "revid": "1543377", "url": "https://it.wikipedia.org/wiki?curid=2325867", "title": "Parametri s", "text": "I parametri di scattering o parametri S (ovvero elementi di una matrice di scattering o \"matrice S\") descrivono il comportamento elettrico di reti elettriche lineari soggette a stimolazioni di segnali elettrici in stato stazionario.\nI parametri sono comunemente utilizzati nei campi dell'ingegneria elettrica ed elettronica e della progettazione dei sistemi di comunicazione, in particolare nel campo delle microonde.\nI parametri S fanno parte di una famiglia di parametri similari, tra cui: parametri Y (parametri di ammettenza), parametri Z (parametri di impedenza), parametri H (parametri ibridi), parametri T (parametri di trasferimento) o parametri ABCD. I parametri S differiscono dai precedenti poich\u00e9 non usano condizioni di circuito aperto o di corto circuito per caratterizzare una rete elettrica lineare, bens\u00ec carichi adattati in impedenza, che quando si ha a che fare con segnali ad alta frequenza risultano pi\u00f9 semplici da utilizzare rispetto a terminazioni in circuito aperto o corto circuito. Inoltre, le quantit\u00e0 sono misurate in termini di potenza.\nMolte propriet\u00e0 elettriche di reti di componenti (induttori, condensatori, resistori) possono essere espresse utilizzando i parametri S, tra cui guadagno, return loss, insertion loss, VSWR, coefficiente di riflessione e stabilit\u00e0 di un amplificatore. Il termine scattering (diffusione) \u00e8 comunemente utilizzato in ottica ed indica l'effetto che si osserva quando un'onda elettromagnetica piana incide su una fenditura o si propaga attraverso mezzi dielettrici disomogenei. Nel contesto dei parametri S, l'uso del termine scattering si riferisce alle modalit\u00e0 con cui le onde viaggianti di corrente e tensione si comportano alle discontinuit\u00e0 incontrate durante il cammino di propagazione, laddove per discontinuit\u00e0 si intende una differenza dell'impedenza dell'elemento attualmente attraversato rispetto all'impedenza caratteristica della linea di trasmissione.\nSebbene siano strumenti matematici utilizzabili ad ogni frequenza, i parametri S trovano maggiore utilit\u00e0 nello studio di reti elettroniche operanti a radiofrequenza (RF) e nel range delle microonde, dove potenza ed energia del segnale sono pi\u00f9 facilmente quantificabili rispetto alle rispettive correnti e tensioni. I parametri S di un elemento in una rete sono una funzione della frequenza di lavoro, pertanto non solo l'impedenza caratteristica di riferimento, ma anche il range di frequenza devono essere specificate per un parametro S.\nI parametri S sono rappresentabili in forma matriciale e seguono le regole dell'algebra delle matrici.\nGeneralit\u00e0.\nNell'approccio dei parametri S, una rete elettrica \u00e8 trattata come una \"black box\" o \"scatola nera\" che contiene una sottorete arbitrariamente interconnessa di elementi circuitali a parametri concentrati come resistori, condensatori, induttori e transistori. Tale black box interagisce con altri circuiti esterni attraverso le sue \"porte\". La rete pu\u00f2 essere sintetizzata da una matrice quadrata di numeri complessi, denominata matrice dei parametri S, che pu\u00f2 essere utilizzata per calcolare la risposta della rete a un segnale applicato alle sue porte.\nLa sintesi della rete con una matrice S \u00e8 applicabile a ogni rete contenente numero e topologia arbitrari di componenti, purch\u00e9 il comportamento complessivo della rete sia lineare con i piccoli segnali incidenti in ingresso. La rete pu\u00f2 anche includere i tipici componenti o \"blocchi\" dei sistemi di comunicazione come amplificatori, attenuatori, filtri elettronici, accoppiatori direzionali ed equalizzatori, fatto salvo che il loro regime operativo sia lineare.\nUna rete elettrica sintetizzabile da una matrice S pu\u00f2 avere un numero arbitrario di porte. Le porte sono gli unici punti di interazione con l'esterno della rete elettrica sintetizzata a modello black box; i segnali elettrici entrano ed escono dalle porte al mondo esterno. Le porte sono solitamente coppie di terminali con la condizione che la corrente che entra da una porta sia uguale a quella che esce dall'altra porta. I parametri S sono comunemente utilizzati a frequenze dove le porte sono spesso connessioni coassiali o a guida d'onda.\nLa matrice S che sintetizza una rete a \"N\" porte \u00e8 una matrice quadrata di dimensione \"N\" e contiene un numero formula_1 di elementi, i parametri S.\nOgni parametro S \u00e8 rappresentato da un numero complesso adimensionale che rappresenta intensit\u00e0 ed angolo, cio\u00e8 ampiezza e fase nel dominio elettrico. Il numero complesso pu\u00f2 essere espresso in una delle rappresentazioni convenzionali, come la forma rettangolare, la forma polare o la carta di Smith. L'ampiezza del parametro S pu\u00f2 essere rappresentata in forma lineare, ma pi\u00f9 comunemente viene definita in scala logaritmica con l'unit\u00e0 adimensionale dei decibel. La fase del parametro S \u00e8 rappresentabile in gradi o radianti. Ogni parametro S \u00e8 rappresentabile graficamente su di un diagramma polare da un singolo punto per una singola frequenza o da una curva (\"locus)\" per un range di frequenze. I parametri S che afferiscono ad una sola porta (della forma formula_2), che sono gli elementi della diagonale principale della matrice S, possono essere rappresentati su una carta di Smith di impedenza (o di ammettenza) normalizzata all'impedenza del sistema. La carta di Smith consente una semplice conversione tra il parametro formula_2 equivalente al coefficiente di riflessione in tensione e l'associata impedenza (o ammettenza) (normalizzata) \"vista\" a quella porta. Le seguenti informazioni devono essere definite quando si specifica un insieme di parametri S:&lt;br&gt;\nLa matrice S generale.\nDefinizione.\nIn una generica rete multi-porte, ad ognuna delle porte \u00e8 assegnato un numero intero \"n\" da 1 a \"N\", dove \"N\" \u00e8 il numero totale delle porte. Per la \"n\"-esima porta, l'associato parametro S \u00e8 definito in termini di \"onde di potenza\" incidenti e riflesse dalla porta stessa, rispettivamente formula_4 e formula_5.\nKurokawa definisce l'onda di potenza incidente alla generica porta \"i\"\ne l'onda riflessa ad una porta come\ndove formula_8 \u00e8 l'impedenza della porta \"i\", formula_9 \u00e8 il complesso coniugato di formula_8, formula_11 e formula_12 sono rispettivamente le ampiezze complesse della tensione e della corrente alla porta \"i\", e\n\u00c8 spesso utile assumere che l'impedenza di riferimento \u00e8 la stessa per tutte le porte, caso nel quale le definizioni di onde incidenti e riflesse possono essere semplificate in\ne\nPer tutte le porte, le onde di potenza riflessa possono essere definite in termine della matrice dei parametri S e delle onde di potenza incidente tramite l'equazione di matrici:\ndove S \u00e8 la matrice \"N\" x \"N\" dei parametri S, i cui elementi possono essere indicizzati utilizzando la convenzionale notazione matriciale, mentre formula_17 e formula_18 sono i vettori di componenti formula_19 e formula_20rispettivamente.\nReciprocit\u00e0.\nUna rete \u00e8 reciproca se \u00e8 passiva e se contiene solo materiali reciproci che influenzano il segnale trasmesso.\nPer esempio, attenuatori, cavi, splitter e combinatori sono tutti reti reciproche e formula_21, ovvero la matrice S risulta uguale alla sua trasposta. Le reti che includono materiali non reciproci nel mezzo di trasmissione come quelli contenenti componenti di ferrite polarizzata magneticamente sono non reciproche. Un amplificatore \u00e8 un altro esempio di una rete non reciproca. Un'interessante propriet\u00e0 delle reti a 3 porte, tuttavia, \u00e8 che non possono essere simultaneamente reciproche, senza perdite e perfettamente adattate.\nReti senza perdite.\nUna rete senza perdite non dissipa potenza, ovvero: formula_22. La somma delle potenze incidenti a tutte le porte \u00e8 uguale alla somma delle potenze riflesse a tutte le porte. Questo implica che la matrice S \u00e8 unitaria, formula_23, dove formula_24 \u00e8 la matrice trasposta coniugata di formula_25 e formula_26 \u00e8 la matrice identit\u00e0.\nReti con perdite.\nUna rete passiva con perdite \u00e8 quella in cui la somma delle potenze incidenti a tutte le porte \u00e8 pi\u00f9 grande della somma delle potenze riflesse a tutte le porte.\nPertanto dissipa potenza ovvero: formula_27. In questo caso formula_28, e formula_29 \u00e8 una matrice definita positiva.\nParametri S in un quadripolo.\nLa matrice-S di un quadripolo \u00e8 probabilmente la pi\u00f9 comunemente utilizzata e funge da \"building block\" di base per la definizione di matrici di ordini superiori relative a reti pi\u00f9 complesse. \nIn questo caso, la relazione tra le onde di potenza riflessa ed incidente e la matrice-S \u00e8 data da:\nSviluppando le matrici in equazioni si ha:\ne\nCiascuna equazione definisce il rapporto tra l'onda di potenza riflessa e quella incidente per ciascuna delle porte della rete, la porta 1 e la porta 2, in termini degli individuali parametri S della rete, formula_33, formula_34, formula_35 e formula_36. Se si considera un'onda di potenza incidente alla porta 1 (formula_37), ne possono derivare onde uscenti sia dalla stessa porta 1 (formula_38) che dalla porta 2 (formula_39). Se tuttavia, secondo la definizione dei parametri S, la porta 2 \u00e8 terminata su di un carico di impedenza identica all'impedenza del sistema (formula_40) allora, secondo il teorema del massimo trasferimento di potenza, formula_39 sar\u00e0 totalmente assorbita rendendo quindi formula_42 uguale a zero. Quindi:\nAllo stesso modo, se la porta 1 \u00e8 terminata su di un carico di impedenza uguale all'impedenza del sistema, allora formula_37 diviene zero, e si ha:\nI parametri S del bipolo hanno le seguenti descrizioni generiche:\nPropriet\u00e0 dei parametri S nelle reti a due porte.\nUn amplificatore operante in condizioni lineari (di piccolo segnale) \u00e8 un buon esempio di rete non reciproca, mentre un attenuatore accoppiato \u00e8 un esempio di rete reciproca. Nei casi seguenti assumeremo che le connessioni in ingresso ed in uscita siano rispettivamente con la porta 1 e la porta 2, che \u00e8 la convenzione pi\u00f9 comune. L'impedenza e la frequenza nominali del sistema e qualunque altro fattore che possa influenzare il dispositivo, come la temperatura, devono essere anch'essi specificati.\nGuadagno lineare complesso.\nIl guadagno lineare complesso \"G\" \u00e8 dato da:\nQuesto \u00e8 semplicemente il rapporto lineare tra la potenza dell'onda riflessa e la potenza dell'onda incidente, con tutti i valori espressi come quantit\u00e0 complesse. Per reti senza perdite \u00e8 inferiore all'unit\u00e0, per reti attive \u00e8 formula_53. Risulta uguale al guadagno di tensione solo quando il dispositivo ha eguali impedenze di ingresso ed uscita.\nGuadagno lineare scalare.\nIl guadagno lineare scalare (o ampiezza del guadagno lineare) \u00e8 dato da:\nQuesto rappresenta l'ampiezza del guadagno (valore assoluto), il rapporto tra potenza dell'onda in uscita e potenza dell'onda in ingresso. Poich\u00e9 si tratta di una quantit\u00e0 scalare, la fase non \u00e8 rilevante in questo caso.\nGuadagno logaritmico scalare.\nL'espressione logaritmica scalare (decibel o dB) per il guadagno (\"g\") \u00e8:\nEssa si usa pi\u00f9 comunemente del guadagno lineare scalare. Una quantit\u00e0 positiva normalmente \u00e8 intesa semplicemente come un \"guadagno\", mentre una quantit\u00e0 negativa \u00e8 un \"guadagno negativo\" o \"perdita\", equivalente alla sua ampiezza in dB. Ad esempio, un cavo di 10 m di lunghezza pu\u00f2 avere un guadagno di - 1 dB a 100\u00a0MHz o una perdita di 1 dB a 100\u00a0MHz.\nInsertion loss.\nNel caso in cui le due porte di misurazione usino la stessa impedenza di riferimento, la \"insertion loss\"formula_56 o \"perdita di inserzione\" \u00e8 il reciproco dell'ampiezza del coefficiente formula_57espressa in dB. Essa perci\u00f2 \u00e8 data da:\nformula_58 dB.\nRappresenta la perdita ulteriore prodotta dall'introduzione del DUT (\"device under test\", \"dispositivo sotto collaudo\") tra i due piani di riferimento della misurazione. Questa perdita supplementare (\"extra loss\") pu\u00f2 essere determinata dalla perdita intrinseca nel DUT e/o dal disaccopiamento. Nel caso di extra loss la perdita di inserzione \u00e8 definita essere positiva. L'opposto della perdita di inserzione espressa in decibel p definita guadagno di inserzione (insertion gain) ed \u00e8 il guadagno scalare logaritmico (vedi definizione precedente).\nReturn loss in entrata.\nLa \"input return loss\" (\"perdita di riflessione in entrata\") (formula_59) pu\u00f2 essere pensata come una misura della vicinanza tra l'impedenza effettiva in ingresso alla rete e il valore nominale dell'impedenza del sistema. Espressa in termini di ampiezza logaritmica, essa \u00e8 data da:\nPer reti passive a due porte, nelle quali \u00e8 formula_61, segue che return loss \u00e8 una quantit\u00e0 non negativa: formula_62.\nReturn loss in uscita.\nLa return loss in uscita, (formula_63), ha una definizione simile alla return loss in entrata, ma si applica alla porta di uscita (porta 2) invece che a quella di entrata. La sua espressione \u00e8:\nGuadagno inverso ed isolamento inverso.\nL'espressione logaritmica scalare (decibel o dB) per il guadagno inverso (formula_65) \u00e8 data da:\nSpesso questa sar\u00e0 espressa come isolamento inverso (formula_67), nel qual caso diventa una quantit\u00e0 positiva uguale all'ampiezza di formula_65 e l'espressione diventa:\nCoefficiente di riflessione in tensione.\nIl coefficiente di riflessione in tensione alla porta di ingresso (formula_70) o quello alla porta di uscita (formula_71) sono equivalenti rispettivamente a formula_33 and formula_36, quindi:\nPoich\u00e9 formula_33 e formula_36 sono quantit\u00e0 complesse, lo sono anche formula_70 e formula_71.\nI coefficienti di riflessione in tensione sono quantit\u00e0 complesse e possono essere rappresentati graficamente mediante diagrammi polari o carte di Smith.\nVedi anche l'articolo \"Coefficiente di riflessione\".\nRapporto d'onda stazionaria in tensione.\nIl rapporto d'onda stazionaria (ROS) in tensione (\"voltage standing wave ratio\", VSWR) in una porta, indicato con la lettera minuscola \"s\", \u00e8 una misura di accoppiamento della porta simile al return loss, ma \u00e8 una quantit\u00e0 lineare scalare, data dal rapporto tra la tensione massima e la tensione minima dell'onda stazionaria. Essa perci\u00f2 si lega all'ampiezza del coefficiente di riflessione in tensione e quindi all'ampiezza di formula_33 per la porta di ingresso o di formula_36 per la porta di uscita.\nAlla porta di ingresso, il VSWR (formula_82) \u00e8 dato da:\nAlla porta di uscita, il VSWR (formula_84) \u00e8 dato da:\nQuesto \u00e8 corretto per i coefficienti di riflessione con ampiezza non maggiore dell'unit\u00e0, come avviene di solito. Un coefficiente di riflessione con ampiezza maggiore dell'unit\u00e0, come in un amplificatore a diodo tunnel, dar\u00e0 come risultato per questa espressione un valore negativo. Il VSWR, tuttavia, in base alla sua definizione, \u00e8 sempre positivo. Un'espressione pi\u00f9 corretta per la porta \"k\" di un multipolo \u00e8:\nParametri S nei quadripoli.\nI parametri S nei quadripoli si usano per caratterizzare le reti quadripolari (a 4 porte). Essi comprendono informazioni riguardanti le onde di potenza riflessa e incidente tra le 4 porte della rete.\nSi usano comunemente per analizzare un paio di linee di trasmissione accoppiate, per determinare la quantit\u00e0 di diafonia che intercorre tra di esse, se sono condotte da due distinti segnali sbilanciati, o la potenza riflessa ed incidente di un segnale differenziale condotto attraverso di esse. Molte specifiche di segnali differenziali ad alta velocit\u00e0 definiscono un canale di comunicazione in funzione dei parametri S dei quadripoli, ad esempio i sistemi Attachment Unit Interface a 10 Gigabit (XAUI), SATA, PCI-X ed InfiniBand.\nParametri S di modo misto nei quadripoli.\nI parametri S di modo misto nei quadripoli caratterizzano le reti quadripolari in termini della risposta della rete ai segnali di stimolazione di modo comune e differenziali. Tali parametri sono mostrati nella tabella seguente.\nSi noti il formato della notazione parametrica SXYab, dove \"S\" sta per parametro di scattering o parametro S, \u201cX\u201d \u00e8 il modo di risposta (differenziale o comune), \"Y\" \u00e8 il modo di stimolazione (differenziale o comune), \"a\" \u00e8 la porta di risposta (uscita) e \"b\" \u00e8 la porta di stimolazione (ingresso). Questa \u00e8 la nomenclatura tipica dei parametri di scattering.\nIl primo quadrante comprende i 4 parametri in alto a sinistra, che descrivono le caratteristiche della stimolazione differenziale e della risposta differenziale del dispositivo sotto collaudo. Questa \u00e8 il modo effettivo di funzionamento che caratterizza la maggior parte delle interconnessioni differenziali ad alta velocit\u00e0 ed \u00e8 il quadrante che riceve la maggior parte dell'attenzione. Comprende il return loss differenziale in entrata (SDD11), l'insertion loss in entrata (SDD21), il return loss in uscita (SDD22) e l'insertion loss in uscita (SDD12). Alcuni benefici dell'elaborazione differenziale dei segnali sono: \nIl secondo e terzo quadrante sono quelli dei 4 parametri rispettivamente in alto a destra e in basso a sinistra. Sono chiamati anche i quadranti di modo incrociato, in quanto caratterizzano completamente qualsiasi conversione di modo che avviene nel dispositivo sotto collaudo, test, sia che si tratti della conversione SDCab da comune a differenziale (sensibilit\u00e0 EMI per un'applicazione con trasmissione deliberata SDD di segnali differenziali) o della conversione SCDab da differenziale a comune (radiazione EMI per un'applicazione differenziale). Capire la conversione dei modi \u00e8 molto utile quando si tenta di ottimizzare la progettazione di interconnessioni per capacit\u00e0 di trasporto dei dati dell'ordine dei gigabit.\nIl quarto quadrante comprende i 4 parametri in basso a destra e descrive le caratteristiche di funzionamento del segnale di modo comune SCCab che si propaga attraverso il dispositivo sotto collaudo. Per un dispositivo differenziale SDDab progettato correttamente dovrebbe esserci una minima uscita SCCab di modo comune. Tuttavia, i dati sulla risposta di modo comune del quarto quadrante forniscono una misura della risposta della trasmissione di modo comune e sono usati in rapporto con la risposta della trasmissione differenziale per determinare la reiezione di modo comune della rete. Questa reiezione di modo comune \u00e8 un importante vantaggio dell'elaborazione differenziale dei segnali e pu\u00f2 essere ridotta ad uno in alcune implementazioni di circuiti differenziali.\nParametri S nella progettazione di amplificatori.\nIl parametro dell'isolamento inverso (reverse isolation parameter) formula_34 determina il livello di retroazione (\"feedback\") dall'uscita di un amplificatore all'ingresso e perci\u00f2 influenza la sua stabilit\u00e0 (la sua tendenza a trattenersi dall'oscillazione) insieme al guadagno diretto formula_35. Un amplificatore con le porte di ingresso e di uscita perfettamente isolate l'una dall'altra avrebbe l'isolamento di ampiezza logaritmica scalare infinita, ovvero l'ampiezza lineare di formula_34 sarebbe zero. Tale amplificatore \u00e8 definito unilaterale. La maggior parte degli amplificatori concreti avranno per\u00f2 un qualche isolamento finito che permette al coefficiente di riflessione \"visto\" alla porta di essere influenzato in qualche misura dal carico connesso sull'uscita. Un amplificatore che sia deliberatamente progettato per avere il pi\u00f9 piccolo valore possibile di formula_91 \u00e8 spesso chiamato amplificatore separatore.\nSi supponga che la porta di uscita di un amplificatore reale (non unilaterale o bilaterale) sia connessa ad un carico arbitrario con un coefficiente di riflessione formula_92. L'effettivo coefficiente di riflessione \"visto\" alla porta d'ingresso formula_93sar\u00e0 dato da:\nSe l'amplificatore \u00e8 unilaterale allora formula_95 e formula_96 o, per esprimerla in un altro modo, il carico in uscita non ha alcun effetto sull'ingresso.\nUna propriet\u00e0 simile esiste nella direzione opposta, in questo caso se formula_97 \u00e8 il coefficiente di riflessione visto alla porta di uscita e formula_98 \u00e8 il coefficiente della sorgente connessa alla porta di ingresso, si ha:\nCondizioni di carico della porta per la stabilit\u00e0 incondizionata di un amplificatore.\nUn amplificatore \u00e8 incondizionatamente stabile se il carico o la sorgente di \"qualsiasi\" coefficiente di riflessione possono essere connessi senza causare instabilit\u00e0. Questa condizione si verifica se le ampiezze dei coefficienti di riflessione alla sorgente, al carico e alle porte di ingresso e di uscita dell'amplificatore sono simultaneamente minori dell'unit\u00e0. Un importante requisito che \u00e8 l'amplificatore sia una rete lineare senza poli nel semipiano destro. L'instabilit\u00e0 pu\u00f2 causare una grave distorsione della risposta di frequenza del guadagno dell'amplificatore o, persino, una grave oscillazione. Per essere incondizionatamente stabile alla frequenza d'interesse, un amplificatore deve soddisfare simultaneamente le seguenti 4 equazioni:\nLa condizione al contorno perch\u00e9 ciascuno di questi valori sia uguale all'unit\u00e0 pu\u00f2 essere rappresentata da un cerchio tracciato sul diagramma polare che rappresenta il coefficiente di riflessione (complesso), uno per la porta di ingresso e l'altro per la porta di uscita. Spesso questi diagrammi saranno ridimensionati come carte di Smith. In ciascun caso le coordinate del centro del cerchio ed il raggio associato sono date dalle seguenti equazioni:\nValori di formula_92 per formula_105 (cerchio di stabilit\u00e0 dell'uscita).\nRaggio formula_106\nCentro formula_107\nValori di formula_108 per formula_109 (cerchio di stabilit\u00e0 dell'ingresso).\nRaggio formula_110\nCentro formula_111\ndove, in entrambi i casi,\ne l'asterisco in posizione di apice (*) indica il complesso coniugato.\nI cerchi sono in unit\u00e0 complesse del coefficiente di riflessione, perci\u00f2 possono essere tracciati su carte di Smith di impedenza o ammettenza normalizzate all'impedenza del sistema. Questo serve a visualizzare rapidamente le regioni dell'impedenza (o ammettenza) normalizzata relative alla stabilit\u00e0 incondizionata prevista. Un altro modo di dimostrare la stabilit\u00e0 incondizionata fa ricorso al fattore di stabilit\u00e0 di Rollet (formula_113), definito come:\nLa condizione di stabilit\u00e0 incondizionata si ottiene quando formula_115 e formula_116.\nParametri di trasferimento di scattering.\nI parametri di trasferimento di scattering o parametri T di una rete bipolare sono espressi dalla matrice dei parametri T e sono strettamente legati alla corrispondente matrice dei parametri S. La matrice dei parametri T \u00e8 legata alle onde normalizzate incidente e riflessa per ciascuna delle porte nel modo seguente:\nTuttavia, essi potrebbero essere definiti diversamente, come segue:\nIl componente aggiuntivo RF Toolbox per MATLAB e vari libri (ad esempio \"Network scattering parameters\") usano quest'ultima definizione, perci\u00f2 la cautela \u00e8 necessaria. I paragrafi \"Da S a T\" e \"Da T ad S\" in questa sezione dell'articolo sono basati sulla prima definizione. L'adattamento alla seconda definizione \u00e8 banale (scambiando T con T, e T con ). Il vantaggio dei parametri T in confronto ai parametri S \u00e8 che possono essere usati per determinare rapidamente l'effetto di collegare a cascata reti bipolari o multipolari semplicemente moltiplicando le matrici individuali associate dei parametri T. Se i parametri T di, poniamo, tre diverse reti bipolari 1, 2 e 3 sono rispettivamente formula_119, formula_120 e formula_121, allora la matrice dei parametri T per il collegamento a cascata di tutte e tre le reti (formula_122) in ordine seriale \u00e8 data da:\nPoich\u00e9 il prodotto matriciale non \u00e8 commutativo, l'ordine delle matrici \u00e8 importante. Come nel caso dei parametri S, i parametri T sono valori complessi e c'\u00e8 una conversione diretta fra i due tipi. Sebbene i parametri T a cascata siano una semplice moltiplicazione matriciale dei parametri T individuali, la conversione dei parametri S di ciascuna porta nei corrispondenti parametri T e la conversione dei parametri T a cascata di nuovo negli equivalenti parametri S a cascata, che sono solitamente richiesti, non \u00e8 banale. Tuttavia una volta che l'operazione \u00e8 completata, si terr\u00e0 conto delle complesse interazioni delle onde intere fra tutte le porte in entrambe le direzioni. Le equazioni seguenti forniranno la conversione tra i parametri S e T per le reti a due porte.\nDa S a T:\nDa T ad S\ndove formula_132 indica il determinante della matrice formula_133.\nParametri S per gli unipoli.\nIl parametro S per una rete unipolare \u00e8 dato da una semplice matrice 1 x 1 della forma formula_134 dove \"n\" \u00e8 il numero della porta allocata. Per soddisfare la definizione di linearit\u00e0 del parametro S, vi sarebbe normalmente un carico passivo di qualche tipo.\nMatrici dei parametri S di ordine superiore.\nI parametri S di ordine superiore per le coppie di porte dissimili (formula_135), dove formula_136, possono essere dedotti in maniera simile a quelli per le reti bipolari considerando coppie di porte a rotazione, in ogni caso garantendo che tutte le porte rimanenti (inutilizzate) siano cariche con un'impedenza identica all'impedenza del sistema. In questo modo l'onda di potenza incidente per ciascuna delle porte inutilizzate si azzera generando espressioni simili a quelle ottenute nel caso dei bipoli. I parametri S relativi soltanto alle porte singole (formula_137) richiedono che tutte le porte rimanenti siano cariche con un'impedenza identica all'impedenza del sistema, azzerando pertanto tutte le onde di potenza incidente eccetto quella per la porta in considerazione. In generale, pertanto, abbiamo:\ne\nAd esempio, una rete tripolare come uno splitter a 2 uscite avrebbe le seguenti definizioni dei parametri S:\nMisurazione dei parametri S.\nAnalizzatore di reti vettoriale.\nIl diagramma mostra le parti essenziali di un tipico analizzatore di reti vettoriale (\"Vector Network Analyzer, VNA\") a due porte. Le due porte del dispositivo sotto collaudo (DUT) sono indicate come porta 1 (P1) e porta 2 (P2). I connettori delle porte di collaudo forniti sullo stesso VNA sono elementi di precisione che normalmente dovranno essere allungati e connessi a P1 e P2 usando rispettivamente i cavi di precisione PC1 e PC2 e gli idonei adattatori dei connettori rispettivamente A1 e A2.\nLa frequenza di test \u00e8 generata da una sorgente di onde portanti (\"carrier waves\", CW) a frequenza variabile, mentre il suo livello di potenza \u00e8 fissato usando un attenuatore variabile. La posizione dell'interruttore SW1 fissa la direzione lungo la quale il segnale di test passa attraverso il DUT. Inizialmente si consideri SW1 in posizione 1 cos\u00ec che il segnale di test \u00e8 incidente sul DUT in P1, il che \u00e8 appropriato per misurare formula_33 e formula_35. Il segnale di test viene inviato da SW1 alla porta comune dello splitter 1; un braccio (il canale di riferimento) alimenta un ricevitore di riferimento per P1 (RX REF1) e l'altro (il canale di test) alimenta P1, attraverso la catena formata da accoppiatore direzionale DC1, PC1 e A1. La terza porta di DC1 disaccoppia la potenza riflessa da P1 attraverso A1 e PC1, inviandola poi al ricevitore di test 1 (RX TEST1). Similmente, i segnali in uscita da P2 passano attraverso A2, PC2 e DC2 arrivando in RX TEST2. RX REF1, RX TEST1, RX REF2 e RXTEST2 sono conosciuti come ricevitori coerenti in quanto condividono lo stesso oscillatore di riferimento, e sono capaci di misurare ampiezza e fase del segnale di test alla frequenza del segnale di test. Tutti i segnali complessi in uscita dal ricevitore sono inviati a un processore che effettua l'elaborazione matematica e mostra i parametri prescelti e il formato sul display della fase e dell'ampiezza. Il valore istantaneo della fase comprende sia parti temporali che spaziali, ma le prime sono rimosse in virt\u00f9 dell'uso di 2 canali di test, uno come riferimento e l'altro per la misurazione. Quando SW1 \u00e8 fissato in posizione 2, i segnali di test sono applicati a P2, il riferimento \u00e8 misurato da RX REF2, i segnali riflessi da P2 sono disaccoppiati da DC2 e misurati da RX TEST2 e i segnali in uscita da P1 sono disaccoppiati da DC1 e misurati da RX TEST1. Questa posizione \u00e8 idonea a misurare formula_36 e formula_34.\nCalibrazione.\nPrima di fare una misurazione dei parametri S del VNA, il primo passo essenziale \u00e8 di eseguire un'accurata calibrazione appropriata alle misurazioni volute. Parecchi tipi di calibrazione sono normalmente disponibili sul VNA. \u00c8 solo negli ultimi anni che i VNA hanno avuto la capacit\u00e0 di elaborazione sufficientemente avanzata, a costi realistici, richiesta per compiere i tipi pi\u00f9 avanzati di calibrazione, comprese le correzioni per errori sistematici. I tipi pi\u00f9 basilari, spesso chiamati calibrazioni di \"risposta\", possono essere eseguiti pi\u00f9 rapidamente, ma forniranno un risultato solo con moderata incertezza. Per ottenere un livello di incertezza e un intervallo dinamico migliori della misurazione \u00e8 richiesta una calibrazione completa dei bipoli prima della misurazione del DUT. Questo eliminer\u00e0 efficacemente tutte le sorgenti di errori sistematici intrinseci nel sistema di misurazione del VNA.\nMinimizzazione degli errori sistematici.\nGli errori sistematici sono quelli che non variano con il tempo durante una calibrazione. Per un insieme di misurazioni dei parametri S dei bipoli ci sono un totale di 12 tipi di errori sistematici che sono misurati e rimossi matematicamente come parte della procedura di calibrazione dei bipoli. Essi sono, per ciascuna porta:\n1. direttivit\u00e0 e diafonia&lt;br&gt;\n2. sorgente ed accoppiamenti errati del carico&lt;br&gt;\n3. errori della risposta in frequenza causati dal tracciamento della riflessione e della trasmissione all'interno dei ricevitori di collaudo.\nLa procedura di calibrazione richiede inizialmente di installare il VNA con tutti i cavi, gli adattatori e i connettori necessari a connettere al DUT, ma non di connetterlo a questo stadio. Si usa un kit di calibrazione secondo i tipi di connettori adattati al DUT. Questo comprender\u00e0 normalmente adattatori, cortocircuiti (CC) (SCs), circuiti aperti (CA) e standard delle terminazioni di carico (TERM) di connettori di entrambi i sessi appropriati ai connettori del VNA e del DUT. Perfino con standard di alta qualit\u00e0, quando si eseguono collaudi alle frequanze superiori nell'intervallo delle microonde varie capacitanze e induttanze parassite diventeranno evidenti e causeranno incertezza durante la calibrazione. I dati relativi alle onde parassite del particolare kit di calibrazione utilizzato sono misurati in fabbrica conformemente a standard nazionali e i risultati sono programmati nella memoria del VNA anteriormente all'esecuzione della calibrazione.\nLa procedura di calibrazione normalmente \u00e8 controllata da un software, ed istruisce l'operatore ad adattare i vari standard di calibrazione alle estremit\u00e0 dei cavi di connessione del DUT nonch\u00e9 a fare una connessione diretta. Ad ogni stadio il processore del VNA cattura i dati attraverso l'intervallo delle frequenze di collaudo e li memorizza. Alla fine della procedura di calibrazione, il processore usa i dati memorizzati cos\u00ec ottenuti per applicare le correzioni degli errori sistematici a tutte le successive misurazioni fatte, che sono conosciute come \"misurazioni corrette\". A questo punto il DUT \u00e8 connesso e una misurazione corretta dei suoi parametri S \u00e8 stata fatta.\nFormato di uscita dei dati sui parametri S misurati e corretti.\nI dati di collaudo sui parametri S possono essere forniti in vari formati alternativi, per esempio: lista, grafico (carta di Smith o diagramma polare).\nFormato lista.\nIn formato lista i parametri S misurati e corretti sono tabulati rispetto alla frequenza. Il formato lista pi\u00f9 comune \u00e8 noto come Touchstone o SNP, dove \"N\" \u00e8 il numero delle porte. Comunemente i file di testo contenenti questa informazione avrebbero l'estensione del file \".s2p\". Un esempio di listato in un file Touchstone per i dati completi dei parametri S di un bipolo ottenuti per un dispositivo \u00e8 mostrato sotto:\n Creato Ven Lug 21 14:28:50 2005\n # MHZ S DB R 50\n ! SP1.SP\n 50 -15.4 100.2 10.2 173.5 -30.1 9.6 -13.4 57.2\n 51 -15.8 103.2 10.7 177.4 -33.1 9.6 -12.4 63.4\n 52 -15.9 105.5 11.2 179.1 -35.7 9.6 -14.4 66.9\n 53 -16.4 107.0 10.5 183.1 -36.6 9.6 -14.7 70.3\n 54 -16.6 109.3 10.6 187.8 -38.1 9.6 -15.3 71.4\nLe righe che iniziano con un punto esclamativo contengono solo commenti. La riga che inizia con il simbolo del cancelletto indica che in questo caso le frequenze sono in megahertz (MHZ), che sono elencati parametri S (S), che le ampiezze sono nella scala logaritmica dei dB (DB) e che l'impedenza del sistema \u00e8 di 50 Ohm (R 50). Ci sono 9 colonne di dati. La colonna 1 \u00e8 la frequenza di collaudo, in questo casoin megahertz. Le colonne 2, 4, 6 e 8 sono le ampiezze rispettivamente di formula_33, formula_35, formula_34 e formula_36 in dB. Le colonne 3, 5, 7 e 9 sono gli angoli rispettivamente di formula_33, formula_35, formula_34 e formula_36 in gradi.\nGrafico (carta di Smith).\nQualsiasi parametro S di un bipolo (ossia di un circuito a 2 porte) pu\u00f2 essere mostrato su una carta di Smith usando coordinate polari, ma i parametri pi\u00f9 significativi sarebbero formula_33 eformula_36, dal momento che entrambi possono essere convertiti direttamente in un'impedenza (o ammettenza) normalizzata equivalente utilizzando il dimensionamento caratteristico dell'impedenza (o ammettenza) sulla carta di Smith appropriato all'impedenza del sistema.\nGrafico (diagramma polare).\nQualsiasi parametro S di un bipolo pu\u00f2 essere mostrato su un diagramma polare usando coordinate polari.\nNell'uno o nell'altro formato grafico ciascun parametro S per una particolare frequenza di collaudo \u00e8 mostrato come un punto. Se la misurazione \u00e8 una scansione attraverso varie frequenze apparir\u00e0 un punto per ognuna. Molti VNA connettono punti successivi con linee rette per una pi\u00f9 agevole visibilit\u00e0.\nMisurare i parametri S di una rete unipolare.\nLa matrice dei parametri S di una rete unipolare (cio\u00e8 con una sola porta) avr\u00e0 soltanto un unico elemento rappresentato nella forma formula_2, dove \"n\" \u00e8 il hnumero allocato alla porta. La maggior parte dei VNA forniscono una semplice calibrazione unipolare per la misurazione di una porta per risparmiare tempo laddove quest'ultima sia il solo adempimento richiesto.\nMisurare i parametri S di reti multipolari (con pi\u00f9 di 2 porte).\nGli analizzatori di rete vettoriali (VNA) progettati per la misurazione simultanea dei parametri S di reti multipolari (con pi\u00f9 di 2 porte) sono possibili, ma diventano rapidamente complessi e costosi in modo proibitivo. Di solito il loro acquisto non \u00e8 giustificato poich\u00e9 le misure richieste possono essere ottenute usando un VNA standard calibrato per 2 porte con le misurazioni supplementari seguite dalla corretta interpretazione dei risultati ottenuti. La matrice richiesta dei parametri S pu\u00f2 essere assemblata da misurazioni successive di bipoli condotte in maniera graduale, due porte alla volta: in ogni occasione le porte inutilizzate vengono terminate con carichi di alta qualit\u00e0 uguali all'impedenza del sistema. Un rischio di questo approccio \u00e8 che il return loss o VSWR dei carichi stessi debba essere adeguatamente specificato per essere il pi\u00f9 possibile vicino a un perfetto 50 Ohm, o qualunque sia l'impedenza nominale del sistema. Per una rete con molte porte potrebbe esserci la tentazione, per motivi di costo, di specificare indadeguatamente il VSWR dei carichi. Sar\u00e0 necessaria qualche analisi per determinare quale sia il VSWR dei carichi meno accettabile.\nAssumendo che i carichi supplementari siano adeguatamente specificati, se necessario, due o pi\u00f9 dei pedici dei parametri S si modificano da quelli relativi al VNA (1 e 2 nel caso considerato sopra) in quelli relativi alla rete sotto collaudo (da 1 a \"N\", se \"N\" \u00e8 il numero totale dell porte del DUT). Ad esempio, se il DUT ha 5 porte e un VNA a due porte \u00e8 connesso con la sua porta 1 alla porta 3 del DUT e con la sua porta 2 alla porta 5 del DUT, i risultati misurati nel VNA (formula_33, formula_34, formula_35 eformula_36) sarebbero equivalenti rispettivamente a formula_163, formula_164, formula_165 eformula_166 rispettivamente, assumendo che le porte 1, 2 e 4 del DUT fossero terminate con adeguati carichi da 50 Ohm. Questo fornirebbe 4 dei 25 parametri S necessari."}
{"id": "2325869", "revid": "76963", "url": "https://it.wikipedia.org/wiki?curid=2325869", "title": "Jackson Brundage", "text": "Biografia.\nJackson Brundage \u00e8 noto per aver interpretato James Lucas Scott, conosciuto anche come Jamie Scott, il figlio di Nathan e Haley Scott, della serie televisiva One Tree Hill, un ruolo che ha ricoperto dal 2008 fino alla conclusione della serie nel 2012 per un totale di 99 episodi. Nel 2006 ha partecipato al film Lime Salted Love.\nNel 2011 \u00e8 stato il doppiatore del personaggio Pablo, in Einstein Pals. Nel 2012 ha preso parte alla serie tv See Dad Run di cui \u00e8 il protagonista.\nJackson ha partecipato al Rising Sun Karate Academy.\nSuo padre \u00e8 Richard Brundage. Ha una sorella maggiore, Keeley e un fratello pi\u00f9 piccolo, Parker. Nell'agosto del 2007 si \u00e8 trasferito a Wilmington (Carolina del Nord), per le riprese della serie \"One Tree Hill\". Quando non sta girando, risiede a Los Angeles con la sua famiglia."}
{"id": "2325871", "revid": "38120", "url": "https://it.wikipedia.org/wiki?curid=2325871", "title": "Le Feu Aux Poudres", "text": ""}
{"id": "2325875", "revid": "281901", "url": "https://it.wikipedia.org/wiki?curid=2325875", "title": "Glyptocephalus cynoglossus", "text": "La passera atlantica (Glyptocephalus cynoglossus), conosciuta anche come passera lingua di cane, \u00e8 un pesce di mare della famiglia Pleuronectidae.\nDistribuzione e habitat.\nQuesta specie frequenta entrambe le sponde dell'Oceano Atlantico settentrionale: dal Golfo di Guascogna alla Norvegia ed Islanda (raro per\u00f2 nel mar del Nord) su quella europea e da Labrador e Groenlandia fino alla Carolina del sud sul lato americano.\n\u00c8 una specie di profondit\u00e0, vive su fondi fangosi da 50 a 1500 metri.\nDescrizione.\nHa bocca piccolissima ma leggermente pi\u00f9 grande che la sogliola limanda. Il corpo \u00e8 allungato e gli occhi piuttosto grandi. Per il resto \u00e8 molto simile al Microstomus kitt, tranne per la colorazione che \u00e8 brunastra uniforme con minuscoli punti scuri. Le pinne dorsale e anale sono scure.\nRaggiunge i 60\u00a0cm di lunghezza.\nAlimentazione.\nBasata su Policheti, la sua piccola bocca \u00e8 conformata in modo da riuscire a risucchiare questi vermi al di fuori delle loro tane.\nPesca.\nHa carni ottime ma non viene catturata in maniera continuativa per cui non ha grande importanza per la pesca."}
{"id": "2325880", "revid": "1513836", "url": "https://it.wikipedia.org/wiki?curid=2325880", "title": "Water (Elica Todorova e Stojan Jankulov)", "text": "Water (dall'inglese: Acqua) \u00e8 un singolo della cantante e percussionista bulgara Elica Todorova e del percussionista bulgaro Stojan Jankulov, pubblicato nel 2007.\nIl brano, dopo aver vinto un'apposita selezione nazionale, ha rappresentato la Bulgaria all'Eurovision Song Contest 2007, classificandosi al 5\u00ba posto con 157 punti.\nVideo musicale.\nIl video musicale ufficiale del singolo \u00e8 stato diretto da Valeri Milev ed \u00e8 stato ambientato in un mondo fantastico flagellato da lampi e tuoni. All'improvviso una pioggia torrenziale investe il mondo, rasentando un rilascio totale delle emozioni, mentre Elica, che interpreta un angelo con le ali nere, scompare verso l'orizzonte.\nUna prima videoclip fu pubblicata sul canale YouTube di Elica il 20 febbraio 2007, mentre un breve estratto \u00e8 stato pubblicato sul canale ufficiale dell'Eurovision Song Contest il 22 aprile 2007. Il video integrale \u00e8 stato pubblicato anche da Stojan sulla medesima piattaforma il 1\u00ba giugno 2010."}
{"id": "2325884", "revid": "281901", "url": "https://it.wikipedia.org/wiki?curid=2325884", "title": "Passera lingua di cane", "text": ""}
{"id": "2325888", "revid": "116944", "url": "https://it.wikipedia.org/wiki?curid=2325888", "title": "Istmo di Marcellinara", "text": ""}
{"id": "2325893", "revid": "117539520", "url": "https://it.wikipedia.org/wiki?curid=2325893", "title": "Museo reale delle belle arti del Belgio", "text": "I Musei reali delle belle arti del Belgio (in francese: Mus\u00e9es royaux des Beaux-Arts de Belgique, neerlandese: Koninklijke Musea voor Schone Kunsten van Belgi\u00eb) sono tra i principali musei del Belgio. Si trovano nella capitale, Bruxelles, nella zona chiamata Coudenberg. I musei sono costituiti da quattro differenti collezioni; due che occupano gli edifici del museo (Museo di arte antica e Museo di arte), due situati in altri edifici. I due musei indipendenti, il Museo Constantin Meunier e il Museo Antoine Wiertz sono pi\u00f9 piccoli dei due principali e dedicati in particolare al Belgio.\nI Musei ospitano 20000 tra dipinti, disegni e sculture provenienti da tutto il mondo e di disparate epoche storiche dal XV secolo ad oggi. Vanto dei Musei \u00e8 la collezione di dipinti fiamminghi, che comprende opere di Rogier van der Weyden, Pieter Bruegel il Vecchio, Robert Campin, Antoon van Dyck e Jacob Jordaens. A Rubens \u00e8 dedicata un'intera sala, dove sono esposti venti capolavori dell'artista. Un'altra sala \u00e8 dedicata a Henri de Braekeleer, con ventitr\u00e9 dipinti."}
{"id": "2325899", "revid": "889336", "url": "https://it.wikipedia.org/wiki?curid=2325899", "title": "Torre di Poggio Natalino", "text": "La torre di Poggio Natalino \u00e8 un semaforo marittimo dismesso situato nel comune di monte Argentario. La sua ubicazione \u00e8 alla sommit\u00e0 dell'omonimo poggio che domina la costa occidentale del promontorio dell'Argentario, poco a est della torre della Cacciarella.\nLa torre fu costruita alla fine dell'Ottocento quando l'intera zona era oramai sotto la giurisdizione del Regno d'Italia. La sua realizzazione fu voluta per svolgere funzioni di avvistamento, integrandosi con il forte del Pozzarello (costruito nella stessa epoca) e con la Torre di Punta Telegrafo di origine napoleonica. Inoltre, presso la torre fu attivata una postazione semaforica per segnalazioni luminose durante le ore notturne, al fine di poter segnalare il corrispondente tratto costiero ai natanti in transito. Durante il secolo scorso la torre fu gradualmente dismessa dalle funzioni militari di avvistamento e anche da quelle semaforiche, a seguito dell'attivazione del pi\u00f9 moderno e funzionale faro di Lividonia in un'ubicazione pi\u00f9 prossima alla costa; in seguito, la struttura fu venduta a privati e trasformata in annesso agricolo.\nDella torre di Poggio Natalino, che originariamente si presentava a pianta rettangolare disposta su pi\u00f9 livelli, rimangono soltanto i resti murari del basamento, a seguito del crollo della parte superiore dovuta all'incuria che si \u00e8 protratta nel corso del tempo, e della sua completa trasformazione avvenuta dopo la definitiva dismissione."}
{"id": "2325901", "revid": "1652635", "url": "https://it.wikipedia.org/wiki?curid=2325901", "title": "Musica elettronica", "text": "Per musica elettronica si intende tutta quella musica prodotta o modificata attraverso l'uso di strumentazioni elettroniche.\nSebbene i primi strumenti musicali elettronici si siano diffusi gi\u00e0 a partire lungo la prima met\u00e0 del Novecento, si \u00e8 iniziato a parlare di musica elettronica solo a partire dagli anni quaranta del secolo, quando si diffusero diversi studi di registrazione in Europa specializzati nella composizione di musica d'avanguardia. Durante gli anni 1960, il successo commerciale di strumenti elettronici come i sintetizzatori Moog contribu\u00ec a dare alla musica elettronica i primi momenti di notoriet\u00e0. Nei decenni seguenti si \u00e8 visto un progressivo perfezionamento delle tecnologie elettroniche e il proliferarsi di innumerevoli varianti di musica elettronica e stili che spaziano da quelli pi\u00f9 commerciali a quelli di pi\u00f9 difficile fruizione. La musica elettronica gode oggi di una notoriet\u00e0 diffusissima e ha contaminato pressoch\u00e9 ogni genere di musica popolare.\nStoria.\nIl XIX secolo e i primi strumenti.\nLungo la seconda met\u00e0 dell'Ottocento, l'invenzione del fonografo, prima a rullo e poi a disco, introdusse la possibilit\u00e0 di registrare suoni, riprodurli e modificarli. Conseguentemente a questa invenzione si apriranno varie correnti di sperimentazione che pi\u00f9 tardi avranno sede presso le radio nazionali dei rispettivi paesi.\nIl primo strumento elettronico che sia mai stato costruito fu il telharmonium (noto anche come dinamofono). Inventato nel 1897 da Thaddeus Cahill, era dotato di una console di organo. Le sue enormi dimensioni e la sua scarsa praticit\u00e0 furono i principali motivi per cui esso si rivel\u00f2 essere un fallimento commerciale.\nIl XX secolo e l'evoluzione tecnologica.\nAll'inizio del XX secolo venne inventato il triodo (o audion), considerata la prima valvola termoionica.Nel 1919 Lev Theremin costru\u00ec l'omonimo strumento musicale. Costituito da due antenne in grado di controllare rispettivamente la frequenza e il volume, questo elettrofono produceva suoni simili a quelli della voce umana. Privo di interfaccia fisica di controllo, esso sfrutta un difetto dell'oscillatore a battimenti secondo cui all'avvicinarsi o allontanarsi di un corpo questo cambia la sua frequenza di oscillazione; tramite lo spostamento delle mani dell'esecutore vicino alle due antenne \u00e8 possibile controllare altezza e intensit\u00e0 di un suono.\nNel 1928 venne inventato l'onde martenot (noto anche come \"ondes martenot\" e \"ondes musicales\").Considerato il primo vero strumento elettronico, nonch\u00e9 uno dei migliori prodotti fino alla met\u00e0 degli anni cinquanta,era dotato di una tastiera ed era relativamente semplice da usare. Esso fu il primo apparecchio elettronico ad avere una notevole diffusione e ad affermarsi in modo relativamente durevole.\nPochi anni dopo Friedrich Trautwein invent\u00f2 il trautonium, strumento che introdusse alcune semplificazioni nell'uso delle apparecchiature elettroniche.\nDurante gli anni '30 vennero costruiti i primi strumenti elettronici in grado di emulare i suoni dell'orchestra, quali il clavioline (1947) .\nDurante gli anni quaranta vennero costruiti i primissimi modelli di sintetizzatori.\nNei primi anni cinquanta aument\u00f2 la produzione dei transistor che sostituirono le valvole termoioniche nel controllo della corrente elettrica. Grazie alle loro dimensioni ridotte, alla loro maggiore praticit\u00e0, ed ai loro costi ridotti, i transistor rivoluzionarono l'intera industria elettronica, vennero di conseguenza adoperati in un numero sempre crescente di apparecchiature elettroniche. Nel 1965 vennero inventati i primi circuiti integrati che potevano includere numerosi transistor al loro interno.\nDurante gli anni cinquanta gli ingegneri Herbert Belar ed Henry Olsen inventarono il Mark I RCA Synthesizer e il suo \"successore\" Mark II RCA Synthesizer. Quest'ultimo modello includeva il primo sistema completo di produzione del suono elettronico e disponeva di una discreta gamma di opzioni che potevano essere pre-impostate direttamente dal musicista che lo adoperava.\nSeconda met\u00e0 degli anni quaranta - met\u00e0 degli anni sessanta: la diffusione degli studi di registrazione elettronici e le scuole di musica d'avanguardia.\nIl miglioramento delle tecniche di registrazione che segu\u00ec la seconda guerra mondiale, permise la diffusione dei primi studi elettronici, che erano dotati di generatori del suono, apparecchiature per la modificazione e il mixaggio, pi\u00f9 tutto l'occorrente per la registrazione (ad esempio microfoni, amplificatori e altoparlanti). Nello stesso periodo, con i primi oscillatori elettronici, si diffuse il magnetofono che permise ai compositori di manipolare le registrazioni su disco al fine di applicare su esse diversi effetti sonori. Fra i centri di musica elettronica pi\u00f9 importanti vi furono il GRM di Parigi (presso la radio-televisione francese), il Columbia-Princeton Electronic Music Center (1950) (dove vennero inventati i sintetizzatori Mark I e Mark II), lo Studio for Electronic Music di Colonia (presso la Westdeutscher Rundfunk) (1951) che ebbe fra i suoi rappresentanti Karlheinz Stockhausen, e lo Studio di fonologia fondato a Milano nel 1955. Quest'affermazione degli studi di musica elettronica, che contribu\u00ec ad aumentare la popolarit\u00e0 delle apparecchiature elettroniche ad un pubblico costituito esclusivamente da musicisti accademici,\n permise l'emersione di diverse \"scuole\" di musica elettroacustica: la musica concreta, la musica elettronica, la tape music, e la computer music.\nLa musica concreta.\nLa musica concreta (nota anche come \"musique concr\u00e8te\") \u00e8 una modalit\u00e0 musicale nata in Francia nel 1948 che ebbe quale principale esponente il compositore Pierre Schaeffer. L'etimologia del termine proviene da una sua affermazione secondo la quale la musica concreta \u00e8, a differenza della musica \"tradizionale definita astratta\", realizzata attraverso fonti sonore naturali. I principi basilari della musica concreta prevedono che qualsiasi suono \u00e8 adatto a diventare materiale di una composizione, ma non se ottenuto da segnali generati elettronicamente, e che le fonti sonore adoperate, una volta ordinate secondo il piano dell'opera, vengono alterate tramite procedimenti elettronici. Stile che introdusse la tecnica del montaggio sonoro, con il passare degli anni, gli artisti della corrente intrapresero strade sempre pi\u00f9 autonome che li allontanarono dagli ideali \"collagistici\" e li spinsero ad esplorare le possibilit\u00e0 offerte dalle apparecchiature informatiche e dei sintetizzatori.\nFra i musicisti pi\u00f9 significativi della musica concreta vi furono Pierre Henry, considerato uno dei massimi musicisti contemporanei, Fran\u00e7ois Bayle, Luc Ferrari e Bernard Parmegiani.\nLa musica elettronica.\nA differenza della musica concreta, la musica elettronica (dal tedesco \"elektronische Musik\") ricorreva esclusivamente all'uso dei suoni sintetici prodotti dagli oscillatori elettrici di frequenze o da generatori di impulsi che producevano fonti sonore quali il rumore bianco. Tra i suoi maggiori esponenti vi furono Karlheinz Stockhausen, Luciano Berio, e Bruno Maderna.\nLa tape music.\nLa \"tape music\" (dall'inglese \"musica per nastro\") era un metodo compositivo che, adoperando la tecnica del montaggio sonoro, elaborava brani pre-registrati eseguiti con strumenti tradizionali. Le due principali scuole di tape music vennero fondate entrambe negli Stati Uniti durante gli anni cinquanta: una da parte di John Cage, l'altra da Vladimir Ussachevsky e Otto Luening. Fra i suoi esponenti vi fu il compositore David Tudor. Esperimenti di musica per nastro furono condotti in Europa da alcuni pionieri, fra i quali lo svizzero Jim Grimm.\nLa computer music.\nLa \"computer music\" (detta anche musica informatica) \u00e8 uno stile musicale basato sull'uso di uno o pi\u00f9 elaboratori elettronici. Lo stile ebbe quale maggiore rappresentante Iannis Xenakis, che lo approfond\u00ec a cavallo fra gli anni cinquanta e sessanta. Altri compositori che realizzarono computer music includono Benjamin Boretz, Jean-Claude Risset e Barry Vercoe.\nAnni sessanta: l'evoluzione dei sintetizzatori e la Live Electronic Music.\nDurante gli anni sessanta, l'orientamento dell'industria verso una tecnologia basata sui transistor contribu\u00ec agli sviluppi dei primi circuiti integrati commerciali, destinati a rendere ulteriormente pi\u00f9 piccole tutte le tastiere. Il primo sintetizzatore a divenire largamente popolare, grazie alle sue dimensioni ridotte ed al suo costo relativamente basso, fu il Moog, inventato nel 1964 dall'ingegnere Robert Moog. Riconosciuto per essere stata un'importante evoluzione delle precedenti tastiere elettroniche, lo strumento godette di vasta notoriet\u00e0 soprattutto grazie al successo commerciale di \"Switched-On Bach\" (1968) di Wendy Carlos, un album contenente alcune partiture di Johann Sebastian Bach suonate interamente con esso.\nConcepiti per essere accessibili ad un pubblico di massa, i nuovi sintetizzatori erano in grado di modificare diverse propriet\u00e0 del suono in modo autonomo (altezza, inviluppo, ampiezza, timbro, riverbero, modulazione e altri), e di produrre una vasta gamma di suoni. Alcuni dei sintetizzatori costruiti in seguito all'invenzione di Moog, quali il sistema modulare di Don Buchla e l'ARP 2600, vennero intanto sempre pi\u00f9 perfezionati.\nNello stesso periodo, alcuni musicisti quali Morton Subotnick, Milton Babbitt, Gershon Kingsley (noto per essere stato l'autore del brano \"Popcorn\"), Mort Garson, Jean-Jacques Perrey, i Beaver &amp; Krause e i TONTO's Expanding Head Band divennero i pionieri della musica elettronica per sintetizzatore. Fra gli altri pionieri dell'elettronica si possono citare Bruce Haack e i Silver Apples, entrambi ispirati alla psichedelia nonch\u00e9 Terry Riley, uno dei padri del minimalismo.\nLa live electronic music.\nLa \"live electronic music\" (nota anche come \"live electronics\") \u00e8 uno stile che veniva realizzato manipolando in tempo reale i suoni prodotti nella sua esecuzione attraverso l'uso di apparecchiature elettroacustiche. Nata soprattutto grazie agli esperimenti di John Cage, David Tudor, e agli spettacoli d'avanguardia multimediale del Fluxus di George Maciunas, la live electronic music poteva essere realizzata seguendo diversi criteri possibili e non doveva essere necessariamente registrata in studio. Ebbe fra i suoi maggiori gruppi musicali i Sonic Arts Union, i Musica Elettronica Viva e gli AMM.\nMet\u00e0 degli anni sessanta - met\u00e0 degli anni settanta: il dub giamaicano, il krautrock e la musica ambientale.\nIl dub giamaicano.\nIl dub \u00e8 un genere musicale nato in Giamaica alla fine degli anni sessanta che enfatizza i suoni del basso e degli effetti sonori quali l'eco e il riverbero. Nato in seguito alla creazione dei primi sound system, grandi impianti sonori concepiti per esaltare i bassi, il dub ebbe fra i suoi maggiori musicisti \"Scratch\" Lee Perry, noto per essere stato il primo musicista ad adoperare lo studio di registrazione come uno strumento musicale, e King Tubby, inizi\u00f2 a rimuovere la traccia contenente la voce, per poi manipolare la traccia strumentale con tecniche ed effetti diversi qual i delay, l'eco e il riverbero. Oltre ad inaugurare le prime tecniche di remix, il dub contribu\u00ec alla nascita di stili quali la jungle e del trip hop.\nIl krautrock e i Kraftwerk.\nStile musicale nato in Germania alla fine degli anni sessanta, il krautrock (noto anche come kosmische musik) adopera strumenti elettronici, soprattutto i sintetizzatori, per ottenere sonorit\u00e0 generalmente psichedeliche e sperimentali. Stile molto eterogeneo a causa delle scelte compositive di ciascuno dei suoi musicisti, e genericamente imparentato col progressive, ebbe importanti ripercussioni su futuri generi quali il post-rock, molta musica elettronica, e la new Age. Ebbe fra i suoi maggiori rappresentanti i Tangerine Dream, uno dei primi gruppi musicali elettronici ad aver goduto un considerevole successo commerciale, nonch\u00e9 uno dei primi ad utilizzare il sequencer come unit\u00e0 ritmica (come dimostra il loro album \"Phaedra\" del 1974), Klaus Schulze, i Popol Vuh, i Cluster e i Faust\nUn ruolo di grande importanza per gli sviluppi di molta musica elettronica lo ebbe soprattutto la formazione dei Kraftwerk che, ispirandosi alla musica d'avanguardia colta, al pop e alla disco music, pubblic\u00f2 alcuni album caratterizzati da ritmi robotici ed atmosfere futuriste (quali \"Autobahn\" e \"Trans Europe Express\") destinati a permettere la nascita del synth pop, della techno, e di molta industrial.\nBrian Eno e la musica d'ambiente.\nPrendendo ispirazione da musicisti quali La Monte Young, Erik Satie e John Cage, il tastierista inglese Brian Eno concep\u00ec, anche grazie ai miglioramenti delle tecnologie di registrazione, la musica d'ambiente (una delle possibili traduzioni italiane dell'originaria espressione inglese \"ambient music\") che, oltre ad essere realizzata tramite apparecchiature elettroniche va percepita, a detta del compositore, senza essere ascoltata attentamente. La musica ambient venne ideata da Eno quando, dopo essere rimasto a letto in seguito ad un incidente d'auto, ricevette un disco di musica per arpa dell'Ottocento. Dopo averlo posto nel giradischi ed essere tornato a letto, si accorse che il volume della musica era estremamente basso. Dichiar\u00f2 in seguito all'avvenimento: In seguito a quell'episodio pubblic\u00f2, nel 1975, il primo album ambient della storia: \"Discreet Music\". Venne seguito da una lunga serie di altri titoli comprendenti \"Music for Films\" (1979), \"On Land\" (1982), e \"\" (1983), tutti album che presentavano brani suonati con apparecchiature elettroniche, quali il sintetizzatore. Questa musica, generalmente astratta e caratterizzata da lente tessiture sonore, influ\u00ec su molti altri generi musicali non necessariamente elettronici, e ispir\u00f2 compositori quali Robert Rich, Steve Roach e Vidna Obmana.\nMet\u00e0 degli anni settanta - met\u00e0 degli anni ottanta: l'affermazione dei microprocessori, dei Midi e dei nuovi stili di musica elettronica popolare.\nLungo la prima met\u00e0 degli anni settanta vennero gi\u00e0 introdotte alcune novit\u00e0 di rilievo nell'ambito dell'industria elettronica: furono create le prime unit\u00e0 ritmiche, quali le batterie elettroniche, che erano in grado di riprodurre suoni percussivi, i primi sintetizzatori in grado di essere suonati dal vivo, e i sintetizzatori digitali.\nFu per\u00f2 a partire dalla seconda met\u00e0 dello stesso decennio che avvennero alcune innovazioni destinate ad influire in modo decisivo nel modo di comporre elettronicamente. Grazie alla tecnologia dei microprocessori, i musicisti iniziarono ad adoperare il computer che, attraverso le moderne tecnologie MIDI (sigla di Musical Instrument Digital Interface), poteva essere collegato ad altre apparecchiature in modo da \"pilotarle\" contemporaneamente. Le stesse tecnologie MIDI permisero successivamente ai compositori elettronici di comporre musica in solitudine senza che fosse necessario uno studio di registrazione per la memorizzazione dei brani.\nI microcomputer, inventati durante i primi anni ottanta e spesso adoperati dai compositori, presentavano nuove funzioni prima praticabili solamente grazie a determinati macchinari (ad esempio, la riproduzione automatica di sequenze sonore, prima possibile solo con il sequencer, poteva ora essere eseguita da questi nuovi elaboratori elettronici).\nGrazie alla loro praticit\u00e0, i sintetizzatori divennero, durante gli anni ottanta, quasi onnipresenti nella musica elettronica.\nDalla seconda met\u00e0 degli anni settanta fino alla prima del decennio seguente vennero intanto inventati alcuni dei primi generi e stili musicali elettronici destinati ad esercitare, in taluni casi, una considerevole influenza, quali la disco music elettronica, il synth pop, l'industrial e la variante \"elettronica\" della new age. Nello stesso periodo, sempre grazie all'emersione di nuovi computer quali il Commodore 64, emerse la chiptune, una tecnica compositiva adoperata nelle prime colonne sonore dei videogiochi. Nel 1981, Brian Eno e David Byrne, leader dei Talking Heads, incidevano l'influentissimo album \"My Life in the Bush of Ghosts\", destinato a inventare la musica incentrata sui campionamenti e ad ispirare artisti quali Moby e DJ Shadow.\nNegli anni settanta emersero intanto Jean-Michel Jarre e Vangelis: entrambi autori di una musica melodica giocata sulle tastiere che li rese fra i musicisti elettronici pi\u00f9 noti del decennio seguente.\nGiorgio Moroder e la disco music elettronica.\nIl compositore Giorgio Moroder si afferm\u00f2 fra quelli di maggiore importanza nell'ambito della disco music. Ispirandosi ai Kraftwerk, pubblic\u00f2 numerosi dischi interamente realizzati con il sintetizzatore quali il singolo \"I Feel Love\" (1977), attribuito a Donna Summer, e l'LP \"From Here to Eternity\" (1977), che divennero pietre miliari della disco music elettronica. Secondo altre fonti, Moroder permise gli sviluppi della musica house e introdusse il concetto di \"suite\" nella disco music. Fra gli altri esponenti dello stesso filone si possono menzionare gli Space, Cerrone e il pi\u00f9 recente Hans-Peter Lindstr\u00f8m.\nIl synth pop.\nIl synth pop \u00e8 uno stile musicale nato alla fine degli anni settanta quando alcune formazioni musicali new wave, quali gli Ultravox, ebbero modo di acquistare gli strumenti elettronici (soprattutto batterie elettroniche e sintetizzatori) grazie alla riduzione dei loro costi. Uno dei primi musicisti synth pop fu Gary Numan, che faceva uso delle moderne tecnologie per comporre canzoni melodiche. Fra le formazioni synth pop vi furono i Depeche Mode, i Soft Cell e gli Human League.\nL'industrial.\nGenere musicale che presenta sonorit\u00e0 elettroniche e d'avanguardia, l'industrial ebbe fra i suoi primi esponenti la formazione inglese dei Throbbing Gristle, attiva dalla fine degli anni settanta. In una dichiarazione del loro leader, Genesis P-Orridge, si rintracciano le origini del fenomeno musicale: Grazie al loro \"mix di nastri pre-registrati e rovesciati, rumori, sonorit\u00e0 metalliche e abrasive assolutamente ostiche e ipnotiche\", i Throbbing Gristle divennero uno dei pi\u00f9 importanti gruppi musicali industrial di sempre.\nAltre formazioni influenti e rappresentative che seguirono il loro genere includono i Chrome, i Cabaret Voltaire, e i Clock DVA.\nGli stili ispirati all'industrial includono l'EBM (sigla di \"electronic body music\"), che enfatizza i suoni ritmici, e la power electronics, uno stile estremamente cacofonico e dissonante.\nLa new age elettronica.\nLa new age \u00e8 un genere di musica d'atmosfera nato durante gli anni settanta grazie ad eventi culturali che si rivelarono influenti quali \"Mind-Body-Spirit\", \"Whole Life Expo\" e \"World Symposium of Humanity\" e che ebbe fra i suoi precursori il flautista Paul Horn.\nDurante gli anni ottanta, questo genere svilupp\u00f2 una variante pi\u00f9 \"commerciale\", melodica, e che, rispetto alla new age classica, che veniva suonata esclusivamente con strumenti elettronici. Fra i compositori pi\u00f9 influenti di questa variante vi sono Kitar\u014d, Constance Demby, Gandalf, Aura William e Georg Deuter.\nLa chiptune.\nOriginalmente adoperata nelle colonne sonore videoludiche degli anni ottanta, la chiptune (o 8-bit music) \u00e8 uno stile musicale realizzato attraverso apparecchiature che producono suoni robotici ed estremamente acuti, quali l'elaboratore elettronico Commodore 64. I suoi autori, generalmente sconosciuti, includono il programmatore Rob Hubbard.\nMet\u00e0 degli anni ottanta - prima met\u00e0 degli anni ottanta: il dj diventa un musicista, la Chicago House e la Detroit Techno.\nSebbene il giradischi fosse gi\u00e0 stato adoperato negli anni settanta come un vero e proprio strumento da pionieri dell'hip-hop quali Grandmaster Flash per isolare frammenti ritmici e comporre musica, fu solo a partire dal decennio seguente che la figura del dj \"musicista\" ebbe modo di divenire popolare. Grazie al giradischi, il disc jockey si evolse, durante gli anni ottanta, da figura professionale che si limita a riprodurre dischi per uno specifico pubblico in un dato luogo, a intrattenitore che, durante i propri spettacoli, modifica e incrocia fra loro fonti sonore preesistenti in modo da ottenere nuova musica (l'etimologia \"to jockey\" significa montare a cavallo, e indica colui che, infatti, \"cavalca la musica\"). Emerso inizialmente nelle citt\u00e0 di Chicago e New York durante la seconda met\u00e0 degli anni ottanta, il dj musicista inizi\u00f2 a \"suonare\" dischi nei cosiddetti rave parties, raduni autoconvocati e illegali che avvenivano in fabbriche o altri edifici dismessi. Contemporaneamente all'emersione della cultura rave, si affermarono due generi che avrebbero esercitato una grande influenza nella musica a venire: la musica house di Chicago e la Detroit techno.\nFrankie Knuckles e la Chicago house.\nLa musica house ha le sue origini nel locale Warehouse di Chicago dove, alla fine degli anni settanta, il dj residente Frankie Knuckles adoper\u00f2 un registratore a bobine ed un mixer per isolare i \"frammenti\" ritmici ricavati da dischi di musica nera (disco music, soul, funk e rhythm and blues), metterli successivamente in loop, alterare la loro durata ed enfatizzare i ritmi. Accompagnando, in un secondo momento, la musica ottenuta con il ritmo prodotto da una batteria elettronica e aggiungendovi linee di basso, Knuckles divenne il principale esponente della house music. Definita una \"rilettura della musica tradizionale nera adattata alla tecnologia\", la house music di Chicago \u00e8 un genere caratterizzato dalla presenza di una pulsazione regolare e veloce, da brevi frammenti musicali ripetuti e campionamenti. Era originalmente rivolta ad un pubblico esclusivamente giovanile. La musica house contribu\u00ec a divulgare la musica elettronica popolare e ad inaugurare, con l'invenzione del remix, l'inizio della \"club culture\". Fra gli altri dj residenti a Chicago che riproposero house music vi furono Dj Pierre, Marshall Jefferson e Jamie Principle.\nSempre a Chicago, si venne a sviluppare, nel 1987, l'acid house, una variante della Chicago house che sfrutta i suoni psichedelici prodotti dalla Roland TB-303, mentre a New York si diffuse la garage house, caratterizzata da sonorit\u00e0 marcatamente soul.\nLa Detroit techno.\nLa techno venne inventata a Detroit lungo la seconda met\u00e0 degli anni ottanta. Musica ispirata a George Clinton, ai Kraftwerk ed alle novelle fantascientifiche (la parola \"techno\" proviene da \"Techno Ribelle\", un termine coniato dallo scrittore di fantascienza Alvin Toffler), la cosiddetta Detroit techno presenta sonorit\u00e0 cupe e futuriste, un ritmo rapido, e brevissimi frammenti musicali. Inventata da musicisti quali Juan Atkins, la Detroit techno ebbe fra gli altri esponenti Derrick May, Kevin Saunderson e Carl Craig.\nIl new beat.\nQuasi contemporaneamente all'emersione della techno e della house, si sviluppava il new beat (noto anche come Belgian hardcore): uno stile musicale divenuto popolare in Belgio lungo la seconda met\u00e0 degli anni ottanta. Definito un \"ibrido di musica industrial e new wave elettronica\", esso presenta ritmi generalmente lenti e sonorit\u00e0 ispirate all'Hi-NRG. Fra i suoi esponenti vi sono Joey Beltram, Praga Khan e i Lords of Acid.\nFine degli anni ottanta - met\u00e0 degli anni novanta: la scena rave britannica, il breakbeat, e l'ambient-house.\nDurante il periodo iniziato nel 1986 e concluso nel 1989 vennero fatti esportare in Inghilterra numerosi album e singoli di musica elettronica da ballo americana. Grazie alla loro popolarit\u00e0, si venne ad affermare, cos\u00ec come era accaduto in precedenza a Chicago, la scena rave britannica, destinata a perdurare fino alla met\u00e0 degli anni novanta. In seguito alla divulgazione e riduzione dei costi delle apparecchiature elettroniche, emersero successivamente numerosi musicisti elettronici e dj inglesi che contribuirono a popolarizzare la musica elettronica da ballo anche nel resto d'Europa. Durante questi anni si affermarono in Inghilterra alcuni nuovi stili musicali: la jungle music, la drum and bass, l'acid jazz e l'ambient-house.\nLa jungle music.\nLa jungle fu il primo genere musicale da ballo elettronico inventato in Inghilterra. Originalmente influenzata dalla prima musica hardcore techno e dall'hip-hop, la jungle inizi\u00f2 successivamente a presentare ritmiche pi\u00f9 complesse e influenze musicali reggae, dub, calypso, funk, soul e jazz. Ebbe fra i suoi maggiori musicisti Mickey Finn e 4hero.\nLa drum and bass.\nNata come fusione di jungle music e techno, la drum and bass si basa sui ritmi hip-hop che vengono riprodotti a doppia velocit\u00e0, sull'uso frequente dei campionamenti e sulle sonorit\u00e0 del dub. Considerata generalmente una variante pi\u00f9 aggressiva della jungle music, ha fra i suoi principali esponenti \"DJ\" Fabio e Roni Size.\nL'acid jazz.\nL'acid jazz \u00e8 uno stile musicale nato a Londra durante la seconda met\u00e0 degli anni ottanta. Definito da alcuni una \"fusione di jazz e musica da ballo popolare\", \u00e8 una variante della musica house che presenta sonorit\u00e0 jazz, funk-jazz e soul, fa generalmente uso di ritmi e melodie orecchiabili, ed adopera sempre campionamenti di strumenti musicali (soprattutto organi Hammond, congas, e sassofoni). Fra i suoi musicisti pi\u00f9 noti e importanti vi sono stati Eddy Piller, gli Incognito, i Brand New Heavies e i Jamiroquai.\nL'ambient house.\nPer ambient house (termine probabilmente coniato dal musicista Jimmy Cauty dei KLF) si identifica un insieme di musicisti pressoch\u00e9 inglesi, emersi lungo la prima met\u00e0 degli anni novanta, ed autori di composizioni \"ambient-cosmiche\". Ebbe fra i suoi maggiori esponenti gli Orb, la cui musica risentiva l'influenza di Steve Reich, Brian Eno, Cluster, Pink Floyd e di generi quali il reggae e la dub music. Altri musicisti e progetti di questa corrente includono Biosphere, Mixmaster Morris, Pete Namlook, Deep Space Network, Global Communication e Ultramarine.\nAnni novanta: l'emergere di nuovi stili musicali.\nAnche grazie alla riduzione dei prezzi delle apparecchiature elettroniche avvenuta durante gli anni novanta, si vide aumentare in quel periodo il numero dei compositori elettronici che, ispirandosi a generi musicali inventati in precedenza, svilupparono nuovi \"linguaggi\". Fra essi vi sono la trance music, l'eurodance, il big beat, il trip hop, la techno hardcore, la glitch music, la UK Garage, la dubstep e il primissimo electroclash. Alcuni dei musicisti pi\u00f9 importanti emersi in questo decennio includono Richie Hawtin, considerato l'inventore della minimal techno, Aphex Twin, considerato uno dei pi\u00f9 importanti esponenti dell'ambient techno e della idm (\"intelligent dance music\"), i Future Sound of London, una delle prime formazioni che sfruttarono a fondo le possibilit\u00e0 tecnologiche di internet per comporre musica elettronica, e i Mouse on Mars.\nLa techno hardcore.\nGenere nato nei Paesi Bassi e Germania agli inizi degli anni novanta, la techno hardcore \u00e8 una musica caratterizzata da influenze techno, breakbeat, ebm e new beat. Inizialmente caratterizzata da sonorit\u00e0 reggae e hip-hop, fece successivamente un maggiore uso di \"frammenti ritmici\" messi in loop, di campionamenti, e divenne pi\u00f9 aggressiva. Ha fra i suoi esponenti i Rotterdam Terror Corps e 3 Steps Ahead.\nL'eurodance.\nGenere emerso alla fine degli anni ottanta e divenuto largamente popolare negli anni novanta, l'eurodance \u00e8 caratterizzata da sonorit\u00e0 melodiche, vivaci,sostenute da un ritmo pi\u00f9 veloce rispetto alla House passando dai 120 ai 150 BPM riprende influenze vocali dalla house e dal rap per poi adattarsi sui suoni misti tra le sonorita specialmente synth della Trance e bassi e ritmi dall'Hi-NRG. I suoi autori p\u00f9 famosi includono 2 Unlimited. Cappella, Culture Beat, Haddaway, Sash!, John Scatman, i La Bouche e gli Aqua. Il genere declin\u00f2 con l'avvento della Progressive House sul finire degli anni novanta.\nLa trance.\nVariante della techno con una forte componente melodica, la trance \u00e8 uno stile musicale inventato negli anni novanta. Originalmente ispirata all'acid-house, essa fa spesso uso di effetti doppler, sonorit\u00e0 percussive sovrapposte fra loro, e mette in primo piano i suoni prodotti dai sequencer. Fra i suoi esponenti vi sono Paul van Dyk, Sven V\u00e4th, Trance Induction e Armin Van Buuren.\nDa questo stile sarebbero emerse alcune versioni alternative, esse comprendono, ad esempio, la Goa trance, uno stile caratterizzato da sonorit\u00e0 psichedeliche.\nIl trip hop.\nIl trip hop (noto anche come Bristol sound) \u00e8 un genere musicale \"onirico e cinematico\" che presenta influenze reggae, dub, r&amp;b, ambient, soul e funk. Ebbe fra i suoi esponenti i Massive Attack, probabilmente il complesso pi\u00f9 importante del genere, Tricky, i Portishead, DJ Shadow, DJ Krush e i Morcheeba.\nLa glitch music.\nStile di musica elettronica emerso durante gli anni novanta, la glitch music \u00e8 costruita sugli \"errori\" (detti, appunto, \"glitch\") prodotti dalle apparecchiature elettroniche (stridii, distorsioni e altri). Una delle sue formazioni pionieristiche fu quella degli Oval mentre gli altri esponenti includono Alva Noto, Ryoji Ikeda, i Matmos, Christian Fennesz e Taylor Deupree.\nIl big beat.\nStile musicale inventato dai Chemical Brothers, il big beat si svilupp\u00f2 in Inghilterra per divenire successivamente pi\u00f9 popolare grazie al successo di Fatboy Slim. Caratterizzato dalla forte presenza di campionamenti e da sonorit\u00e0 ballabili, Il big beat ha fra i suoi autori i Propellerheads, i Prodigy e i Crystal Method.\nLa UK garage.\nLa UK garage \u00e8 una variante pi\u00f9 veloce della garage house. Stile che ricorda a tratti la drum and bass, venne concepita per un pubblico meno giovanile rispetto a quello della Chicago house. Ha fra i suoi esponenti gli Artful Dodger.\nLa dubstep.\nLa dubstep \u00e8 un genere musicale emerso in Inghilterra alla fine degli anni novanta. Oltre a presentare ritmi sincopati, essa \u00e8 caratterizzata da linee di basso pesanti ispirate alla musica reggae e sonorit\u00e0 riconducibili a UK garage, drum and bass e dub. I suoi pionieri includono Digital Mystikz, Loefah, Kode9, EL-B e Steve Gurley.\nL'electroclash.\nGenere emerso alla fine degli anni novanta e divenuto pi\u00f9 popolare durante il decennio seguente, l'electroclash \u00e8 caratterizzato da influenze techno, new wave, synth pop e sonorit\u00e0 provocanti. Lo stile ha fra i suoi esponenti Felix da Housecat, Peaches e i Fischerspooner.\nAnni duemila.\nDurante i primi anni del nuovo millennio, migliorano i software musicali che semplificano considerevolmente il metodo di composizione della musica elettronica rendendo possibile la realizzazione di musica tramite l'ausilio del solo computer. Nel mentre, salgono alla ribalta stili quali il french touch, che ebbe i Daft Punk fra i suoi esponenti pi\u00f9 celebri, il grime e, in anni pi\u00f9 recenti, il moombahton e il trap. In questo periodo hanno goduto di grande successo artisti come Martin Garrix, Hardwell, Armin Van Buuren, Ti\u00ebsto, Afrojack, Skrillex, deadmau5, Alan Walker e Avicii.\nAgli inizi degli anni 2010, alcune sottoculture online hanno dato vita alle prime tendenze musicali nate grazie a Internet. Fra esse vi sono la vaporwave, nata come conseguenza del file sharing di brani archiviati online e caratterizzato dal rallentamento di \"sample\" di musica lounge, il pop ipnagogico, stile nostalgico ed eclettico che tenta di ricontestualizzare l'immaginario degli anni ottanta in chiave psichedelica, e la witch house, colma di allusioni occulte e contaminata dal chopped &amp; screwed."}
{"id": "2325902", "revid": "253269", "url": "https://it.wikipedia.org/wiki?curid=2325902", "title": "Albert S. Rogell", "text": "Biografia.\nNato in Oklahoma, si trasferisce presto con la famiglia nello Stato di Washington, dove inizi\u00f2 a lavorare come aiuto regista e nel settore della produzione. Tra il 1921 e il 1958, anno in cui inizi\u00f2 a dedicarsi alla produzione di programmi televisivi, diresse pi\u00f9 di 100 film. Nella sua vita si spos\u00f2 e divorzi\u00f2 tre volte; nell'ordine con l'attrice australiana Ena Gregory, con Irma Warner e, quindi, negli anni trenta, con Belle Green.\nMor\u00ec all'eta di 86 anni per un cancro aggravato dal diabete."}
{"id": "2325903", "revid": "729019", "url": "https://it.wikipedia.org/wiki?curid=2325903", "title": "Kalinin K-1", "text": "Il Kalinin K-1 era un monoplano ad ala alta di sviluppo e costruzione sovietica. Chiamato anche RVZ-6 dal nome dello stabilimento di produzione, si tratt\u00f2 del primo aereo progettato da Konstantin Alekseevi\u010d Kalinin.\nSviluppo e tecnica.\nIl progetto del K-1 fu approvato per la produzione nel maggio 1924. Della costruzione fu incaricato un impianto di Kiev, lo Stabilimento di Riparazione Aeronautica n. 6 (Remvozdukhozavod, sigla RVZ), da cui il nome di RVZ-6. La costruzione inizi\u00f2 nel settembre 1924, e termin\u00f2 un anno dopo.\nIl K-1 fu il primo aereo sovietico ad avere una struttura interna in tubi d'acciaio, senza travi di rinforzo. Per quanto riguarda il rivestimento, quello della parte frontale era in alluminio (inclusa la sezione passeggeri), mentre la coda era in normale tessuto.\nLa velocit\u00e0 di crociera era di 130\u00a0km/h, con quella massima che raggiungeva i 161\u00a0km/h. L'aereo necessitava di 120 metri per il decollo e 180 per l'atterraggio, che doveva avvenire ad una velocit\u00e0 non superiore a 70\u00a0km/h.\nPer quanto riguarda la velocit\u00e0 di salita, il K-1 era in grado di raggiungere:\nUtilizzo.\nNel 1925, il K-1 fu sottoposto ad una serie di test di accettazione da parte delle autorit\u00e0. Durante questi esami, si decise di sostituire il motore Salmson da 170\u00a0hp con un BMW-IV da 240\u00a0hp. Trovato soddisfacente fu ordinata la produzione in serie e l'aereo entr\u00f2 in servizio dalla flotta aerea civile.\nContemporaneamente, si decise di continuare lo sviluppo del velivolo, e per questa ragione furono messe a disposizione di Kalinin le officine Ukrvozdukhput (linee aeree ucraine), che furono in seguito rinominate GROS (Grazhdanskoe Opytnoe Samoliotostroenie, ovvero Officine Aeronautiche Sperimentali Civili).\nA partire dal K-1, vennero sviluppati i Kalinin K-2, K-3 e K-4."}
{"id": "2325904", "revid": "15756", "url": "https://it.wikipedia.org/wiki?curid=2325904", "title": "Coffee house", "text": "Col termine inglese di coffee house (talvolta col termine tedesco di kaffeehaus o, meno frequentemente in italiano, \"casino del caff\u00e8\"), si definisce una struttura diffusasi nei giardini dell'aristocrazia europea a partire dal Settecento. In taluni ambiti, la struttura venne indicata anche col nome di tea house.\nStoria.\nIl Settecento fu il \"periodo d'oro\" dei caff\u00e8 europei, quando cio\u00e8 non solo la bevanda ad essi associata, ma anche la sua distribuzione divenne sempre pi\u00f9 frequente. Pur essendo i caff\u00e8 nelle citt\u00e0 dei tipici luoghi di ritrovo dedicati alla borghesia (la quale con essi si opponeva ai salotti dell'aristocrazia e alle osterie e birrerie di stampo squisitamente popolare). I caff\u00e8, proprio nel Settecento, iniziarono a divenire sempre pi\u00f9 luogo di ritrovo e di socializzazione.\nIn risposta alla diffusione di questi luoghi, l'aristocrazia, partendo dal modello dell'architettura inglese dell'epoca (motivo per cui queste strutture divennero note col nome anglofono di \"coffee house\"), inizi\u00f2 a realizzare delle proprie \"sale da caff\u00e8\" all'interno delle residenze, con lo scopo di deputare un luogo preciso ove svolgere attivit\u00e0 e socializzare davanti alla nuova bevanda introdotta, oppure cioccolata, in tazza. Gi\u00e0 nella prima met\u00e0 del medesimo secolo, ad ogni modo, divenne sempre pi\u00f9 pressante la necessit\u00e0 di realizzare un vero e proprio edificio privato per il padrone di casa, isolato all'interno del giardino, di modo da fornire la necessaria discrezione per accoglie e ricevere ospiti di riguardo lontano dalle formalit\u00e0, dallo sfarzo e dal cerimoniale, in particolare nelle corti sovrane. Spesso, come le gloriette o i belvedere, era posta in un punto panoramico dei giardini e forniva frescura e ombra in estate, ma la presenza al suo interno di camini ne permetteva il prolungamento dell'utilizzo anche durante la stagione invernale.\nTra i primi esempi europei di questa tipologia di edificio vi furono certamente le romane \"Coffe House\" di Palazzo Colonna e la Coffee House del Quirinale, oltre alla fiorentina Kaffeehaus del Giardino di Boboli presso Palazzo Pitti. Quest'ultima in particolare venne fatta costruire da papa Benedetto XIV tra il 1741 ed il 1744. Qui il pontefice ricevette in udienza, tra gli altri, re Carlo III di Borbone. Altri esempi di tali architetture in Italia si trovano presso la Villa Pisani di Stra, Villa Durazzo-Pallavicini a Genova Pegli, Villa Annoni a Cuggiono nel milanese. Tra gli esempi pi\u00f9 significativi al di fuori della penisola, si ricorda la \"Coffe House\" del Giardino d'Estate voluta dallo zar Pietro I il Grande a San Pietroburgo.\nStruttura.\nLa struttura delle \"coffee house\" poteva essere molto varia a seconda del contesto in cui era inserita o della tipologia di giardino, nonch\u00e9 dell'esposizione al sole dell'edificio. Poteva essere composta da un semplice padiglione oppure divenire una vera e propria struttura d'abitazione. Normalmente essa era comunque composta da una struttura ad ampie vetrate per consentire alla luce esterna di entrare all'interno degli ambienti. Accanto a grandi sale uniche, si trovavano spesso piccoli salottini di ristoro o addirittura camere da letto per permettere brevi soggiorni nei periodi pi\u00f9 favorevoli.\nL'arredamento interno delle sale delle \"coffee house\" era essenziale, composto in prevalenza da sedie, divani e tavolini per la consumazione del caff\u00e8 e per il dialogo."}
{"id": "2325907", "revid": "631536", "url": "https://it.wikipedia.org/wiki?curid=2325907", "title": "Campionato europeo di pallavolo maschile 1989", "text": "Il XVI campionato europeo di pallavolo maschile si svolse a \u00d6rebro e Stoccolma, in Svezia, dal 23 settembre al 1\u00ba ottobre 1989. Al torneo parteciparono 12 squadre nazionali europee e la vittoria finale and\u00f2 per la prima volta all'Italia.\nQualificazioni.\nAl campionato europeo partecipano la nazionale del paese ospitante, le prime 3 squadre classificate nel campionato del 1987 e 8 squadre provenienti dai gironi di qualificazione.\nPODIO.\nCampione.\n Italia(Primo titolo)\nSecondo posto.\nSvezia\nTerzo posto.\nPaesi Bassi"}
{"id": "2325908", "revid": "709565", "url": "https://it.wikipedia.org/wiki?curid=2325908", "title": "Ernesto Cavallini", "text": "Biografia.\nAll'et\u00e0 di dieci anni inizi\u00f2 i suoi studi al Conservatorio di Milano, sotto la tutela di Benedetto Carulli. Dopo aver viaggiato attraverso tutta l'Italia, torn\u00f2 a Milano per suonare nell'orchestra del Teatro alla Scala e per insegnare al Conservatorio. Nel 1842 si esib\u00ec per la \"Soci\u00e9t\u00e9 des Concerts du Conservatoire de Paris\" e venne eletto membro dell\"'Accad\u00e9mie des Beaux-Arts\". Lo stesso anno, cos\u00ec come nel 1845, lo si pu\u00f2 ascoltare alla London Philharmonic Society.\nNel 1852 fu invitato nell'orchestra italiana dell\"'Opera di San Pietroburgo\" e tre anni pi\u00f9 tardi divenne solista al \"Teatro Imperiale russo\". Conserv\u00f2 quel posto per 15 anni, oltre a essere maestro di clarinetto al \"Conservatorio di San Pietroburgo\" a partire dal 1862. Nel 1870 torn\u00f2 a Milano, dove divenne professore al Conservatorio dal 1870 fino alla sua morte.\nEgli compose diversi pezzi da concerto. Gli si deve una \"Fantasia\" su alcuni motivi de \"La sonnambula\" di Bellini, per clarinetto e orchestra o clarinetto e pianoforte. Inoltre scrisse anche degli studi per clarinetto e il primo metodo per clarinetto edito in Russia.\nMalgrado suonasse con un clarinetto a 6 chiavi, la sua tecnica era cos\u00ec brillante che il celebre clarinettista inglese Henry Lazarus lo soprannominer\u00e0 \"il Paganini del clarinetto\". Anche Giuseppe Verdi apprezz\u00f2 molto Ernesto Cavallini. Fu d'altronde per lui che scrisse l'assolo all'inizio del terzo atto de \"La forza del destino\"."}
{"id": "2325911", "revid": "1573940", "url": "https://it.wikipedia.org/wiki?curid=2325911", "title": "Cernuella virgata", "text": "Cernuella virgata () \u00e8 un mollusco gasteropode polmonato terrestre della famiglia Geomitridae.\nDescrizione.\nLa conchiglia misura 12\u201323\u00a0mm di diametro e 8\u201315\u00a0mm di altezza.\nLa colorazione di fondo del guscio \u00e8 bianco-giallastra, usualmente con una o pi\u00f9 bande brune o nerastre.\nIl peristoma \u00e8 bruno o bruno chiaro. L'ombelico si presenta nettamente aperto, caratteristica che consente di distinguerla da specie simili quali \"Cepaea nemoralis\" o \"Theba pisana\".\nBiologia.\nNei periodi di siccit\u00e0 si riunisce in gruppi sui rami della vegetazione xerofila e va incontro a estivazione.\nAlimentazione.\n\u00c8 una specie prevalentemente erbivora, che si nutre sia di vegetali freschi che di materia vegetale in decomposizione. Occasionalmente pu\u00f2 predare piccoli insetti (Coccinellidae).\nRiproduzione.\n\u00c8 una specie ermafrodita.\nAl pari di altre specie della superfamiglia Helicoidea \u00e8 dotata di uno stiloforo in seno al quale produce un dardo calcareo, utilizzato per trafiggere il partner nei preliminari dell'accoppiamento.\nDistribuzione e habitat.\n\u00c8 una specie molto comune nell'Europa nord-occidentale e nel bacino del Mediterraneo, dalla penisola iberica alla Crimea.\nPredilige ambienti xerici quali le dune sabbiose e le garighe costiere a substrato calcareo. Comune anche in ambienti fortemente antropizzati."}
{"id": "2325919", "revid": "122221111", "url": "https://it.wikipedia.org/wiki?curid=2325919", "title": "Crist\u00f3v\u00e3o Borges", "text": "Caratteristiche tecniche.\nGiocava come attaccante. Grazie alla sua versatilit\u00e0, poteva essere schierato anche come centrocampista.\nCarriera.\nGiocatore.\nClub.\nNel 1979 debutt\u00f2 in campionato, mettendosi in evidenza con 7 reti in 15 partite, vincendo anche un Campionato Carioca nel 1980, e nel 1983 si un\u00ec all'Oper\u00e1rio, con il quale gioc\u00f2 una sola stagione; dal 1983 al 1985 partecip\u00f2 ai campionati statali dello Stato di Paran\u00e1 con l'Atl\u00e9tico Paranaense, vincendone due.\nNel 1986 pass\u00f2 brevemente al Corinthians prima di approdare al Gr\u00eamio, con la maglia del quale riesca anche ad arrivare alla convocazione in Nazionale e alla vittoria di tre campionati statali.\nNell'ultima parte della sua carriera gioc\u00f2 per Guarani, Portuguesa e Atl\u00e9tico Mineiro, con il quale ha chiuso la carriera.\nNazionale.\nVenne convocato in Nazionale nel 1989, anno nel quale vinse la Copa Am\u00e9rica. In tutto ha collezionato 8 presenze con la maglia del Brasile.\nAllenatore.\nNel 2003 ha allenato l'Esporte Clube Juventude per due partite di Copa do Brasil, ottenendo una vittoria ed una sconfitta contro il Caldense."}
{"id": "2325920", "revid": "125939568", "url": "https://it.wikipedia.org/wiki?curid=2325920", "title": "Leonardo Menichini", "text": "Carriera.\nGiocatore.\nDifensore centrale in grado di disimpegnarsi sia come libero che come stopper, ha disputato in carriera 9 campionati di Serie A con le maglie di , e , totalizzando 202 presenze in Serie A, e 31 in Serie B con Verona e Novara (29 al Novara e 2 al Verona). Ha conquistato la promozione in Serie A col Verona nella stagione 1974-1975, seppur con due sole presenze all'attivo.\nAllenatore.\nComincia ad allenare nel Riccione. \u00c8 stato il vice di Carlo Mazzone dal 1991 al 2003, anno in cui divenne allenatore dell' neopromosso in A, venendo esonerato dopo quattro giornate. Nel 2005 rilev\u00f2 Salvo Fulvio D'Adderio alla guida della Torres in Serie C1, salvando la squadra. Sempre nel 2005 and\u00f2 in Albania alla guida del Tirana venendo licenziato a novembre lasciando il club al secondo posto. Ha poi ripreso il lavoro a fianco di Mazzone da febbraio a giugno 2006 alla guida del Livorno. Nell'aprile 2008 venne nominato allenatore del in Serie C2, in sostituzione di Mario Petrone. Grazie ai play-off la squadra viene promossa in Serie C1. L'anno successivo la squadra si piazza al decimo posto di Serie C1. Nel 2009-2010 vincono la Coppa Italia Lega Pro e si piazzano al sesto posto in Serie C1.\nIl 17 giugno 2010 viene ingaggiato dal Crotone in Serie B.\nIl 27 novembre in seguito alla terza sconfitta casalinga viene esonerato dal suo incarico. Al suo posto subentra Eugenio Corini. Ma dopo i risultati non attesi, Menichini viene richiamato dal Crotone, per sostituire lo stesso Corini salvando la squadra.\nIl 9 giugno prolunga il contratto con la societ\u00e0 calabrese di un anno fino a giugno 2012 ma il 23 gennaio 2012 viene esonerato dopo la quarta sconfitta consecutiva subita sabato 21 contro il Varese.\nIl 18 dicembre 2012 firma un contratto annuale, con opzione di rinnovo automatico in caso di salvezza, con il . Viene esonerato il 10 febbraio 2013 dopo aver ottenuto quattro punti in sei giornate.\nIl 23 marzo 2014, diventa il nuovo allenatore del al posto dell'esonerato Francesco Cozza. Nel giugno 2014 rescinde consensualmente il contratto con il Pisa.\nIl 18 agosto 2014 subentra a Mario Somma alla guida della Salernitana di Claudio Lotito e Marco Mezzaroma, con cui, il 25 aprile 2015 ottiene, con due giornate d'anticipo, la promozione in Serie B.. Nonostante ci\u00f2 il 20 giugno seguente viene esonerato dal club campano.\nIl 2 febbraio 2016 viene richiamato dalla societ\u00e0 granata per sostituire Vincenzo Torrente che ha ottenuto 23 punti in 24 giornate, riuscendo, dopo una cavalcata di risultati utili, a salvare la squadra dopo i play-out contro il . Il 10 luglio viene per\u00f2 sostituito da Giuseppe Sannino.\nNel 2016-2017 subentra a Leonardo Colucci sulla panchina della , alla ventiduesima giornata di Lega Pro dove termina la stagione al quinto posto del girone B e perde poi nella semifinale dei play-off. La stagione successiva inizia male e dopo la settima giornata viene esonerato.\nIl 14 giugno 2018 viene ingaggiato dalla , in Serie C firmando un biennale. Il 24 luglio seguente con il cambio di societ\u00e0 viene esonerato a discapito di Giancarlo Favarin.\nIl 9 maggio 2019 torna alla per la terza volta sostituendo Angelo Gregucci e con la squadra a ridosso della zona play-out a una giornata dal termine. Perdendo appunto l\u2019ultima partita con il per 2-0, la Salernitana arriva al quindicesimo posto ed \u00e8 quindi costretta a disputare i play-out con il .\nIl 9 giugno conduce alla salvezza la Salernitana grazie alla vittoria ai rigori nella gara di ritorno (2-4) e in virt\u00f9 di questo risultato viene confermato automaticamente alla guida del club campano anche per la successiva stagione di Serie B. Tuttavia, il 30 giugno dello stesso anno, viene sostituito da Gian Piero Ventura. \nAppena un mese dopo dall'addio alla Salernitana, viene ingaggiato dal presidente Lotito per guidare la squadra Primavera della Lazio al posto di Valter Bonacina, fermandosi all'undicesimo posto in campionato prima della sospensione per la pandemia di COVID-19, mentre in Coppa Italia era uscito gi\u00e0 al secondo turno eliminatorio per mano del . La stagione successiva, pur arrivando in finale di Coppa Italia persa contro i pari et\u00e0 della , la squadra di Menichini si ritrova in piena lotta per non retrocedere, con il tecnico toscano che verr\u00e0 esonerato nel finale di stagione.\nIl 10 novembre 2021 viene nominato nuovo tecnico del , club di Serie C.\nStatistiche.\nStatistiche da allenatore.\n\"Statistiche aggiornate al 10 novembre 2021.\"\nGiovanili.\n\"Statistiche aggiornate all'11 giugno 2021.\""}
{"id": "2325921", "revid": "599013", "url": "https://it.wikipedia.org/wiki?curid=2325921", "title": "Giuseppe Tomasini (calciatore)", "text": "Carriera.\nOriginario della provincia bresciana, si mise in luce proprio con le rondinelle a 19 anni, esordendo in Serie B nella stagione 1964-1965, nella quale contribu\u00ec, sia pure con una sola presenza in campionato, al successo finale con conseguente promozione in massima serie.\nDopo due anni con la fra i cadetti, e di nuovo una stagione a Brescia, con cui disputa da titolare (22 presenze) il campionato di Serie A 1967-1968 \u2013 esordio in A l'8 ottobre 1967, in occasione del pareggio interno col Bologna \u2013, nell'estate del 1968 viene acquistato dal Cagliari dove rimarr\u00e0 fino al termine della carriera per nove stagioni, otto in A e l'ultima in B, vincendo lo storico scudetto del 1969-1970.\nIn carriera ha totalizzato complessivamente 172 presenze in Serie A, e 51 presenze e una rete in Serie B.\nDopo il ritiro.\nTerminata la carriera di calciatore, ha ricoperto il ruolo di vice allenatore a Cagliari con Lauro Toneatto nell'annata 1977-1978, salvo poi acquistare un distributore di benzina, in cui gestisce anche un bar, e chiudere col calcio, rimanendo a vivere nella sua citt\u00e0 d'adozione, Cagliari.\nHa ricoperto inoltre in anni recenti il ruolo di direttore sportivo del Sant'Elena Quartu, all'epoca militante in Eccellenza; insieme a ex compagni del Cagliari, come Riccardo Dess\u00ec, ha infine preso parte per diversi anni anche a un campionato Over-40."}
{"id": "2325926", "revid": "1872194", "url": "https://it.wikipedia.org/wiki?curid=2325926", "title": "Emanuele Rossi (filosofo)", "text": "Rivoluzionario, deputato, nel 1812 e nel 1814, al Parlamento Siciliano rappresentante di Catania alla Camera dei Comuni secondo le norme della nuova Costituzione del Regno delle Due Sicilie,nel 1818 e nel 1819, Giudice e Procuratore Generale della Gran Corte Civile di Catania, nel 1820, deputato al Parlamento di Napoli e Consigliere di Stato .\nPrecursore degli ideali di libert\u00e0 e uguaglianza e vicino alla Carboneria, fu autore di alcuni proclami redatti durante i moti rivoluzionari del 1820-21 e stampati presso la Regia Universit\u00e0 di Catania.\nMolte opere manoscritte, andarono distrutte durante l'incendio di Catania del 1849."}
{"id": "2325928", "revid": "345405", "url": "https://it.wikipedia.org/wiki?curid=2325928", "title": "Profiteroles", "text": ""}
{"id": "2325929", "revid": "358232", "url": "https://it.wikipedia.org/wiki?curid=2325929", "title": "Stefano Tedeschi Oddo dei Mille", "text": ""}
{"id": "2325930", "revid": "256896", "url": "https://it.wikipedia.org/wiki?curid=2325930", "title": "Hippoglossoides platessoides", "text": "La passera atlantica (Hippoglossoides platessoides) conosciuta anche come passera canadese (Regolamento (CEE) N. 2622/79 e regolamento (CE) N. 1581/2004 e regolamento (CE) N. 217/2009 e regolamento (CE) N. 218/2009 e regolamento di esecuzione (UE) N. 433/2012 e decisione di esecuzione (UE) 2016/1251) o Halibut nano, \u00e8 un pesce di mare della famiglia Pleuronectidae.\nDistribuzione e habitat.\nQuesta specie ha una distribuzione molto settentrionale, quasi artica, si ritrova infatti dal Canada settentrionale, alle coste della Groenlandia, all'Islanda, al mar Bianco ed a sud fino alle isole Britanniche settentrionali.\nVive su fondi di sabbia grossolana o ghiaia, a profondit\u00e0 tra 50 e 400 metri (di solito tra 90 e 250). Nella parte nord del suo areale pu\u00f2 trovarsi in acque basse, talvolta in quelle salmastre degli estuari.\nDescrizione.\nHa un aspetto a met\u00e0 tra l'halibut vero e proprio e la platessa. Ha il corpo pi\u00f9 appiattito dell'halibut, con occhi pi\u00f9 ravvicinati. Ha la bocca pi\u00f9 grande della platessa ma non grande come i veri halibut. La pinna caudale ha una caratteristica forma cuspidata.\nIl colore \u00e8 bruno rossastro con macchie scure sul lato oculare e bianco su quello cieco.\nMisura fino a 50\u00a0cm.\nAlimentazione.\nSi nutre di pesci ed invertebrati bentonici.\nPesca.\nImportante specie commerciale, le sue carni non sono particolarmente pregiate."}
{"id": "2325934", "revid": "104458", "url": "https://it.wikipedia.org/wiki?curid=2325934", "title": "Andreas Johansson", "text": ""}
{"id": "2325935", "revid": "124231818", "url": "https://it.wikipedia.org/wiki?curid=2325935", "title": "MTV Movie Award alla performance pi\u00f9 terrorizzante", "text": "L'MTV Movie Award alla performance pi\u00f9 terrorizzata (\"MTV Movie Award for Best Frightened Performance\" o \"MTV Movie Award for Best Scared-As-S**t Performance\") \u00e8 un premio cinematografico statunitense assegnato nell'ambito degli MTV Movie Awards all'interprete, maschile o femminile, della performance pi\u00f9 spaventata. \nNelle edizioni 2005 e 2006 ha avuto il nome \"MTV Movie Award for Best Frightened Performance\", in seguito \u00e8 stato rinominato \"MTV Movie Award for Best Scared-As-S**t Performance\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "2325937", "revid": "23356723", "url": "https://it.wikipedia.org/wiki?curid=2325937", "title": "Multicultura", "text": ""}
{"id": "2325939", "revid": "125443102", "url": "https://it.wikipedia.org/wiki?curid=2325939", "title": "Ponte di Pian dell'Isola", "text": "Il ponte di Pian dell'Isola prende il nome dall'omonima frazione nelle vicinanze ed attraversa l'Arno nei pressi delle localit\u00e0 di Leccio e Santa Maria Maddalena, fra i comuni di Reggello e Figline e Incisa Valdarno. \nStoria.\nAnche se \u00e8 in prossimit\u00e0 di guado antichissimo, il \"Vadum medianum\", \u00e8 molto recente e la sua costruzione risale agli anni ottanta. Iniziato nel 1986, \u00e8 stato inaugurato nel corso del 1988.\nUna relazione del 2017 ha avanzato dubbi sulla tenuta del ponte in caso di piene eccezionali e evidenziato la sua interferenza con i livelli idraulici del fiume. Accantonata, dopo alcuni studi di fattibilit\u00e0, l'ipotesi di costruire un nuovo ponte sull'Arno in quella zona, l'attuale ponte sar\u00e0 adeguato.\nMisurazione fiume Arno.\nOspita una stazione fissa per la misurazione delle piene del fiume Arno.\nViabilit\u00e0.\nLa sua funzione \u00e8 legata al suo ruolo di supporto tra il casello di Incisa, la strada regionale 69 e la viabilit\u00e0 locale, in particolar modo quella a servizio delle aree industriali e commerciali di Rignano sull'Arno e Santa Maria Maddalena sviluppatesi nella pianura del Pian dell'Isola. Funge anche da collegamento al Polo Lionello Bonfanti in localit\u00e0 Burchio.\nDal 2008 \u00e8 tornato ad essere il passaggio obbligatorio per i mezzi pesanti che non possono attraversare il ponte di Rignano sull'Arno per raggiungere l'omonimo capoluogo. Da settembre 2021 fa parte del percorso della nuova SP 89 Bis del Pian dell'Isola."}
{"id": "2325942", "revid": "287204", "url": "https://it.wikipedia.org/wiki?curid=2325942", "title": "SM U 1 (sommergibile)", "text": "L'SM \"U 1\" fu il primo sommergibile militare tedesco ad essere messo in servizio dalla Kaiserliche Marine. Consegnato il 14 dicembre 1906, prest\u00f2 servizio attivo come unit\u00e0 di prima linea per poco meno di un decennio prima di essere adibito al compito di nave scuola per istruire gli equipaggi.\nCostruzione e servizio.\nDopo aver condotto per alcuni anni con successo una serie di prove con il sommergibile sperimentale Forelle, il Reichsmarineamt incaric\u00f2 l'ingegnere Gustav Berling il 4 aprile 1904 della progettazione di un sommergibile militare. Berling si rivolse allora ai cantieri navali Krupp presso il porto di Kiel, che in precedenza avevano costruito per la marina imperiale russa tre unit\u00e0 della Classe Krab. Inoltre i cantieri navali Krupp risultavano all'epoca essere in possesso o quanto meno a conoscenza di alcuni dei brevetti dell'ingegnere spagnolo Raimondo Lorenzo d'Equevilley Montjustin, che aveva progettato in passato alcune delle unit\u00e0 pi\u00f9 sofisticate di quell'epoca. Su richiesta delle marina militare tedesca, per\u00f2, dovettero essere effettuate alcune modifiche al progetto originale e il dislocamento dell'unit\u00e0 non doveva essere inferiore alle 347 tonnellate, fatto che comport\u00f2 alcuni ritardi nell'avvio dei lavori. Le attivit\u00e0 di progettazione furono presiedute dal direttore del Reichsmarineamt Alfred von Tirpitz, che impose agli ideatori di realizzare l'impianto motore in maniera tale che la velocit\u00e0 massima in immersione non fosse inferiore ai 10 nodi. Sempre su richiesta dello stesso Reichsmarineamt l'unit\u00e0 fu dotata di un motore diesel e non di un motore a benzina, con il quale si erano fatte pessime esperienze in passato.\nL'unit\u00e0 prest\u00f2 servizio nella Kaiserlichen Marine fino al 1919, anno in cui dovette essere radiata dal servizio per essere demolita secondo le disposizioni degli alleati. Ci\u00f2 nonostante, grazie all'influsso di personaggi politici di rilievo, l'unit\u00e0 pot\u00e9 essere conservata e si trova attualmente esposta al Deutsches Museum di Monaco di Baviera."}
{"id": "2325944", "revid": "339392", "url": "https://it.wikipedia.org/wiki?curid=2325944", "title": "Unterseeboot 1", "text": ""}
{"id": "2325945", "revid": "599013", "url": "https://it.wikipedia.org/wiki?curid=2325945", "title": "Andreas Johansson (calciatore 1978)", "text": "Carriera.\nClub.\nJohansson ha iniziato la carriera al Melleruds IF, dove ha giocato le sue prime tre stagioni in prima squadra in Division 2. Il primo anno ha messo a referto solo due presenze, ma via via si \u00e8 ritagliato uno spazio maggiore fino a realizzare 10 reti nel suo ultimo campionato con il club.\nNel 1996 fece il salto in Allsvenskan con il Degerfors, squadra retrocessa al termine della stagione 1997. Rimase tuttavia un anno in seconda serie prima di trasferirsi all'AIK dove fatic\u00f2 a trovare spazio giocando solo 12 partite, alcune di queste iniziate dalla panchina.\nAbbandonato l'AIK, nel 2000 Johansson rimase a Stoccolma indossando la maglia dei rivali cittadini del Djurg\u00e5rden per cinque stagioni. Durante questo periodo ha vinto due scudetti consecutivi (2002 e 2003), con la squadra che torn\u00f2 a vincere il titolo nazionale dopo 36 anni dall'ultima affermazione. Arrivarono inoltre due Coppe di Svezia.\nNell'inverno del 2005 ci fu il trasferimento agli inglesi del Wigan, in quella che fu la sua prima parentesi estera. A febbraio debutt\u00f2 in Championship sostituendo Gary Teale, ma fu l'unica presenza di quella stagione. La squadra conquist\u00f2 tuttavia la promozione in Premier League, che Johansson disput\u00f2 nei due anni successivi. Al primo anno in Premier, il centrocampista svedese mise a segno 4 reti (tra cui una doppietta sul campo del Tottenham) ma chiuse la stagione con un'espulsione provocando un rigore trasformato da Thierry Henry dell'Arsenal in quella che fu l'ultima rete della storia dello stadio di Highbury. L'anno seguente gioc\u00f2 12 partite, poi il Wigan lo rilasci\u00f2.\nFurono i danesi dell'Aalborg ad ingaggiarlo nel 2007, e alla fine della stagione vinse lo scudetto. La squadra seppe qualificarsi anche per la fase a gironi della Champions League 2008-2009 arrivando terza nel raggruppamento con Manchester United, Villarreal e Celtic. A seguito della cessione di Thomas Augustinussen, nel luglio 2009 divenne il nuovo capitano della squadra. Al termine dell'annata 2009-2010 fu il miglior marcatore in rosa grazie agli 8 gol realizzati.\nNell'estate 2010 l'Aalborg non riusc\u00ec a trovare un accordo economico per il rinnovo del contratto, cos\u00ec rimase in Danimarca firmando un contratto di due anni e mezzo con l'OB della citt\u00e0 di Odense. Il 31 dicembre 2012 il giocatore si ritrov\u00f2 libero, e ritorn\u00f2 al Djurg\u00e5rden per la seconda parentesi personale nel club, indossando la fascia di capitano. Complice il mancato rinnovo del contratto, si ritir\u00f2 dal calcio giocato al termine della stagione 2014.\nNell'aprile 2018, insieme agli ex Djurg\u00e5rden Kenneth H\u00f8ie ed Enrico, firm\u00f2 per l'FC Sampierdarenese, piccola squadra di Stoccolma di ispirazione italiana, militante inizialmente nella nona serie del calcio svedese e poi nell'ottava, a seguito della promozione arrivata al termine del suo primo anno. Nelle stagioni 2018 e 2020 figur\u00f2 ufficialmente in rosa ma non scese mai in campo, mentre nel 2019 fece un'apparizione.\nNazionale.\nDopo alcune presenze nelle Nazionali giovanili svedesi, tra cui un paio di partite in Under-21, Johansson fece la sua prima apparizione con la maglia della Nazionale maggiore il 7 settembre 2002 in trasferta contro la Lettonia (0-0). Chiamato per la King's Cup 2003, non fu selezionato per gli Europei 2004 dai due tecnici Tommy S\u00f6derberg e Lars Lagerb\u00e4ck. Tra il 2002 e il 2008 collezion\u00f2 in tutto 16 presenze.\nL'ultima partita con la Nazionale risale all'amichevole del gennaio 2008 contro gli Stati Uniti, poi non scese pi\u00f9 in campo nonostante la convocazione del settembre 2008, quando non fu schierato da Lagerb\u00e4ck."}
{"id": "2325949", "revid": "21880", "url": "https://it.wikipedia.org/wiki?curid=2325949", "title": "Helicella virgata", "text": ""}
{"id": "2325956", "revid": "116944", "url": "https://it.wikipedia.org/wiki?curid=2325956", "title": "Sella di Catanzaro", "text": ""}
{"id": "2325957", "revid": "116944", "url": "https://it.wikipedia.org/wiki?curid=2325957", "title": "Sella di Marcellinara", "text": ""}
{"id": "2325961", "revid": "124140557", "url": "https://it.wikipedia.org/wiki?curid=2325961", "title": "Caff\u00e8 (disambigua)", "text": ""}
{"id": "2325963", "revid": "767487", "url": "https://it.wikipedia.org/wiki?curid=2325963", "title": "Duffy Punk", "text": "I Duffy Punk, erano un gruppo musicale ska punk italiano formatosi nel 1999 ad Alessandria.\nStoria.\nSi fanno conoscere nella scena Punk rock italiana con l'album \"Antani\" pubblicato nel 2000 da VoxPop, apprezzato sia dal pubblico che dai critici. Il singolo Fumetto viene anche pubblicato sulla compilation Sampler Punk Rock di Rock Sound.\nIl secondo CD, \"Improvvisamente distorti\", viene registrato da Uaz Record nel 2002, \u00e8 schietto e spontaneo. Estraggono il singolo Affittasi Lacrime e ne fanno una video clip curato da Andrea Princivalli e Andrea Simonato di StudioManoLibera.\nIl terzo e, ultimo CD \u00e8 \"Tesi in attesa\", uscito a gennaio 2007 (previsto per il 2005 poi si sono rimandate le registrazioni a fine 2006). Dopo poco il gruppo si \u00e8 sciolto."}
{"id": "2325967", "revid": "149727", "url": "https://it.wikipedia.org/wiki?curid=2325967", "title": "Ferrovia del Vino", "text": ""}
{"id": "2325969", "revid": "2145295", "url": "https://it.wikipedia.org/wiki?curid=2325969", "title": "Reinhardtius hippoglossoides", "text": "L'halibut della Groenlandia (\"Reinhardtius hippoglossoides\" ), noto commercialmente come ippoglosso nero o con il nome generico di halibut, \u00e8 un pesce di mare della famiglia Pleuronectidae.\nDistribuzione e habitat.\nSpecie settentrionale ed artica, vive sia nell'Oceano Atlantico che nell'Oceano Pacifico. In Europa lo si ritrova dalla Scozia (molto raro) fino al mar Bianco ed all'Oceano Artico, attorno all'Islanda ed alla Groenlandia. Vive tra 50 e 2000 metri di profondit\u00e0 su fondi mobili ma passa il suo tempo anche in acque libere, lontano dal fondo.\nDescrizione.\nSimile all'halibut da cui si distingue per la bocca ancora pi\u00f9 grande, per il corpo pi\u00f9 basso e per gli occhi molto staccati, di cui il superiore sul bordo dorsale. Il colore \u00e8 marrone scurissimo, la pigmentazione ed il colore sono identici sul lato cieco e su quello oculare. Misura fino a 1 metro.\nAlimentazione.\nCaccia pesci e crostacei.\nPesca.\nViene pescato di frequente, soprattutto dopo l'eccessivo sfruttamento degli stock degli altri halibut. Le carni sono simili a quelle dell'halibut."}
{"id": "2325972", "revid": "281901", "url": "https://it.wikipedia.org/wiki?curid=2325972", "title": "Reinhardtius", "text": ""}
{"id": "2325973", "revid": "2178917", "url": "https://it.wikipedia.org/wiki?curid=2325973", "title": "Volo TWA 891", "text": "Il volo TWA 891 era un volo di linea dell'omonima compagnia statunitense. Operato da un Lockheed L-1649 Starliner, il 26 giugno 1959 fu protagonista di un incidente appena decollato dall'Aeroporto di Milano-Malpensa; venne infatti colpito da un fulmine che caus\u00f2 l'esplosione del carburante e il conseguente cedimento strutturale che port\u00f2 alla distruzione dell'aereo. All'epoca fu il peggior incidente aereo accaduto in Italia.\nl'incidente.\nIl volo TWA 891, proveniente da Atene, decoll\u00f2 alle ore 17:28 del 26 giugno 1959, durante un violento nubifragio, dall'Aeroporto di Malpensa, diretto all'Aeroporto di Parigi-Orly e a Chicago. Alle ore 17:30 il velivolo intercett\u00f2 il VOR di Saronno per poi sparire dai radar alle ore 17:33, quando si frantum\u00f2 in mille pezzi e si schiant\u00f2 in localit\u00e0 Cascina Agnese, Olgiate Olona, in provincia di Varese.\nImmediatamente giunsero soccorritori e vigili del fuoco, che domarono le fiamme, ma non trovarono superstiti tra le 69 persone a bordo. Le ricerche e le operazioni di soccorso furono rese ancor pi\u00f9 difficili dal maltempo.\nNelle ore successive alla disgrazia giunsero alcune autorit\u00e0, come l'Arcivescovo di Milano Giovanni Battista Montini, futuro papa Paolo VI, che benedisse il luogo della sciagura.\nI funerali delle vittime vennero celebrati nella Basilica di San Giovanni Battista di Busto Arsizio. Le spoglie furono poi sepolte in diversi cimiteri della zona.\nL'inchiesta.\nUn mese dopo la sciagura si apr\u00ec l'inchiesta, condotta dalle autorit\u00e0 italiane e statunitensi, per conto della TWA. Le cause ritenute possibili furono:\nSebbene il lavoro d'investigazione fosse reso pi\u00f9 difficile dall'assenza della scatola nera (non ancora introdotta), le numerose testimonianze oculari accertarono che la causa fu un fulmine che colp\u00ec un'ala dell'aereo gi\u00e0 sovraccarico di elettricit\u00e0, incendiando il benzina avio nei serbatoi. Un'ipotesi che rende pi\u00f9 probabile questo evento \u00e8 la seguente: il fulmine non avrebbe incendiato il carburante nei serbatoi, ma i vapori che ne fuoriuscivano, provocando la devastante esplosione.\nLe vittime.\nLa controversia sul numero delle vittime.\nTra i rottami del velivolo fu rinvenuto anche un settantesimo corpo: quello di un bimbo maschio di circa due anni, non registrato tra i passeggeri del velivolo. Secondo alcune fonti si sarebbe trattato di un bambino del posto, che si trovava a giocare sul prato dello schianto al momento del disastro, ma in realt\u00e0 non risulta nessuna denuncia della scomparsa di bambini in quei giorni ad Olgiate Olona. Sulla lapide commemorativa si parla di \"settanta vite umane\" (vedi fotografia) e non di sessantanove, essendo la settantesima vittima il feto ritrovato insieme alla salma di una donna incinta.\nCommemorazioni.\nSubito dopo il disastro, il comune pos\u00f2 sul luogo del disastro una lapide provvisoria, sostituita nel 1964 da un monumento: una sorta di ala bianca di calcestruzzo, sollevata da terra, con una croce stilizzata e una frase di Ugo Foscolo. Il monumento \u00e8 stato restaurato nel 1993. Al centro \u00e8 incastonata una piastrella in ceramica, su cui \u00e8 dipinto il ritratto di Mary Belknap, una delle vittime pi\u00f9 giovani della sciagura (10 anni)."}
{"id": "2325974", "revid": "281901", "url": "https://it.wikipedia.org/wiki?curid=2325974", "title": "Halibut della Groenlandia", "text": ""}
{"id": "2325976", "revid": "767487", "url": "https://it.wikipedia.org/wiki?curid=2325976", "title": "Baia di Kosi", "text": "La baia di Kosi (in inglese Kosi Bay) \u00e8 un sistema di quattro laghi interconnessi situati entro il territorio protetto dell'iSimangaliso Wetland Park, nella provincia di KwaZulu-Natal, in Sudafrica. Questa zona del parco rappresenta l'estremit\u00e0 orientale del Sudafrica. L'insediamento pi\u00f9 vicino \u00e8 Manguzi, a circa 13\u00a0km.\nLa baia propriamente detta, sull'oceano Indiano, \u00e8 costituita da un estuario, che si trova a soli due chilometri dal confine col Mozambico e la localit\u00e0 mozambicana di Ponta da Oura che pu\u00f2 essere raggiunta in poco pi\u00f9 di un'ora di cammino. \u00c8 una delle pi\u00f9 tranquille spiagge del Sud Africa.\nLa foce del fiume viene definita \"l'acquario\" per la trasparenza dell'acqua e la grande variet\u00e0 di specie di pesci che vi si trovano.\nIl sistema lacustre di Kosi ospita anche una grande variet\u00e0 di fauna, che include avvoltoi delle palme, aironi dorso bianco, diverse specie di martin pescatore, ippopotami, coccodrilli, squali dello Zambesi e diverse specie di tartarughe."}
{"id": "2325978", "revid": "14691", "url": "https://it.wikipedia.org/wiki?curid=2325978", "title": "Kosi Bay", "text": ""}
{"id": "2325983", "revid": "345173", "url": "https://it.wikipedia.org/wiki?curid=2325983", "title": "Epic (gioco)", "text": ""}
{"id": "2325990", "revid": "682087", "url": "https://it.wikipedia.org/wiki?curid=2325990", "title": "Ptialismo", "text": ""}
{"id": "2325991", "revid": "729019", "url": "https://it.wikipedia.org/wiki?curid=2325991", "title": "Kalinin K-2", "text": "Il Kalinin K-2 era un monoplano sperimentale ad ala alta, progettato da Konstantin Alekseevi\u010d Kalinin nel 1926. Si trattava di un aereo di costruzione interamente metallica, derivato dal precedente Kalinin K-1.\nPrestazioni.\nLe prestazioni erano leggermente superiori rispetto al predecessore, ed era in grado di trasportare quattro passeggeri (contro i tre del K-1).\nLa velocit\u00e0 di crociera era di 140\u00a0km/h, con quella massima che raggiungeva i 170\u00a0km/h. L'aereo necessitava di 220 metri per il decollo e 200 per l'atterraggio, che doveva avvenire ad una velocit\u00e0 non superiore a 75\u00a0km/h.\nPer quanto riguarda la velocit\u00e0 di salita, il K-2 era in grado di raggiungere:\nIn generale, si tratt\u00f2 di un aereo considerato difficile da assemblare, che oltretutto era eccessivamente pesante. Ne furono costruiti solo quattro esemplari."}
{"id": "2325993", "revid": "1543377", "url": "https://it.wikipedia.org/wiki?curid=2325993", "title": "Artiglio (nave)", "text": "L'Artiglio era una nave recuperi a vapore (Piroscafo) della societ\u00e0 armatrice SO.RI.MA (Societ\u00e0 Ricuperi Marittimi) di Genova fondata l'11 ottobre 1926 dal commendatore Giovanni Quaglia con capitale sociale di 1.309.500 lire, che cess\u00f2 l'attivit\u00e0 intorno al 1960. La SO.RI.MA. che era nata per il recupero dei carichi delle navi affondate dagli\naustro-tedeschi durante la Prima guerra mondiale aveva una discreta attivit\u00e0 se gi\u00e0 nel 1927 si era assicurata l'esclusiva delle allora modernissime attrezzature fabbricate dalla\ntedesca Neufeldt &amp; Kuhnke per lavori fino a -40m di profondit\u00e0, e nel 1928 stipulato la convenzione, approvata dal Senato del Regno, per l'esclusiva del recuperi dei carichi dalle\nnavi affondate durante la guerra, per dieci anni.\nStoria.\nEra la nave ammiraglia di una piccola flotta di cui facevano parte anche le unit\u00e0 \"Rostro\", \"Raffio\" e \"Arpione\", costituita da ex pescherecci e navi militari di piccole dimensioni reperite sul mercato internazionale, adibita al recupero di navi affondate prevalentemente durante la Prima guerra mondiale e successivamente della Seconda guerra mondiale.\nL'equipaggio era costituito di esperti palombari viareggini come Aristide Franceschini, Alberto Bargellini, Guido Martinelli, Mario Raffaelli, Raffaello Mancini, Fortunato e Donato Sodini, Giovanni Lenci e Carlo Dominici. La flotta era equipaggiata con attrezzature innovative e all'avanguardia per l'epoca, grazie al dinamismo del suo armatore che compr\u00f2\nil primo moderno e funzionante scafandro a pressione atmosferica, ed assecondava l'inventiva di Alberto Gianni, che, con le sue capacit\u00e0 tecniche e\ngrazie all'esperienza propria e dei colleghi, realizz\u00f2 delle modifiche alle attrezzature tedesche di cui avevano l'esclusiva, rendendole pi\u00f9 sicure, invent\u00f2 varie benne e attrezzature per\ni recuperi dei carichi e, come \u00e8 noto invent\u00f2 la camera di decompressione e la torretta butoscopica, quest'ultima determinante per i recuperi ad alta profondit\u00e0, allora ancora troppo rischiosi per i palombari dotati delle classiche attrezzature troppo pesanti ed ingombranti.\nTra i primi recuperi effettuati, vi \u00e8 da ricordare quello del piroscafo inglese Washington, che faceva parte di un convoglio proveniente dagli Stati Uniti d'America, e diretto, presumibilmente, verso La Spezia. Il convoglio fu attaccato tra Camogli e Portofino, da un sommergibile tedesco che lo colp\u00ec con un siluro. La cronaca del tempo racconta che l'affondamento non fu immediato, e che tutto l'equipaggio riusc\u00ec a salvarsi ad eccezione di una delle due mascotte di bordo, un gatto che impaurito scapp\u00f2 dalla parte sbagliata.\nIl recupero del carico del Washington, che dur\u00f2 tre anni, vide l'impiego di attrezzature moderne e sofisticate studiate per l'occasione che permisero di recuperare da -80/-90 metri\ndi profondit\u00e0, quasi l'intero carico della nave costituito da materiali ferrosi grezzi e lavorati e da materiale ferroviario smontato proveniente dagli Stati Uniti d'America.\nLa cronaca dell'epoca dette molto risalto alla notizia del recupero.\nLa nave \"Artiglio\" in particolare assurse con grande clamore alle cronache internazionali del tempo per essere stata inviata, su incarico dei Lloyd's di Londra, nell'oceano Atlantico, al largo del Mare di Brest, alla ricerca del piroscafo transatlantico \"SS Egypt\", battente bandiera inglese, che trasportava un prezioso e consistente carico di monete e lingotti d'oro, destinato alle banche dell'India, allora ancora colonia inglese. A seguito dei vari clamorosi fallimenti di altre importanti societ\u00e0 di recuperi inglesi ed olandesi, il contratto di ricerca e recupero venne cos\u00ec offerto alla SO.RI.MA. di Genova. Al comando delle operazioni vi era il capo palombaro Alberto Gianni. Il relitto dell\"'Egypt\" venne individuato il 29 agosto 1930 a una profondit\u00e0 di circa -130 metri ma il maltempo invernale obblig\u00f2 a rinviarne il recupero alla primavera successiva. Nel frattempo quindi l'\"Artiglio\" venne inviato presso l'isola di Belle \u00cele, nel nord ovest della Francia per effettuare il recupero della nave \"Florence\" carica di un ingente quantitativo di esplosivi ed affondata nel 1917 davanti al porto ostruendone il passaggio.\nDurante le fasi di demolizione della \"Florence\", si suppose erroneamente che l'esplosivo, immerso da pi\u00f9 di 13 anni, non fosse reattivo, quindi a seguito dell'azione di una carica demolitrice anche il carico bellico che la nave conteneva esplose.\nLa nave \"Artiglio\", posizionata per il fatale errore di valutazione ad una distanza insufficiente, fu distrutta dall'esplosione e trascinata sul fondo.\nIn questo tragico incidente mor\u00ec gran parte dell'equipaggio, tra cui i palombari Alberto Gianni, Aristide Franceschi e Alberto Bargellini tutti originari di Viareggio.\nArtiglio II.\nIn seguito per poter recuperare il tesoro dell'Egypt, il commendator Quaglia arm\u00f2 in tutta fretta una seconda nave, originariamente iscritta con il nome \"Maur\u00e9tanie\", e rinominandola con lo stesso nome \"Artiglio\", la quale venne tuttavia, per distinguerlo, sempre chiamata \"Artiglio II\". Con questa nave, riarmata e ristrutturata dall'equipaggio della SORIMA, in gran parte attrezzata con il materiale recuperato dall'Artiglio, finalmente, grazie anche alle invenzioni e alla organizzazione lasciata da Alberto Gianni, e a fronte di enormi sacrifici da parte dell'equipaggio nelle acque burrascose al largo di Brest, venne finalmente recuperato tutto il tesoro dell'Egypt, in gran parte costituito da monete, barre e lingotti d'oro nonch\u00e9 numerose barre d'argento. Il recupero avvenne ad una profondit\u00e0 per l'epoca ritenuta impossibile da raggiungere da dei palombari, i quali utilizzarono la famosa torretta butoscopica inventata dal Gianni calata a -130 metri per dirigere i lavori delle benne manovrate a bordo dell'Artiglio. Tale avvenimento \u00e8 stato un fatto di grande prestigio per l'Italia acclamato in tutto il mondo da capi di stato e di governo di quegli anni. \nGiovanni Quaglia.\nIl commendatore Giovanni Quaglia, uomo dotato di grande capacit\u00e0 imprenditoriale e lungimiranza, \u00e8 stato il precursore di tutte le attivit\u00e0 navali di recupero ed operazioni subacquee ad alta profondit\u00e0 moderne. Grazie a lui tutte le compagnie petrolifere e le forze navali del mondo si sono poi dotate di mezzi e attrezzature che seguono la filosofia operativa dell'Artiglio e della SO.RI.MA da lui fondata e diretta, societ\u00e0 con la quale port\u00f2 a termine innumerevoli recuperi e operazioni marittime, e che grazie ai suoi continui successi era considerata la migliore e pi\u00f9 competitiva in assoluto a livello mondiale. \u00c8 stato anche il primo armatore italiano ad allestire una flotta di petroliere. Purtroppo venne anche indicato come una persona di pochi scrupoli e che non rispett\u00f2 gli impegni con i palombari e gli equipaggi che tanto gli avevano fatto guadagnare in prestigio e in denaro, non elargendo i premi e i compensi adeguati promessi, anche con la complicit\u00e0 del regime fascista, grazie al quale riusc\u00ec ad eludere le richieste sindacali da parte della allora confederazione marittima. Muore a Genova l'8 dicembre del 1955.\nDavid Scott.\nA bordo dell'\"Artiglio\" viveva anche il giornalista e scrittore David Scott, inviato speciale del Times che spediva puntualmente articoli da bordo via radio alla redazione e che ha partecipato a ben 3 campagne di ricerca e recupero. Nel tragico giorno dell'affondamento dell'Artiglio era a terra, ma era presente durante la campagna del recupero del tesoro dell'Egypt, e di cui ne descrisse dettagliatamente tutte le fasi. Molto legato a tutto l'equipaggio scrisse in seguito diversi libri che ebbero un notevole successo internazionale sugli avvenimenti relativi alla compagnia SORIMA, contribuendo cos\u00ec a creare il mito dei palombari italiani.\nI libri da lui scritti sono un punto di riferimento importante per appassionati e storici, perch\u00e9 sono cos\u00ec disponibili numerose e dettagliate informazioni delle vicende storiche legate al mondo dei palombari italiani di quel periodo.\nViareggio.\nIn ricordo della nave e dei palombari viareggini periti, nella citt\u00e0 di Viareggio \u00e8 stata istituita la fondazione \"\"Artiglio\" che ogni anno elargisce un premio a chi si sia distinto nel mondo della subacquea, dello studio e della protezione dell'ambiente marino. \u00c8 stato dedicato il nome all\"'Istituto Tecnico Nautico Statale\" \"Artiglio\"\", nonch\u00e9 una piazza, \"Piazza Palombari dell'Artiglio\" ed una strada chiamata \"Lungo canale Palombari dell'Artiglio\".\nDal 1966 in citt\u00e0 opera il \"club subacqueo Artiglio\" che prese tale nome in ricordo di quelle fantastiche imprese e il locale museo della marineria ha un'ampia sezione dedicata alle gesta dei palombari viareggini e di attrezzature subacquee messe a disposizione dai soci del club."}
{"id": "2325995", "revid": "599013", "url": "https://it.wikipedia.org/wiki?curid=2325995", "title": "Mirko Hrgovi\u0107", "text": ""}
{"id": "2325996", "revid": "112019756", "url": "https://it.wikipedia.org/wiki?curid=2325996", "title": "Montreux Volley Masters 2009", "text": "Il Montreux Volley Masters di pallavolo femminile 2009 si \u00e8 svolto dal 9 al 14 giugno 2009 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la quinta volta al Brasile.\nPodio.\nCampione.\nBrasile(Quinto titolo)\nSecondo posto.\nItalia\nTerzo posto.\nCina"}
{"id": "2325997", "revid": "287204", "url": "https://it.wikipedia.org/wiki?curid=2325997", "title": "Mirko Hrgovic", "text": ""}
{"id": "2326000", "revid": "729019", "url": "https://it.wikipedia.org/wiki?curid=2326000", "title": "Stazione di Santi Cosma e Damiano-Castelforte-Suio Terme", "text": "La stazione di Santi Cosma e Damiano-Castelforte-Suio Terme era una stazione ferroviaria posta sulla ferrovia Sparanise-Gaeta. Si trovava in contrada Grunuovo del comune di Castelforte fino al 1990, poi di Santi Cosma e Damiano, localit\u00e0 ancora detta \"La Stazione\".\nStoria.\nLa stazione venne inaugurata il 3 maggio 1892 insieme alla linea ferroviaria Sparanise-Gaeta. La stazione si trovava a 26 km da Gaeta e a 33 km da Sparanise; era composta da due binari passanti ed un tronchino per lo scalo merci. La linea invece era realizzata a binario singolo. Vi era un ponte sull'Ausente tra la stazione di Santi Cosma e Damiano e quella di Minturno e un ponte sul Garigliano tra Santi Cosma e Damiano e Cellole-Fasani.\n Dopo il 1932 la linea viene suddivisa in due tronconi: la stazione Santi Cosma e Damiano-Castelforte-Suio Terme ricade nel tratto Formia-Sparanise, a traffico limitato.\nNel 1901, la stazione fu interessata da uno studio di fattibilit\u00e0 per una linea Cassino-Castelforte. Nella stazione nata all'epoca dei treni a vapore, nel 1936 fecero la loro comparsa per il servizio passeggeri le automotrici diesel Fiat ALn.56: le corse, andata e ritorno, divennero sulla Formia-Sparanise 5 di 66 minuti da capolinea a capolinea.\nDurante le ultime fasi della seconda guerra mondiale, nel 1944, la stazione fu abbattuta e mai ripristinata perch\u00e9 fu scelto un nuovo percorso per la ricostruzione delle infrastrutture ferroviarie tra Minturno e Sessa Aurunca. Al suo posto ora sorge una piazza con una piccola chiesa e chiosco ricreativo."}
{"id": "2326005", "revid": "1904508", "url": "https://it.wikipedia.org/wiki?curid=2326005", "title": "Antonio, priore di Crato", "text": "Egli regn\u00f2 nel 1580 per 33 giorni nel continente e, dopo l'incoronazione di Filippo I del Portogallo, fu il pretendente al trono portoghese ancora fino al 1583 nelle Azzorre.\nBiografia.\nInfanzia.\nAntonio era il figlio illegittimo (qualcuno sostiene che i suoi genitori si fossero in realt\u00e0 successivamente sposati, forse ad \u00c9vora) del principe Luigi d'Aviz, duca di Beja (1506 \u2013 1555) e di Violante Gomes, a lungo accusata di essere un'ebrea sefardita od una marrana, ma che di fatto era un membro della piccola nobilt\u00e0 portoghese, figlia di Pedro Gomez da \u00c9vora, e deceduta come suora ad Almoster, Santar\u00e9m, il 16 luglio 1568. Ci\u00f2 fece di lui il nipote del re Manuele I (1495 \u2013 1521). A causa del suo stato di discendente illegittimo, la sua pretesa al trono non fu considerata valida. Per di pi\u00f9 suo padre era anche \"Priore di Crato\" (che gli consentiva di sposarsi senza dispensa papale). Egli fu anche discepolo di Bartolomeu dos M\u00e1rtires.\nPriore di Crato.\nAnt\u00f3nio fu educato a Coimbra ed inserito nel Ordine di San Giovanni e gli fu assegnato il ricco priorato di Crato. Nel 1571 fu governatore della fortezza portoghese in nordafricana di Tangeri. Oltre a ci\u00f2 si conosce poco della sua vita prima del 1578. Il quell'anno egli accompagn\u00f2 il re Sebastiano (1557 \u2013 1578) nella sua campagna di invasione del Marocco e fu preso prigioniero dai Mori nella battaglia di Alcazarquivir, nella quale il re fu ucciso, ma ne fu presto liberato.\nAspirante al trono portoghese.\nAl suo rientro in Portogallo Antonio espose la sua pretesa al trono, che tuttavia gli fu negato. Suo zio, il cardinale-re Enrico, unico fratello sopravvissuto al re Giovanni III (1521 \u2013 1557), divenne il nuovo re, ma era anziano e ultimo discendente legittimo in linea maschile. Nel gennaio del 1580, allorch\u00e9 le Cortes si riunirono ad Almeirim (ove si decidevano i diritti ereditari del trono portoghese), il cardinale-re Enrico mor\u00ec. La reggenza del regno fu assunta quindi da una giunta composta da cinque membri.\nIn quel periodo il trono portoghese aveva parecchi pretendenti. Fra questi, la duchessa Caterina di Guimar\u00e3es, duchessa di Braganza (1540 \u2013 1614); il di lei undicenne nipote Ranuccio I Farnese (1569 \u2013 1622), duca di Parma, figlio di Alessandro Farnese e di Maria d'Aviz (1538 \u2013 1577); il re di Spagna Filippo II, figlio di Isabella d'Aviz (1503-1539) e quindi nipote in linea diretta del di lei padre, Manuele I di Portogallo, e lo stesso Antonio, Priore di Crato.\nLa duchessa Caterina fu successivamente considerata erede legittima, dopo che i suoi discendenti nel 1640 (re Giovanni IV del Portogallo) ma allora ella era solo una delle possibili eredi. Secondo gli usi feudali, il figlio della sua sorella maggiore, Ranuccio, un italiano, era l'erede pi\u00f9 prossimo, prima ancora di lei, e solo dopo di lui veniva il re Filippo II di Spagna, che discendeva da Manuele I in linea femminile. Per quanto riguardava Antonio, pur discendendo egli in linea maschile, era un nipote illegittimo e quindi non idoneo al trono.\nAntonio, contando sull'ostilit\u00e0 popolare verso la Spagna (anche se la madre di Filippo II era portoghese), si present\u00f2 come candidato alternativo a Filippo nella successione portoghese. Egli cerc\u00f2 di dimostrare che suo padre e sua madre si erano sposati dopo la sua nascita ma a quel tempo non fu trovata evidenza alcuna di ci\u00f2 (ed ancor oggi il fatto \u00e8 oggetto di discussione).\nLa pretesa di Antonio non fu sostenuta dalla nobilt\u00e0 portoghese. I suoi sostenitori si trovavano quasi esclusivamente nel basso clero, nei contadini e negli artigiani. Inoltre Filippo II si industri\u00f2 nel corrompere le classi superiori portoghesi con l'oro proveniente dall'America latina, il che gli assicur\u00f2 il successo. Infatti per l'alta nobilt\u00e0 portoghese l'unione con la corona spagnola sarebbe stata vantaggiosa per il Portogallo, che stava attraversando una crisi economica, e avrebbe comunque garantita una certa autonomia amministrativa sia in Europa che nell'impero portoghese d'oltremare.\nAntonio tent\u00f2 di portare la gente comune alla sua causa, sfruttando il diffuso sentimento antispagnolo e portando ad esempio la situazione del momento con quella della crisi del 1383 / 1385. Allora infatti, proprio come nel 1580, il re di Castiglia invoc\u00f2 argomenti di natura ereditaria per salire al trono portoghese e, come in quel momento, il Gran Maestro di Aviz Giovanni, figlio illegittimo del re Pietro I, accamp\u00f2 i suoi diritti al trono, ottenendolo dopo la battaglia di Aljubarrota nel 1385.\nAutoproclamazione a Re del Portogallo.\nIl 24 luglio 1580 si autoproclam\u00f2 \"Re del Portogallo\" a Santar\u00e9m, seguito dall'acclamazione del popolo in molte localit\u00e0 del regno. Tuttavia egli riusc\u00ec a governare nel Portogallo continentale solo un mese, venendo poi sconfitto nella battaglia di Alc\u00e2ntara dalle truppe spagnole condotte da Fernando \u00c1lvarez de Toledo, Duca di Alba, il 25 agosto 1580.\nDopo questa sconfitta egli cerc\u00f2 di governare il Portogallo dall'isola di Terceira nelle Azzorre, ove aveva istituito un governo di opposizione che dur\u00f2 fino al 1583. Egli vi coni\u00f2 persino monete, un tipico segno della sovranit\u00e0. Per questo egli viene considerato da numerosi autori come l'ultimo re della casa di Aviz (invece del Cardinale-re Enrico) ed il 18\u00ba re del Portogallo.\nIl suo regno dall'isola di Terceira fu riconosciuto solo nelle Azzorre. Sul continente e sulle isole di Madeira il potere venne esercitato da Filippo II di Spagna, che era stato ufficialmente riconosciuto dalle Cortes di Tomar.\nEsilio.\nAll'inizio del 1581 egli fugg\u00ec in Francia, portando con s\u00e9 i gioielli della corona. Qui fu ricevuto dalla regina Caterina de' Medici, che aveva le sue pretese da accampare sul trono portoghese e che cerc\u00f2 in lui un opportuno strumento da usare contro Filippo II. Promettendo a Caterina la cessione alla Francia della colonia del Brasile, ed alcuni dei suoi gioielli, egli si assicur\u00f2 il sostegno di una flotta comandata da portoghesi in esilio e da avventurieri francesi ed inglesi.\nPoich\u00e9 gli Asburgo non avevano ancora occupato le Azzorre, egli salp\u00f2 verso le isole con una flotta di avventurieri francesi, guidati da Filippo Strozzi, un esiliato fiorentino al servizio della Francia, ma venne sconfitto due volte da \u00c1lvaro de Baz\u00e1n, I marchese di Santa Cruz, il 26 luglio 1582 al largo dell'isola di S\u00e3o Miguel (Battaglia di Ponta Delgada o delle Azzorre). L'anno successivo i suoi alleati e sostenitori furono nuovamente sconfitti, il 27 luglio nella cosiddetta battaglia di Terceira. Egli torn\u00f2 quindi in Francia ove visse per un certo tempo spostando continuamente la propria residenza nel timore di venir assassinato da sicari al soldo di Filippo II finch\u00e9 si risolse a trasferirsi in Inghilterra. Qui la regina Elisabetta lo appoggi\u00f2 per gli stessi motivi che avevano spinto Caterina de' Medici a fare altrettanto. Nel 1589, un anno dopo il disastro della Invincibile Armata, egli accompagn\u00f2 una spedizione inglese, al commando di Francis Drake e Sir John Norreys presso le coste portoghesi. La flotta della spedizione era composta in parte di navi della corona inglese ed in parte di navi corsare in cerca di bottino. Antonio, con tutta la credulit\u00e0 dell'esiliato, credette che la sua presenza avrebbe provocato una rivolta generale contro Filippo II ma non successe nulla e la spedizione si concluse con un fallimento.\nUltimi anni e morte.\nAntonio cos\u00ec cadde in miseria. Dovette cedere uno per uno i diamanti rimastigli: il pi\u00f9 bello, ed ultimo, fu acquistato prima da Nicholas Harlai, signore di Sancy, dal quale lo acquist\u00f2 poi a sua volta duca di Sully ed infine fu incluso nei gioielli della corona francese.\nTrascorse i suoi ultimi giorni a Parigi, ove godette di una piccola pensione riconosciutagli dal re Enrico IV. Egli lasci\u00f2 sei figli illegittimi, avuti da amanti diverse. \nOltre ai documenti da lui fatti pubblicare per sostenere le sue pretese al trono portoghese, Antonio fu anche autore del \"Panegyrus Alphonsi Lusitanorum Regis\" (Coimbra 1550), del centone dei Salmi, \"Psalmi Confessionales\" (Parigi 1592), che fu tradotto in inglese da Francis Chamberleyn (Londra 1659), con il titolo \"The Royal Penitent\", ed in tedesco con il titolo \"Heilige Betrachtungen\" (Marburgo, 1677).\nDocumentazione.\nEgli viene spesso citato nei documenti di stato del tempo in Francia, Inghilterra e Spagna. Una sua vita, attribuita a Gomes Vasconcellos de Figueredo, fu pubblicata nella traduzione in francese da Madame de Sainctonge in Amsterdam (1696). Una moderna relazione su di lui, basata su fonti autentiche, fu pubblicata a Parigi nel 1852 da M. Fournier con il titolo \"Un pr\u00e9tendant portugais au XVI si\u00e8cle\". Nel 1897 inoltre comparve a Lisbona una pubblicazione a lui dedicata ad opera di J. de Ara\u00fajo: \"Dom Antonio Prior de Crato-notas de bibliographia\".\nDiscendenti.\nAntonio del Portogallo ebbe sei figli da donne diverse:"}
{"id": "2326015", "revid": "1564499", "url": "https://it.wikipedia.org/wiki?curid=2326015", "title": "Pescara (disambigua)", "text": ""}
{"id": "2326021", "revid": "404449", "url": "https://it.wikipedia.org/wiki?curid=2326021", "title": "Ponte di Rosano", "text": "Il ponte di Rosano attraversa il fiume Arno e collega l'abitato dell'omonima frazione del comune di Rignano sull'Arno a Pontassieve.\nStoria.\n\u00c8 situato sulla strada provinciale 34, al bivio con la SP 90, e fu inaugurato il 20 dicembre 1954 in sostituzione di una chiatta che attraversava il fiume pressappoco nello stesso punto: al tempo non esistevano altri attraversamenti per veicoli tra Rignano e Firenze.\nI resti di un altro ponte nelle vicinanze di Rosano, che avrebbe dovuto collegare l'abitato di San Francesco alla frazione poco prima della confluenza della Sieve, sono tuttora visibili, ma l'alluvione del 1966 non ne permise mai la conclusione dei lavori che non furono pi\u00f9 ripresi dopo i danni causati dalla piena.\nNel 2021 \u00e8 stato realizzato, sul lato che guarda a sud, un percorso in sede propria per consentire il passaggio ciclopedonale tra le due sponde dell'Arno\nPonte della Nave.\nErroneamente chiamato anch'esso talvolta Ponte di Rosano, a meno di due chilometri, in direzione di Firenze dalla frazione di Rosano, nel 1990 \u00e8 stato costruito nel un secondo ponte viario, Ponte della Nave, che collega direttamente la strada provinciale 34 alla Strada statale 67 Tosco-Romagnola attraversando il fiume Arno e il confine amministrativo tra i comuni di Bagno a Ripoli e Pontassieve.\nIl ponte ospita i sensori per monitorare le piene del fiume Arno."}
{"id": "2326026", "revid": "92723", "url": "https://it.wikipedia.org/wiki?curid=2326026", "title": "Porcellana di Meissen", "text": "La Porcellana di Meissen o anche \"Porcellana di Dresda\" \u00e8 stata uno dei primi esempi europei di produzione della porcellana, per tipo e modalit\u00e0 tecniche realizzative, sviluppata dal 1708 da Ehrenfried Walther von Tschirnhaus e dal suo aiutante Johann Friedrich B\u00f6ttger, che ebbe il merito di introdurre i pezzi sul mercato.\nMeissen \u00e8 una localit\u00e0 situata vicino a Dresda e da quel momento ha attratto vari artisti ed artigiani. Nel 1720 \u00e8 stato introdotto un marchio di fabbrica, per proteggere e garantire la produzione, che influenz\u00f2 notevolmente l'intera produzione europea che, secondo gli esperti d'arte e di manifatture, si ispir\u00f2 parzialmente, negli anni venti del Settecento, alla produzione artistica del ceramista e decoratore tedesco Johann Auffenwerth.\nLa produzione di porcellane \u00e8 stata diffusa anticamente in Cina e pi\u00f9 recentemente, nel Settecento vi fu un grande traffico dall'Oriente verso l'Europa.\nIn Europa, invece, agli inizi del Settecento, B\u00f6ttger credette di aver risolto il sogno antico degli alchimisti, ossia la trasformazione di materiali grezzi in oro. Quando il regnante di Sassonia venne a conoscenza di questo progetto, invit\u00f2 \nB\u00f6ttger a concretizzare presso la sua corte il suo metodo aureo di conversione, che per\u00f2 non produsse i risultati sperati. Contemporaneamente, Tschirnhaus, matematico e scienziato, inizi\u00f2 ad effettuare esperimenti con il vetro, quindi ebbe l'occasione di conoscere B\u00f6ttger e di stringere con lui un rapporto di collaborazione. Alla morte di Tschirnhaus, il suo socio continu\u00f2 l'attivit\u00e0: il primo laboratorio e la \"Real Fabbrica di Porcellane\" furono istituiti nel 1710, dentro il castello di Albrechtsburg di propriet\u00e0 del regnante di Meissen, per realizzare porcellana dura. Dal 1774 al 1814 direttore artistico fu Camillo Marcolini-Ferretti, che nel marchio della manifattura aggiunse una stella alle due spade incrociate dando inizio al \"marchio di Marcolini\"; il periodo della sua direzione fu anche un'epoca di grande qualit\u00e0 artistica delle porcellane di Meissen. Nel 1861 essa venne spostata a Triebisch, nella valle di Meissen, dove la sede ufficiale della fabbrica di porcellane di Meissen si trova tutt'oggi.\nIl primo tipo di porcellana prodotto prese spunto da modelli cinesi e da figure d'argento barocche. Successivamente vennero introdotte le decorazioni di oro e incrementate le colorazioni dei prodotti, il cui soggetto tendeva a raffigurare scene prese dal mondo animale, dalla natura, dalla vita portuale, dalla produzione orientale, giapponese (Arita porcelain) e india. Fu ideato un rilievo sul bordo dei piatti, chiamato \"ozier\" che dava l'idea di un cestino intrecciato in vimini: l'innovazione fu forse opera del modellatore di porcellana Johann Joachim K\u00e4ndler. \nNel corso degli anni lo stile delle porcellane mut\u00f2, passando da una tendenza rococ\u00f2 a una neoclassica, grazie al contributo del modelmaster Michel-Victor Acier proveniente dalla Francia. Originali e inedite furono le produzioni di pittura su porcellana, ad opera di Horoldt.\nLa produzione di porcellane \u00e8 proseguita nel corso dei secoli, pur tra molte difficolt\u00e0 e vari cambi di rotta, come quello avvenuto nel periodo dell'appartenenza al blocco sovietico. Attualmente \u00e8 lo stato della Sassonia a dirigere l'attivit\u00e0 artistica e commerciale.\nBruce Chatwin, nel suo romanzo \"Utz\" (1988), dedica gran parte del romanzo a digressioni storiche e aneddoti sulla porcellana di Meissen. Il protagonista infatti ne \u00e8 un accanito collezionista e solo raramente cede nel possedere altri tipi di porcellana."}
{"id": "2326029", "revid": "819238", "url": "https://it.wikipedia.org/wiki?curid=2326029", "title": "Polveriera di Monte Argentario", "text": "La polveriera di Monte Argentario \u00e8 un complesso militare situato nel comune di Monte Argentario. La sua ubicazione \u00e8 alla sommit\u00e0 del Poggio della Polveriera, che si eleva in posizione dominante rispetto alla Laguna di Orbetello.\nLa struttura militare venne realizzata sotto la giurisdizione dello Stato dei Presidi, su progetto di Camillo Perez De Ve\u00f1a, tra il 1782 e il 1783, assieme al vicino edificio annesso situato in posizione pi\u00f9 rialzata che ospitava gli alloggi delle milizie che vi prestavano servizio. La sua costruzione si rese necessaria per creare un unico grande deposito di munizioni al di fuori dell'abitato di Porto Ercole, che fino ad allora ne aveva alcuni pi\u00f9 piccoli dislocati tra il Forte Filippo, la Rocca e il Forte Stella: tutto ci\u00f2 fu fatto per rendere pi\u00f9 sicura la popolazione in caso di un incidente con conseguente esplosione presso uno dei suddetti depositi preesistenti.\nLa polveriera era ospitata all'interno del fabbricato a pianta rettangolare, cinto da alte e spesse cortine murarie che delimitano un fortilizio esterno a sezione quadrangolare. La porta di accesso alla struttura, ad arco tondo, si apre presso il rivellino che culmina con un frontone triangolare, attraverso la quale ci si immette nell'area racchiusa dalle cortine murarie di cinta. Il fabbricato si dispone su due livelli ed \u00e8 chiuso in alto da un tetto di copertura a due spioventi. Le pareti della polveriera e del fortilizio esterni si presentano interamente rivestite in intonaco. Poco fuori del fortilizio, nei pressi dell'angolo situato alla destra del rivellino, vi \u00e8 la garitta a sezione circolare con copertura a cupola, che in passato ospitava la sentinella che svolgeva il turno di guardia a presidio dell'ingresso.\nL'edificio che ospitava gli alloggi delle guarnigioni si presenta anch'esso a pianta rettangolare, disposta su due livelli e suddivisa in due vani interni, con tetto di copertura a due spioventi e pareti interamente rivestite in intonaco."}
{"id": "2326033", "revid": "228587", "url": "https://it.wikipedia.org/wiki?curid=2326033", "title": "Actus (Longobardi)", "text": "In epoca longobarda, con Actus si indicava una tipica circoscrizione territoriale che di solito si identificava col nome della sua citt\u00e0 capoluogo o da quello di una zona nel comprensorio di riconosciuta importanza.\nEssa serviva a ripartire in modo funzionale i domini del principe, del conte o del duca ed erano centri dell'amministrazione, della giurisdizione, del fisco; tali centri erano retti da vari \"actores\" o \"agentes\" (donde il nome della circoscrizione), da notai e giudici di pace."}
{"id": "2326034", "revid": "1522738", "url": "https://it.wikipedia.org/wiki?curid=2326034", "title": "Kappei Sakamoto", "text": ""}
{"id": "2326035", "revid": "729019", "url": "https://it.wikipedia.org/wiki?curid=2326035", "title": "Kalinin K-3", "text": "Il Kalinin K-3 era un aereo ambulanza progettato da Konstantin Alekseevi\u010d Kalinin a partire dal Kalinin K-1. Vol\u00f2 la prima volta nel 1927.\nSviluppo e tecnica.\nIl K-3 era un monoplano ad ala alta ampiamente derivato dal K-1. Questo aereo era stato progettato per il trasporto di malati o feriti. In dettaglio, poteva ospitare due barelle (o quattro pazienti seduti) con un dottore. Il velivolo era perfettamente equipaggiato con attrezzature mediche.\nIl K-3 fu sviluppato nel 1927. Le prestazioni erano pi\u00f9 o meno le stesse del K-1, anche se aveva una tangenza operativa molto minore (880 metri contro 3\u00a0000). Il peso al decollo era sensibilmente maggiore."}
{"id": "2326038", "revid": "519435", "url": "https://it.wikipedia.org/wiki?curid=2326038", "title": "Sindaci di Padova", "text": "Di seguito l'elenco cronologico dei sindaci di Padova e delle altre figure apicali equivalenti che si sono succedute nel corso della storia."}
{"id": "2326040", "revid": "404449", "url": "https://it.wikipedia.org/wiki?curid=2326040", "title": "Mai dire mai (singolo Anna Tatangelo)", "text": "Mai dire mai \u00e8 un singolo della cantante italiana Anna Tatangelo.\nIl brano.\nIl brano, proveniente dall'omonimo album \"Mai dire mai\", \u00e8 in vendita sotto forma di download digitale ed \u00e8 entrato in rotazione in tutte le radio a partire dal 30 maggio 2008.\n\u00c8 composto da Massimo Greco, autore anche di \"Colpo di fulmine\", singolo della stessa cantante.\nPer il singolo non viene girato un videoclip."}
{"id": "2326051", "revid": "773636", "url": "https://it.wikipedia.org/wiki?curid=2326051", "title": "Cappella della Madonna di Loreto (Monte Argentario)", "text": "La cappella della Madonna di Loreto \u00e8 un edificio religioso situato nel comune di Monte Argentario. La sua ubicazione \u00e8 nella parte settentrionale del promontorio dell'Argentario, presso la torre della Peschiera di Nassa.\nLa cappella fu costruita all'inizio dell'Ottocento, pi\u00f9 precisamente nel 1802, per dotare la torre di una cappella gentilizia di cui fino ad allora era priva.\nIl luogo di culto \u00e8 situato all'interno di un piccolo fabbricato ubicato poco a valle rispetto alla torre costiera. L'edificio religioso si presenta a pianta rettangolare e ad aula unica, con facciata a capanna al centro della quale si apre il portale d'ingresso rettangolare architravato. Nella parte sommitale della facciata anteriore, sul punto pi\u00f9 alto del tetto di copertura a due spioventi, trova appoggio il piccolo campanile a vela che permette di riconoscere la piccola chiesa dall'esterno. Le strutture murarie si presentano rivestite in intonaco sia all'esterno che all'interno."}
{"id": "2326052", "revid": "287204", "url": "https://it.wikipedia.org/wiki?curid=2326052", "title": "Holalkere", "text": " \nHolalkere \u00e8 una suddivisione dell'India, classificata come \"town panchayat\", di 14.571 abitanti, situata nel distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 1' 60 N e 76\u00b0 10' 60 E e ha un'altitudine di 710 .\nSociet\u00e0.\nEvoluzione demografica.\nAl censimento del 2001 la popolazione di Holalkere assommava a 14.571 persone, delle quali 7.593 maschi e 6.978 femmine. I bambini di et\u00e0 inferiore o uguale ai sei anni assommavano a 1.602, dei quali 831 maschi e 771 femmine. Infine, coloro che erano in grado di saper almeno leggere e scrivere erano 10.592, dei quali 5.984 maschi e 4.608 femmine."}
{"id": "2326053", "revid": "287204", "url": "https://it.wikipedia.org/wiki?curid=2326053", "title": "Holenarasipura", "text": " \nHolenarasipura \u00e8 una citt\u00e0 dell'India di 27.018 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 46' 58 N e 76\u00b0 14' 35 E e ha un'altitudine di 849 .\nSociet\u00e0.\nEvoluzione demografica.\nAl censimento del 2001 la popolazione di Holenarasipura assommava a 27.018 persone, delle quali 13.701 maschi e 13.317 femmine. I bambini di et\u00e0 inferiore o uguale ai sei anni assommavano a 2.977, dei quali 1.563 maschi e 1.414 femmine. Infine, coloro che erano in grado di saper almeno leggere e scrivere erano 19.703, dei quali 10.674 maschi e 9.029 femmine."}
{"id": "2326054", "revid": "278830", "url": "https://it.wikipedia.org/wiki?curid=2326054", "title": "Dragon Ball (film 1990)", "text": ""}
{"id": "2326055", "revid": "287204", "url": "https://it.wikipedia.org/wiki?curid=2326055", "title": "Homnabad", "text": " \nHomnabad (o Hominabad, Humnabad) \u00e8 una citt\u00e0 dell'India di 36.511 abitanti, situata nel distretto di Bidar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 46' 0 N e 77\u00b0 7' 60 E e ha un'altitudine di 637 .\nSociet\u00e0.\nEvoluzione demografica.\nAl censimento del 2001 la popolazione di Homnabad assommava a 36.511 persone, delle quali 18.947 maschi e 17.564 femmine. I bambini di et\u00e0 inferiore o uguale ai sei anni assommavano a 5.687, dei quali 2.946 maschi e 2.741 femmine. Infine, coloro che erano in grado di saper almeno leggere e scrivere erano 23.260, dei quali 13.546 maschi e 9.714 femmine."}
{"id": "2326056", "revid": "287204", "url": "https://it.wikipedia.org/wiki?curid=2326056", "title": "Honavar", "text": " \nHonavar (o Honawar, Onore, Honore) \u00e8 una suddivisione dell'India, classificata come \"town panchayat\", di 17.833 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 16' 60 N e 74\u00b0 27' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Honavar assommava a 17.833 persone, delle quali 9.009 maschi e 8.824 femmine. I bambini di et\u00e0 inferiore o uguale ai sei anni assommavano a 1.888, dei quali 972 maschi e 916 femmine. Infine, coloro che erano in grado di saper almeno leggere e scrivere erano 13.990, dei quali 7.464 maschi e 6.526 femmine."}
{"id": "2326058", "revid": "287204", "url": "https://it.wikipedia.org/wiki?curid=2326058", "title": "Honnali", "text": " \nHonnali \u00e8 una suddivisione dell'India, classificata come \"town panchayat\", di 15.574 abitanti, situata nel distretto di Davanagere, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 15' 0 N e 75\u00b0 40' 0 E e ha un'altitudine di 539 .\nSociet\u00e0.\nEvoluzione demografica.\nAl censimento del 2001 la popolazione di Honnali assommava a 15.574 persone, delle quali 7.874 maschi e 7.700 femmine. I bambini di et\u00e0 inferiore o uguale ai sei anni assommavano a 1.892, dei quali 923 maschi e 969 femmine. Infine, coloro che erano in grado di saper almeno leggere e scrivere erano 10.526, dei quali 5.748 maschi e 4.778 femmine."}
{"id": "2326060", "revid": "1543377", "url": "https://it.wikipedia.org/wiki?curid=2326060", "title": "Francisco de Sandoval Acacitzin", "text": " Il nome cambia a seconda delle fonti e a volte \u00e8 indicato come Juan de Sandoval.\nBiografia.\nProveniente da Tlalmanalco, Acacitzin appoggi\u00f2, insieme ad altri giovani capi indigeni, Hern\u00e1n Cort\u00e9s durante l'assedio di Tenochtitl\u00e1n, ottenendo come compenso la sua proclamazione a \"tlatquic teuctli\" di Tlalmanalco e il battesimo cattolico, con cui acquist\u00f2 il suo nome completo \"Francisco de Sandoval Acacitzin\". Un altro capo indigeno che partecip\u00f2 all'azione e venne battezzato, ottenendo il titolo di \"teohua teuctli\" di Tlalmanalco, fu Don Hernando de Guzm\u00e1n Omacatzin. I precedenti regnanti di Tlalmanalco, che nel 1519 avevano cercato di intrattenere buoni rapporti con Cort\u00e9s offrendogli doni ed oro, erano morti a causa di un'epidemia che aveva colpito la regione.\nDurante la rivolta dei Cicimechi (1541) Acacitzin combatt\u00e9, con uomini provenienti da Chalco e Xochimilco, sotto le insegne del vicer\u00e9 spagnolo Antonio de Mendoza. \u00c8 noto per aver fatto redigere, in lingua nahuatl, una cronaca della spedizione militare in Nuova Galizia. Il diario, redatto dal suo aiutante Gabriel de Casta\u00f1eda, verr\u00e0 poi tradotto in spagnolo un secolo dopo (1641), dall'interprete della Real Audiencia Pedro Vazquez. Durante la spedizione Acacitzin si ammal\u00f2 gravemente, ma riusc\u00ec a sopravvivere, mentre i suoi uomini rimasero a combattere per tutta la durata l'operazione militare, al contrario di altri gruppi di nativi che l'avevano abbandonata disertando. La fedelt\u00e0 agli spagnoli garant\u00ec ad Acacitzin ed al suo seguito particolari favori da parte di de Mendoza."}
{"id": "2326061", "revid": "640389", "url": "https://it.wikipedia.org/wiki?curid=2326061", "title": "FIFA 09", "text": "FIFA 09 \u00e8 un videogioco di calcio appartenente alla popolare serie FIFA. Questo gioco contiene ben 30 campionati di tutto il mondo, con le relative coppe nazionali. \u00c8 disponibile nei negozi dal 3 ottobre 2008 per tutte le piattaforme: Xbox 360, PlayStation 3, Wii, PlayStation 2, PlayStation Portable, Nintendo DS, Microsoft Windows, telefoni cellulari e N-Gage. Le demo per Xbox 360 e PlayStation 3 sono disponibili dall'11 settembre 2008 sul Marketplace di Xbox 360 e sul PlayStation Store di PS3, mentre la demo per la versione PC \u00e8 scaricabile dal sito ufficiale a partire dal 10 settembre 2008. La tagline del gioco \u00e8 \"Are You Ready for FIFA 09?\".\nModalit\u00e0 di gioco.\nIl produttore David Rutter in un'intervista ha dichiarato che nel gioco \"FIFA 09\" ci sono circa 250 miglioramenti rispetto alla versione precedente. Sono migliorate le capacit\u00e0 di risposta dei giocatori, un nuovo sistema di collisioni e nuove animazioni durante i colpi di testa. I nuovi contrasti tengono conto del peso, della velocit\u00e0 e della forza dei giocatori. I portieri in questa versione hanno un posizionamento migliore e una reazione migliore che permette un rapido recupero dopo una parata effettuata in precedenza.\nQuesto gioco contiene la modalit\u00e0 \"10 vs 10\" online e una nuova modalit\u00e0 \"Professionista\", che si svolge durante quattro stagioni. Un'altra novit\u00e0 \u00e8 la possibilit\u00e0 di scegliere l'esultanza di un giocatore dopo un gol. Nelle versioni PC, PlayStation 3 e Xbox 360 sar\u00e0 disponibile l'\"Adidas Live Season\", ovvero la possibilit\u00e0 di effettuare degli aggiornamenti settimanali sulle caratteristiche dei giocatori in modo da riflettere i valori della realt\u00e0. Questa funzionalit\u00e0 sar\u00e0 disponibile in sei campionati: Premier League, Serie A, Bundesliga 1, Primera Divisi\u00f3n spagnola, Primera Divisi\u00f3n messicana e Ligue 1.\n\"FIFA 09 Ultimate Team\".\nL'espansione \"Ultimate Team\", disponibile dal 19 marzo 2009 per PlayStation 3 e Xbox 360, aggiunge al gioco una modalit\u00e0 nella quale bisogna creare la propria squadra, acquistare dei giocatori e scambiarli online.\nCopertine.\nRonaldinho appare su tutte le copertine di FIFA 09, affiancato da altri giocatori per ogni Paese.\nCampionati.\nIn \"FIFA 09\" sono presenti 30 campionati:\nResto del mondo.\nSono presenti 18 squadre nella sezione \"Resto del mondo\":\nNazionali.\n\"FIFA 09\" contiene 90 nazionali:\nGli stadi.\nStadi ufficiali.\n\"FIFA 09\" presenta 38 stadi ufficiali, di seguito elencati:\nAccoglienza.\nLa rivista \"Play Generation\" lo classific\u00f2 come il miglior gioco di sport e secondo miglior titolo online del 2008. La stessa testata diede alla versione per PlayStation 3 un punteggio di 92/100, trovandolo un simulatore che toccava le vette d'eccellenza su tutti i fronti, affermando \"EA Sports ha ormai imbroccato la via giusta\".\nSuccesso commerciale.\nNel febbraio del 2009 Electronic Arts ha dichiarato di aver venduto 7.8 milioni di copie del gioco, rendendo FIFA il videogioco di maggior successo della societ\u00e0 nel 2008."}
{"id": "2326062", "revid": "125950035", "url": "https://it.wikipedia.org/wiki?curid=2326062", "title": "Lo so che finir\u00e0", "text": "\" Lo so che finir\u00e0 \" \u00e8 il titolo di un singolo della cantante italiana Anna Tatangelo.\nIl brano.\nIl brano, proveniente dall'album \"Mai dire mai\", racconta la paura della fine di una storia d'amore, \u00e8 in vendita sotto forma di download digitale ed \u00e8 entrato in rotazione in tutte le radio a partire dal 23 novembre 2007, accompagnato da uno struggente videoclip.\nInsieme ad \"Averti qui\", segna il debutto come autrice della Tatangelo, che insieme a Gigi D'Alessio (autore della musica), ha composto il testo.\nVideo musicale.\nIl videoclip ufficiale del brano \u00e8 stato diretto da Gaetano Morbioli e girato a San Francisco."}
{"id": "2326064", "revid": "767487", "url": "https://it.wikipedia.org/wiki?curid=2326064", "title": "Lucio Cornelio Scipione Asiatico (console 83 a.C.)", "text": "Biografia.\nDiscendente in linea diretta di Scipione l'Asiatico (fratello di Publio Cornelio Scipione e console nel 193 a.C.), fu un politico nel campo dei populares, eletto console nell'83 a.C.\nMagistrato monetario nel 106 a.C., nel 100 a.C. fu tra i senatori che presero le armi contro Lucio Apuleio Saturnino.\nLegato nel 90 a.C. durante la guerra sociale, riusc\u00ec a fuggire da Isernia assediata, prima che questa cadesse nelle mani degli italici.\nNell'88 a.C. entr\u00f2 nel collegio degli auguri, prendendo il posto di Marco Emilio Scauro, il Princeps senatus, morto l'anno prima.\nNell'85 a.C. propretore nella provincia della Macedonia, combatte contro trib\u00f9 di Illiri e Traci.\nEletto console nell'83 a.C. con Gaio Norbano e con il collega, mentre Silla sbarcava a Brindisi dove si acquartierava con i suoi veterani e riprendeva i contatti con gli esponenti degli ottimati, organizz\u00f2 un esercito per contrastarne la marcia verso Roma.\nNel tentativo di contrastare la marcia di Silla verso Roma, i due consoli decisero di portare i propri eserciti in Campania; cos\u00ec mentre Scipione organizzava il proprio campo nei pressi di Teano, Norbano faceva base nei dintorni di Capua.\nSilla attacc\u00f2 per primo l'esercito sotto il comando di Norbano che, perso lo scontro ed oltre 7.000 uomini, si rifugi\u00f2 all'interno delle mura di Capua. A quel punt\u00f2 Silla marci\u00f2 verso Teano offrendo a Scipione una tregua, prontamente accettata dal Console, che in questo modo pensava di guadagnar tempo per coordinarsi con il collega console e con Sertorio.\nMa quando Scipione pens\u00f2 di poter rompere la tregua con Silla, il suo esercito che, nel frattempo aveva fraternizzarono con l'esercito nemico di Silla, gli si rivolt\u00f2 contro sostenendo che il proprio generale avesse illegalmente rotto l'armistizio e pass\u00f2 al campo avverso senza colpo ferire.\nSilla a quel punto obblig\u00f2 Scipione ad arrendersi ed a rassegnare la propria carica di console, dopodich\u00e9 lo lasci\u00f2 libero di recarsi dove meglio credeva. Appena libero Scipione rinneg\u00f2 quanto appena fatto, riprese le insegne del consolato e prov\u00f2, senza successo, a ricostruire un esercito.\nL'anno successivo Scipione, sebbene incluso nelle liste di proscrizione da Silla, in virt\u00f9 della nobilt\u00e0 della propria famiglia, ebbe salva la vita, al prezzo dell'esilio a Marsiglia, dove mor\u00ec."}
{"id": "2326066", "revid": "111311688", "url": "https://it.wikipedia.org/wiki?curid=2326066", "title": "D\u00f4me de l'Arpont", "text": "Il D\u00f4me de l'Arpont (3.601 ) \u00e8 una montagna delle Alpi della Vanoise e del Grand Arc nelle Alpi Graie. Si trova poco a nord del pi\u00f9 alto Dent Parrach\u00e9e all'interno del Parco nazionale della Vanoise.\nCaratteristiche.\nLa montagna \u00e8 quasi interamente coperta di neve nei suoi vari versanti. Costituisce il punto pi\u00f9 elevato dei Glaciers de la Vanoise.\nSalita alla vetta.\n\u00c8 possibile salire sulla vetta partendo dal Refuge de l'Arpont (2.309\u00a0m). La salita \u00e8 lunga ma non particolarmente difficile. In stagione avanzata per la presenza di numerosi crepacci \u00e8 particolarmente impegnativa la risalita del \"ghiacciaio de l'Arpont\".\nNel dettaglio partendo dal rifugio si sale al \"lago de l'Arpont\" (2.666 m). In seguito si risale il \"ghiacciaio de l'Arpont\" fino a raggiungere la sella, detta \"Col de l'Arpont\", che divide il D\u00f4me de l'Arpont dal D\u00f4me des Nants. Infine si risale la facile cresta nord."}
{"id": "2326069", "revid": "287204", "url": "https://it.wikipedia.org/wiki?curid=2326069", "title": "Hoovina Hadagalli", "text": " \nHoovina Hadagalli (o Huvinahadagali, Huvinabadgalli, Huvvmahadagalli, Hadagalli) \u00e8 una suddivisione dell'India, classificata come \"town panchayat\", di 23.404 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 1' 0 N e 75\u00b0 57' 0 E e ha un'altitudine di 531 .\nSociet\u00e0.\nEvoluzione demografica.\nAl censimento del 2001 la popolazione di Hoovina Hadagalli assommava a 23.404 persone, delle quali 11.881 maschi e 11.523 femmine. I bambini di et\u00e0 inferiore o uguale ai sei anni assommavano a 3.160, dei quali 1.556 maschi e 1.604 femmine. Infine, coloro che erano in grado di saper almeno leggere e scrivere erano 13.997, dei quali 7.936 maschi e 6.061 femmine."}
{"id": "2326070", "revid": "729019", "url": "https://it.wikipedia.org/wiki?curid=2326070", "title": "Wild Style OST", "text": "Wild Style OST \u00e8 una compilation di Old school hip hop pubblicata nel 1983 dall'etichetta discografica Rhino Records.\nIl disco.\nL'album contiene la colonna sonora dell'omonimo film, realizzata dai migliori esponenti del genere. \u00c8 stato ristampato nel 1997 su CD e musicassetta e nel 2007 su LP.\nLa compilation \u00e8 rimasta un punto di riferimento per tutti gli anni ottanta; i brani non sono diventati hit ma sono rimasti un punto di riferimento underground, ispirando nuovi rapper e risultando campionati per numerosi anni a venire."}
{"id": "2326075", "revid": "287204", "url": "https://it.wikipedia.org/wiki?curid=2326075", "title": "Hosanagara", "text": " \nHosanagara \u00e8 una suddivisione dell'India, classificata come \"town panchayat\", di 5.042 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 55' 0 N e 75\u00b0 4' 0 E e ha un'altitudine di 584 .\nSociet\u00e0.\nEvoluzione demografica.\nAl censimento del 2001 la popolazione di Hosanagara assommava a 5.042 persone, delle quali 2.566 maschi e 2.476 femmine. I bambini di et\u00e0 inferiore o uguale ai sei anni assommavano a 560, dei quali 299 maschi e 261 femmine. Infine, coloro che erano in grado di saper almeno leggere e scrivere erano 4.014, dei quali 2.145 maschi e 1.869 femmine."}
{"id": "2326078", "revid": "1839090", "url": "https://it.wikipedia.org/wiki?curid=2326078", "title": "Schmargendorf (Angerm\u00fcnde)", "text": "Schmargendorf \u00e8 una frazione della citt\u00e0 tedesca di Angerm\u00fcnde, nel \"Land\" del Brandeburgo.\nStoria.\nSchmargendorf fu citata per la prima volta nel 1287 come \"Marcgrevendorp\", e costituiva un piccolo centro rurale.\nIl 26 ottobre 2003 il comune di Schmargendorf fu aggregato alla citt\u00e0 di Angerm\u00fcnde."}
{"id": "2326079", "revid": "958185", "url": "https://it.wikipedia.org/wiki?curid=2326079", "title": "Reboxetina", "text": "La reboxetina \u00e8 un antidepressivo, unico appartenente della classe dei NaRI (Inibitori Selettivi del Reuptake della Noradrenalina), che si caratterizza per l'elevata specificit\u00e0 e selettivit\u00e0 recettoriale per il trasportatore della noradrenalina.\nStoria.\nLa reboxetina \u00e8 presente in commercio sotto forma di composto racemico costituito dai due enantiomeri:\n(\"R\",\"R\") - (\u2013) - e (\"S\",\"S\") - (+) - reboxetina .\nNel 2007 la Pfizer, gi\u00e0 Pharmacia, ha rinunciato alla licenza di commercializzazione presso l'Food and Drug Administration (FDA) per il mercato statunitense, anche se \u00e8 ancora disponibile.\nSempre Pfizer il 24 febbraio 2009 annuncia, per una riduzione drastica dei costi delle ricerca , l'interruzione dei promettenti studi in corso sull'enatiomero SS-Reboxetina nella fibromialgia e nella terapia dell'ADHD.\nUn recente riesame della letteratura scientifica sconfessa la validit\u00e0 terapeutica del farmaco per la mancata pubblicazione di importanti dati scientifici negativi; dati mai pubblicati prima da parte delle Pfizer.\nControindicazioni.\nIpersensibilit\u00e0 nota al farmaco, controindicata in gravidanza e durante l'allattamento.\nAvvertenze e precauzioni.\nLa persona deve fare attenzione alla guida.\nInterazioni farmacologiche.\nLa reboxetina \u00e8 metabolizzata primariamente dall'isoenzima CYP3A4 del citocromo P450; pertanto va evitata l'associazione con i potenti inibitori del CYP3A4 (ketoconazolo, nefazodone, eritromicina e fluvoxamina). La reboxetina non inibisce l'attivit\u00e0 dei seguenti isoenzimi del P450: CYP1A2, CYP2C9, CYP2C19 e CYP2E1.\nGravidanza e Allattamento.\nDa evitare in caso di gravidanza.\nFarmacodinamica.\nLa reboxetina \u00e8 sia un inibitore selettivo che un inibitore specifico del reuptake della noradrenalina, i suoi effetti sul reuptake della serotonina sono clinicamente irrilevanti."}
{"id": "2326082", "revid": "287204", "url": "https://it.wikipedia.org/wiki?curid=2326082", "title": "Hosdurga", "text": " \nHosdurga (o Hosadurga) \u00e8 una suddivisione dell'India, classificata come \"town panchayat\", di 22.480 abitanti, situata nel distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 47' 53 N e 76\u00b0 17' 10 E e ha un'altitudine di 738 .\nSociet\u00e0.\nEvoluzione demografica.\nAl censimento del 2001 la popolazione di Hosdurga assommava a 22.480 persone, delle quali 11.581 maschi e 10.899 femmine. I bambini di et\u00e0 inferiore o uguale ai sei anni assommavano a 2.636, dei quali 1.382 maschi e 1.254 femmine. Infine, coloro che erano in grado di saper almeno leggere e scrivere erano 16.217, dei quali 8.779 maschi e 7.438 femmine."}
{"id": "2326085", "revid": "287204", "url": "https://it.wikipedia.org/wiki?curid=2326085", "title": "Hoskote", "text": " \nHoskote (o Hosakote) \u00e8 una citt\u00e0 dell'India di 36.333 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 4' 1 N e 77\u00b0 47' 54 E e ha un'altitudine di 874 .\nSociet\u00e0.\nEvoluzione demografica.\nAl censimento del 2001 la popolazione di Hoskote assommava a 36.333 persone, delle quali 18.861 maschi e 17.472 femmine. I bambini di et\u00e0 inferiore o uguale ai sei anni assommavano a 4.414, dei quali 2.325 maschi e 2.089 femmine. Infine, coloro che erano in grado di saper almeno leggere e scrivere erano 25.282, dei quali 13.966 maschi e 11.316 femmine."}
{"id": "2326088", "revid": "1543377", "url": "https://it.wikipedia.org/wiki?curid=2326088", "title": "Obbligazione exchangeable", "text": "In finanza, una obbligazione exchangeable (o \"XB\") \u00e8 un'obbligazione che offre al possessore la possibilit\u00e0 di convertirla in azioni di una societ\u00e0 diversa dall'emittente (di solito una consociata o una societ\u00e0 di cui l'emittente detiene una quota) a certe date future e a precise condizioni. Un'obbligazione exchangeable \u00e8 diversa da un'obbligazione convertibile, in quanto quest'ultima offre al possessore il diritto di convertirla in azioni dell'emittente.\nDeterminazione del prezzo.\nIl processo per la determinazione del prezzo di un'obbligazione exchangeable \u00e8 simile a quello delle obbligazioni convertibili, e prevede la suddivisione in una parte costituita dall'obbligazione ordinaria e in un'altra parte relativa all'opzione implicita, da valutarsi separatamente.\nPrezzo dell'obbligazione exchangeable = Prezzo dell'obbligazione ordinaria + Prezzo dell'opzione"}
{"id": "2326090", "revid": "287204", "url": "https://it.wikipedia.org/wiki?curid=2326090", "title": "Hospet", "text": "Hospet \u00e8 una citt\u00e0 dell'India di 163.284 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su). La citt\u00e0 \u00e8 la base di partenza per le escursioni turistiche verso Hampi.\nGeografia fisica.\nLa citt\u00e0 \u00e8 situata a 15\u00b0 16' 0 N e 76\u00b0 24' 0 E e ha un'altitudine di 479 .\nSociet\u00e0.\nEvoluzione demografica.\nAl censimento del 2001 la popolazione di Hospet assommava a 163.284 persone, delle quali 83.430 maschi e 79.854 femmine. I bambini di et\u00e0 inferiore o uguale ai sei anni assommavano a 19.892, dei quali 10.254 maschi e 9.638 femmine. Infine, coloro che erano in grado di saper almeno leggere e scrivere erano 105.920, dei quali 60.098 maschi e 45.822 femmine."}
{"id": "2326091", "revid": "287204", "url": "https://it.wikipedia.org/wiki?curid=2326091", "title": "Hukeri", "text": " \nHukeri \u00e8 una suddivisione dell'India, classificata come \"town panchayat\", di 19.906 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 13' 60 N e 74\u00b0 35' 60 E e ha un'altitudine di 630 .\nSociet\u00e0.\nEvoluzione demografica.\nAl censimento del 2001 la popolazione di Hukeri assommava a 19.906 persone, delle quali 10.198 maschi e 9.708 femmine. I bambini di et\u00e0 inferiore o uguale ai sei anni assommavano a 2.718, dei quali 1.416 maschi e 1.302 femmine. Infine, coloro che erano in grado di saper almeno leggere e scrivere erano 12.614, dei quali 7.315 maschi e 5.299 femmine."}
{"id": "2326094", "revid": "599013", "url": "https://it.wikipedia.org/wiki?curid=2326094", "title": "Romain Mesnil", "text": "Biografia.\nNel 2003, ha realizzato la miglior performance mondiale dell'anno saltando la misura di 5,95 metri ma, essendo stato eliminato nelle qualificazioni, non ha partecipato ai campionati mondiali di atletica leggera di casa disputati a Parigi.\nNel 2007, ha difeso i colori della nazionale francese ai Campionati del mondo di atletica leggera 2007 di \u014csaka dove ha vinto la medaglia d'argento realizzando la misura di 5,86 metri.\nNel marzo 2009, dopo aver rotto con il proprio sponsor, \u00e8 balzato alle cronache per aver pubblicato sul sito YouTube un video di protesta in cui corre nudo, con l'asta in mano, per le vie di Parigi e, successivamente, per essersi messo in vendita su eBay.\nL'operazione mediatica gli ha permesso di trovare una nuova sponsorizzazione da 23\u00a0000 euro..\nSi \u00e8 ritirato dalla carriera agonistica nel luglio 2013. L'ultima sua apparizione nel salto con l'asta \u00e8 stata al Meeting de Paris disputatosi il 6 luglio 2013 allo Stade de France."}
{"id": "2326095", "revid": "436907", "url": "https://it.wikipedia.org/wiki?curid=2326095", "title": "Averti qui", "text": "Averti qui \u00e8 un singolo della cantante italiana Anna Tatangelo.\nIl brano.\nIl brano, proveniente dall'album \"Mai dire mai\", che \u00e8 liberamente ispirato alla storia d'amore tra la Tatangelo e il compagno Gigi D'Alessio, \u00e8 stato messo in commercio sotto forma di download digitale ed \u00e8 entrato in rotazione in tutte le radio a partire dal 28 settembre 2007, dopo essere stato presentato a Miss Italia la domenica precedente.\nInsieme a \"Lo so che finir\u00e0\", segna il debutto come autrice della Tatangelo, che insieme a Gigi D'Alessio (autore della musica), ha composto il testo.\nVideo musicale.\nIl videoclip \u00e8 diretto da Gaetano Morbioli."}
{"id": "2326098", "revid": "287204", "url": "https://it.wikipedia.org/wiki?curid=2326098", "title": "Auslander", "text": ""}
{"id": "2326112", "revid": "729019", "url": "https://it.wikipedia.org/wiki?curid=2326112", "title": "Forte di Pian di Cocci", "text": "Il forte di Pian di Cocci era una fortificazione costiera situata nel comune di Monte Argentario. La sua ubicazione era nella parte settentrionale del promontorio dell'Argentario, in prossimit\u00e0 del porto di Santa Liberata, nelle vicinanze della preesistente Torre della Peschiera di Nassa.\nStoria.\nLa struttura difensiva costiera venne costruita dai Francesi agli inizi dell'Ottocento, durante il periodo napoleonico, nel luogo in cui sorgeva un preesistente fabbricato risalente al periodo romano, di cui gi\u00e0 all'epoca si conservavano soltanto pochi resti. La realizzazione di tale opera militare era necessaria per poter difendere il tratto costiero settentrionale del promontorio da possibili incursioni condotte da navi della flotta britannica: la vicina torre, infatti, non era ritenuta sufficiente per poter effettuare efficaci operazioni di attacco verso eventuali navi in avvicinamento alla costa. Con la caduta dell'impero napoleonico il forte venne abbandonato e non pi\u00f9 utilizzato nelle epoche seguenti, neppure sotto il Regno d'Italia, quando invece venne decisa la realizzazione di nuove strutture difensive a protezione del promontorio.\nDel forte di Pian di Cocci si conservano soltanto alcuni resti murari immersi nella vegetazione che caratterizza il versante digradante del poggio verso la sponda occidentale del canale, lungo il quale si sviluppa l'approdo di Santa Liberata. L'analisi dei resti rende impossibile una ricostruzione della planimetria della struttura difensiva, a cui \u00e8 possibile risalire grossolanamente soltanto da alcune mappe dell'epoca."}
{"id": "2326113", "revid": "1718925", "url": "https://it.wikipedia.org/wiki?curid=2326113", "title": "Ausente", "text": "L'Ausente \u00e8 un torrente della provincia di Latina e Frosinone, l'ultimo affluente di destra del fiume Garigliano. Dona il suo nome alla omonima Valle che si stende dai piedi degli Aurunci meridionali fino alle spiagge di Scauri e di Formia.\nDescrizione.\nNasce nei pressi del confine tra le due province nel territorio del comune di Ausonia. Per un tratto, nel quale fa da confine tra i comuni di Minturno e dei Santi Cosma e Damiano, gli argini sono stati sagomati in cemento per evitare la formazione di zone paludose, costante in passato. Prosegue il suo corso verso sud e in territorio di Coreno Ausonio riceve alcuni rii che scendono dai Monti Aurunci.\nSfocia infine nel fiume Garigliano nei pressi dell'area archeologica di Minturnae, dopo aver percorso circa 18\u00a0km."}
{"id": "2326115", "revid": "1543377", "url": "https://it.wikipedia.org/wiki?curid=2326115", "title": "Francisco de Villagra", "text": "Giovent\u00f9.\nEra figlio di Alvaro de Sarr\u00eda e di Ana Vel\u00e1zquez de Villagra, anche se costoro non erano sposati. Per questo motivo prese il cognome della madre. All'arrivo in America, si trasfer\u00ec in Per\u00f9, dove organizz\u00f2, con il capitano Alonso de Mesa un tentativo per liberare Diego de Almagro, allora prigioniero dei fratelli Pizarro. Scoperto il tradimento, fu condannato a morte, ma Hernando Pizarro gli concesse di vivere.\nConquista del Cile.\nViaggi\u00f2 in Cile con Pedro de Valdivia, partecipando alla sua conquista. Era presente alla fondazione di Santiago del 1541, e ricopr\u00ec vari incarichi nel governo cittadino, venendo chiamato a difenderla dall'assalto del cacique Michimalonco nel settembre dello stesso anno. \nPrimo governo.\nQuando, nel 1548, Valdivia decise di andare in Per\u00f9, in cerca di rinforzi, nomin\u00f2 Villagra tenente governatore del Cile. Poco dopo aver assunto l'incarico, scopr\u00ec una cospirazione guidata da Pero S\u00e1nchez de la Hoz, che gi\u00e0 pi\u00f9 volte aveva tentato di prendere il potere, ma che Valdivia aveva perdonato. Villagra non fu cos\u00ec benevolo, ed il ribelle fu giustiziato senza neanche dargli il tempo di confessarsi. Questo fatto provoc\u00f2 alcuni problemi a Valdivia, tra cui un processo per varie irregolarit\u00e0, da cui usc\u00ec pulito guadagnandosi anche la nomina del vicer\u00e9 a governatore del Cile. Nel 1551 Villagra fu mandato in Per\u00f9 a raccogliere gli uomini necessari per alcune campagne nel sud contro i Mapuche.\nSecondo governo.\nValdivia mor\u00ec nella battaglia di Tucapel, il 25 dicembre 1553. Nel suo testamento, aperto solo dopo la morte, nomin\u00f2 Jer\u00f3nimo de Alderete governatore del Cile. La seconda scelta fu Francisco de Aguirre ed infine Villagra. Alderete si trovava in Spagna per trattare la sostituzione di Valdivia col re, ed Aguirre era occupato dalla conquista di Tucum\u00e1n. Le citt\u00e0 del sud proclamarono, quindi, governatore Villagra. A Santiago, dove il testamento di Valdivia non fu aperto, Rodrigo de Quiroga si autoproclam\u00f2 governatore. Villagra tent\u00f2 di soffocare la rivolta indigena, guidata da Lautaro, ma fu duramente sconfitto il 26 febbraio nella battaglia di Marihue\u00f1u, met\u00e0 dei suoi uomini furono uccisi e Concepci\u00f3n distrutta. Quando giunse a Santiago per recuperare la situazione, convinse Quiroga a lasciargli l'incarico. \nQuando Aguirre seppe della nomina si trovava a Tucum\u00e1n, e Villagra era gi\u00e0 stato nominato governatore a causa della sua assenza e della morte di Alderete. Ne venne a conoscenza dai suoi amici di La Serena, e fece immediatamente ritorno venendo accolto come capitano generale e governatore del Cile. Comunic\u00f2 la scelta a Santiago, facendo sapere che i suoi uomini erano pronti a difendere i diritti garantitigli da Valdivia. Il consiglio cittadino di Santiago, per\u00f2, si rifiuto di accettare la sua pretesa, disarmando il contingente guidato dal fratello di Aguirre, Hernando, mandato a consegnare la missiva. Il conflitto fu poi risolto con l'invio di una petizione all'Audiencia di Lima, la quale decise che il consiglio avrebbe assunto l'incarico per sei mesi, dopodich\u00e9 il vicer\u00e9 Andr\u00e9s Hurtado de Mendoza avrebbe designato il nuovo governatore. In caso di mancata nomina il nuovo governatore sarebbe stato Villagra, al comando dell'esercito del sud. Aguirre avrebbe preferito ignorare il verdetto, ma le sue forze erano troppo limitate per scontrarsi con quelle di Villagra, e quindi dovette accettare controvoglia.\nNel frattempo la guerra di Arauco proseguiva, e Lautaro aveva nuovamente sconfitto gli spagnoli ad Angol distruggendo di nuovo Conception. Pedro de Villagra attacc\u00f2 la marcia di Lautaro su Santiago nella battaglia di Peteroa. Il governatore marci\u00f2 quindi a sud, riuscendo a rinforzare le citt\u00e0 assediate facendo poi ritorno per sorprendere e battere i Mapuche uccidendo Lautaro nella battaglia di Mataquito.\nEsilio a Lima.\nPoco dopo la vittoria di Villagra a Mataquito, arriv\u00f2 il nuovo governatore scelto da Andr\u00e9s Hurtado de Mendoza. Si trattava del figlio, Garc\u00eda Hurtado de Mendoza. Tra le sue prime azioni da governatore ci fu la scelta di imprigionare sia Aguirre sia Villagra. Mandati a Lima per essere giudicati, la sentenza fu favorevole a Villagra. Questo gli valse l'appoggio dei tanti che avevano visto nell'arresto un abuso d'ufficio del figlio del vicer\u00e9.\nTerzo governo e morte.\nAnni dopo fu nominato dal re come successore di Hurtado de Mendoza, ed assunse l'incarico nel 1561. Il suo nuovo governo inizi\u00f2 con un evento terribile, dato che la nave con cui arriv\u00f2 port\u00f2 in Cile il vaiolo. Una disastrosa epidemia colp\u00ec Valpara\u00edso e Santiago, sterminando anche i Mapuche che persero il 20-25% della loro popolazione. Iniziando questo governo riorganizz\u00f2 i regolamenti del lavoro in miniera ed annull\u00f2 le encomienda che Garcia Hurtado de Mendoza aveva concesso ad amici e compagni, i quali iniziarono a protestare. Organizz\u00f2 una nuova spedizione contro i Mapuche, ma si ammal\u00f2. Dovette essere portato in barella sui campi di battaglia. Pat\u00ec inoltre la morte del figlio Pedro de Villagra nel corso di questa guerra, il che peggior\u00f2 le sue condizioni fisiche e mentali. Assegn\u00f2 al cugino Pedro de Villagra il compito di portare a termine la campagna, conferendogli anche il titolo temporaneo di governatore, grazie al potere ricevuto dal vicer\u00e9. Mor\u00ec due giorni dopo, il 22 luglio 1563, e secondo il suo volere fu sepolto in abiti francescani."}
{"id": "2326118", "revid": "287204", "url": "https://it.wikipedia.org/wiki?curid=2326118", "title": "Gestrinone", "text": "Il Gestrinone \u00e8 un ormone steroideo di sintesi che ha attivit\u00e0 anti-progestinica e lievemente androgena.\nGestrinone \u00e8 stato approvato per l'uso in diversi paesi, ma non negli Stati Uniti; in Italia, pur essendo stato approvato, per problemi di sito produttivo vi sono difficolt\u00e0 di reperimento.\nPer gli effetti anabolizzanti, il suo impiego nelle manifestazioni sportive \u00e8 stato vietato dal CIO (Comitato Olimpico Internazionale).\nIndicazioni terapeutiche.\nAttualmente \u00e8 utilizzato nell':\nPosologia e modalit\u00e0 di somministrazione.\nIl gestrinone \u00e8 usato da solo e non in combinazione con altri farmaci. \u00c8 assunto per via orale o attraverso la vagina. La dose consigliata \u00e8 2 capsule alla settimana equivalenti (5\u00a0mg), la prima viene somministrata il 1\u00ba giorno del ciclo mestruale. Solitamente la durata del trattamento \u00e8 di 6 mesi.\nAvvertenze e precauzioni.\nIl gestrinone, alla dose indicata, pu\u00f2 provocare l'inibizione dell'ovulazione ma questo non elimina la possibilit\u00e0 che si verifichino gravidanze durante il trattamento. Infatti il gestrinone non \u00e8 impiegato come contraccettivo, anche se attualmente si sta testando l'efficacia in tal senso.\nGravidanza e allattamento.\nIl farmaco non va somministrato in gravidanza in quanto una leggera azione androgena \u00e8 stata osservata nel coniglio trattato con dosi molto elevate.\nNegli studi di embriotossicit\u00e0 sull'animale non \u00e8 stato tuttavia evidenziato alcun effetto teratogeno.\nEffetti indesiderati.\nGli effetti collaterali del gestrinone includono anomalie mestruali come spotting, carenza di estrogeni e sintomi di mascolinizzazione come acne, seborrea, diminuzione del seno, aumento della crescita dei capelli e perdita di capelli del cuoio capelluto, seborrea ,disturbi gastrointestinali, alterazioni della libido, vampate di calore, diminuzione del volume mammario, nervosismo e depressione, crampi ed alterazioni dell'appetito."}
{"id": "2326121", "revid": "1573940", "url": "https://it.wikipedia.org/wiki?curid=2326121", "title": "Nazionale di pallavolo femminile di Barbados", "text": "La nazionale di pallavolo femminile di Barbados \u00e8 una squadra nordamericana composta dalle migliori giocatrici di pallavolo di Barbados ed \u00e8 posta sotto l'egida della Federazione pallavolistica di Barbados."}
{"id": "2326122", "revid": "729019", "url": "https://it.wikipedia.org/wiki?curid=2326122", "title": "Kalinin K-4", "text": "Il Kalinin K-4 era un monoplano ad ala alta progettato da Konstantin Alekseevi\u010d Kalinin a partire dal Kalinin K-1. Venne costruito in tre versioni complessive.\nStoria.\nSviluppo.\nIl K-4 aveva parecchi punti in comune con i precedenti modelli di Kalinin. Fu costruito complessivamente in 22 esemplari in tre versioni, e la sua produzione fu interrotta nel 1929, quando divenne disponibile il decisamente pi\u00f9 capace Kalinin K-5.\nL'esemplare \"Chervona Ukraina\", nell'agosto 1928, riusc\u00ec a stabilire un record di percorrenza sulla tratta Kharkov-Mosca-Irkutsk-Mosca-Karkhov.\nVersioni.\nComplessivamente, furono realizzate tre versioni del Kalinin K-4. In generale, le caratteristiche relative alle dimensioni erano le medesime, mentre differivano i pesi e le prestazioni (ed in un caso anche il motore)."}
{"id": "2326125", "revid": "154893", "url": "https://it.wikipedia.org/wiki?curid=2326125", "title": "Lloyd's", "text": ""}
{"id": "2326126", "revid": "197778", "url": "https://it.wikipedia.org/wiki?curid=2326126", "title": "Confederazione della Germania del Nord", "text": ""}
{"id": "2326132", "revid": "1431409", "url": "https://it.wikipedia.org/wiki?curid=2326132", "title": "Jonatan Johansson", "text": "\u00c8 soprannominato \"Tintti\" (cio\u00e8 Tintin).\nBiografia.\n\u00c8 sposato con la scozzese Jean Anderson, ex conduttrice televisiva, dal giugno 2008.\nCarriera.\nClub.\nJohansson nacque in Svezia, a Stoccolma e inizi\u00f2 la sua carriera in Finlandia nel club della citt\u00e0 dove abitava, il Pargaf IF. Nel 1995 firm\u00f2 per il Turun Palloseura, club della Veikkausliiga, la prima divisione finlandese. Alla sua prima stagione segn\u00f2 6 gol in 32 presenze e fu scelto per giocare nella Nazionale di calcio finlandese Under-21. Nel 1997 si trasfer\u00ec nel diventando il primo calciatore finlandese a giocare in Estonia. L'inizio fulminante con il Flora Tallinn attir\u00f2 l'interesse dei Rangers che lo acquist\u00f2 per 500,000 sterline nello stesso anno. Inizialmente Johansson trov\u00f2 difficolt\u00e0 ad inserirsi nella formazione di Walter Smith, ma l'arrivo del nuovo allenatore Dick Advocaat gli permise di mettersi pi\u00f9 in mostra. Nella stagione 1998/1999, segn\u00f2 17 gol tra cui 8 in campionato e 5 in Coppa UEFA.\nLa stagione seguente segn\u00f2 7 gol portando il suo score complessivo a 24 gol in 75 presenze, di cui solo 37 da titolare. Pur non essendo mai stato considerato titolare, l'esperienza scozzese di Johansson fu proficua. Nell'estate del 2000 si trasfer\u00ec in Premier League, firmando per il Charlton Athletic che lo pag\u00f2 3,25 milioni di sterline. Nella sua prima stagione, nonostante un infortunio, Johansson segn\u00f2 14 gol. Nelle stagioni successive non riusc\u00ec a ripetere le prestazioni della prima stagione e dovette accontentarsi di un ruolo di minor rilievo nella squadra. Nel gennaio 2006, Johansson venne ceduto in prestito al Norwich City fino al termine della stagione. Johansson qui tent\u00f2 di riscattarsi, riuscendoci in parte; and\u00f2 a segno contro Ipswich Town, e Stoke City.\nNell'agosto 2006 si trasfer\u00ec a parametro zero, al , club di prima divisione svedese. Qui gioc\u00f2 assieme al compagno di Nazionale Jari Litmanen. Ebbe subito un grande successo, segnando 11 gol in 14 presenze nella prima stagione e formando una forte coppia offensiva assieme al brasiliano Jos\u00e9 J\u00fanior. Il contratto con il Malm\u00f6 FF scadde nell'estate 2008 e il 13 novembre 2008, Johansson firm\u00f2 un pre-contratto con l'. Nel dicembre 2008 inizi\u00f2 ad allenarsi con la squadra ma solo il 1\u00ba gennaio 2009 entr\u00f2 ufficialmente in squadra firmando un contratto della durata di 18 mesi (fino al giugno 2010).\nHa debuttato con la maglia degli \"Hibs\" il 3 gennaio 2009 nel derby di Edimburgo contro gli Hearts. Nel mese di settembre 2009 il club ha comunicato la rescissione del contratto di Johansson.\nIl 27 ottobre 2009 ha firmato un mini-contratto con il St. Johnstone con scadenza a gennaio 2010. Nel febbraio 2010 \u00e8 tornato in patria, accasandosi al Turun Palloseura.\nNazionale.\nCon i suoi 22 gol segnati \u00e8 terzo nella classifica dei cannonieri di sempre della Finlandia, guidata da Jari Litmanen.\nJohansson debutt\u00f2 in Nazionale il 16 marzo 1996 contro il Kuwait e bagn\u00f2 il debutto con il suo primo gol internazionale.\nIl 28 marzo 2009, durante la partita Galles-Finlandia valida per le qualificazioni al campionato mondiale di calcio 2010, Johansson segn\u00f2 il gol dello 0-1 (partita poi vinta dalla Finlandia per 0-2) e fu vittima di un amaro attacco verbale da parte dell'attaccante gallese Craig Bellamy. Questo il contenuto: \"Johansson ha segnato, ma non so come. Non penso sia un calciatore abbastanza bravo da segnare.\" Il 14 ottobre 2009 ha festeggiato la sua 100\u00aa presenza in Nazionale segnando un gol alla ."}
{"id": "2326133", "revid": "287204", "url": "https://it.wikipedia.org/wiki?curid=2326133", "title": "D\u00f4me de Chassefor\u00eat", "text": "Il D\u00f4me de Chassefor\u00eat (3.586 ) \u00e8 una montagna delle Alpi della Vanoise e del Grand Arc nelle Alpi Graie. Si trova nel Parco nazionale della Vanoise.\nSalita alla vetta.\n\u00c8 possibile salire sulla vetta partendo dal Refuge de l'Arpont (2.309\u00a0m) oppure dal Refuge de La Valette (2.590\u00a0m)."}
{"id": "2326135", "revid": "1573940", "url": "https://it.wikipedia.org/wiki?curid=2326135", "title": "Nazionale di pallavolo femminile di El Salvador", "text": "La nazionale di pallavolo femminile di El Salvador \u00e8 una squadra nordamericana composta dalle migliori giocatrici di pallavolo di El Salvador ed \u00e8 posta sotto l'egida della Federazione pallavolistica di El Salvador."}
{"id": "2326139", "revid": "47767", "url": "https://it.wikipedia.org/wiki?curid=2326139", "title": "Isaia (nome)", "text": "Origine e diffusione.\n\u00c8 di tradizione biblica, in quanto portato dal profeta dell'Antico Testamento Isaia; deriva dall'ebraico \"Yesha'yah\", forma abbreviata del nome \u05d9\u05b0\u05e9\u05b7\u05c1\u05e2\u05b0\u05d9\u05b8\u05d4\u05d5\u05bc (\"Yesha'yahu\"), che significa \"YHWH \u00e8 salvezza\" (essendo composto da YHWH e da \"yesha\" o \"yeshua\", \"salvezza\"); ha quindi significato pressoch\u00e9 identico al nome Giosu\u00e8, da cui deriva Ges\u00f9.\nDopo la Riforma Protestante, la forma \"Isaiah\" cominci\u00f2 ad essere usata in inglese negli ambiti cristiani.\nOnomastico.\nL'onomastico si festeggia il 9 maggio, in memoria di sant'Isaia, profeta; si ricordano con questo nome anche:"}
{"id": "2326142", "revid": "21880", "url": "https://it.wikipedia.org/wiki?curid=2326142", "title": "Ombelico (malacologia)", "text": "In malacologia l'ombelico \u00e8 una struttura anatomica presente nella parte inferiore centrale\ndella conchiglia di alcuni gasteropodi.\nL'ombelico \u00e8 un carattere distintivo importante nel riconoscimento delle varie specie.\nL'ombelico si definisce aperto quando \u00e8 rappresentato da un vero e proprio foro al centro del guscio o chiuso quando la cavit\u00e0 \u00e8 obliterata da materiale calcareo. Possono esistere forme intermedie. In alcune specie l'ombelico pu\u00f2 essere aperto nelle forme giovanili e chiuso negli adulti. Esistono poi anche delle specie non ombelicate, ancorch\u00e9 vi siano comunque rintracciabili deboli indizi della fessura ombelicale."}
{"id": "2326143", "revid": "2196166", "url": "https://it.wikipedia.org/wiki?curid=2326143", "title": "Carretera Central (Cuba)", "text": "La Carretera Central \u00e8 la strada principale di Cuba. Attraversa l'isola per tutta la sua lunghezza congiungendo la provincia di Pinar del R\u00edo con quella di Guantanamo e coprendo circa 1250 chilometri di distanza.\nA partire dalla capitale si divide in due rami: quello occidentale, che termina nella municipalit\u00e0 di San Juan y Mart\u00ednez, e quello orientale, che arriva fino a Baracoa.\nStoria.\nLa Carretera Central \u00e8 stata una delle opere pi\u00f9 importanti realizzate dal regime di Gerardo Machado. Appena nominato presidente egli commission\u00f2 un piano per la realizzazione di strade nell'isola e il 15 luglio 1925 il piano venne presentato al Congresso cubano e approvato. Il contratto di realizzazione fu affidato per il 30% alla Associated Cuban Contractors Inc. e per il resto alla statunitense Warren Brothers Company.\nLa costruzione inizi\u00f2 nel maggio del 1927 e cost\u00f2 pi\u00f9 di 75 milioni di dollari. I lavori terminarono il 24 febbraio 1931 e ancora oggi la Carretera Central \u00e8 la pi\u00f9 importante arteria viaria del Paese.\nCaratteristiche.\nLa strada \u00e8 a doppio senso con un'unica corsia per senso di marcia."}
{"id": "2326144", "revid": "838137", "url": "https://it.wikipedia.org/wiki?curid=2326144", "title": "Jacques du Perron", "text": "Biografia.\nInfanzia e formazione.\nJacques Davy du Perron apparteneva a una famiglia della piccola nobilt\u00e0 di campagna del Cotentin, originaria di Saint-Aubin-du-Perron. Suo padre, Julien David o Davy, era un medico che, convertitosi al calvinismo, aveva abbandonato la professione per diventare pastore protestante, e si era quindi trasferito con i familiari a Berna. Fu suo padre, uomo di grande cultura, a impartirgli le prime nozioni di lingua latina e di matematica, discipline che Jacques riusc\u00ec a padroneggiare gi\u00e0 all'et\u00e0 di dieci anni. Impar\u00f2 da solo il greco e l'ebraico; ed era dotato di una memoria tanto prodigiosa che riusciva a imparare a memoria cento versi di Virgilio in una sola ora. Dopo avere studiato filosofia, si dedic\u00f2 con passione allo studio della fisica.\nVerso il 1562 Jacques du Perron ritorn\u00f2 in Francia assieme ai suoi genitori; ma una nuova persecuzione costrinse presto la famiglia a cercare rifugio dapprima a Jersey e infine in Normandia. Qui l'amore per lo studio e i progressi ottenuti nelle scienze non tardarono a richiamare su Jacques l'attenzione degli uomini di cultura. All'et\u00e0 di vent'anni il conte Jacques de Matignon, che l'aveva preso in simpatia, lo present\u00f2 al re Enrico III, che rimase impressionato dall'erudizione del giovane.\nConversione.\nIl conte di Matignon gli fece conoscere Jean Touchard, abate di Bellozane (Jersey), gi\u00e0 precettore del cardinale di Vend\u00f4me e dell'abate Philippe Desportes. L'abate Touchard convinse Jacques du Perron a intraprendere lo studio dei Padri della Chiesa, in particolare di san Tommaso d'Aquino e di sant'Agostino; all'et\u00e0 di ventun'anni Jacques du Perron si convert\u00ec alla religione cattolica.\nLa conversione rimosse ogni possibile ostacolo alla sua carriera di studioso. L'abate Desportes, poeta barocco, raccomand\u00f2 Jacques al re Enrico III come un giovane che non aveva uguali al mondo sia per la cultura che per l'animo. Tre mesi dopo la conversione Jacques du Perron divenne lettore del re con un appannaggio di duecento scudi. Sebbene laico, nel 1585 du Perron fu invitato a predicare al convento di Vincennes, alla presenza del re il quale accett\u00f2 la dedica. Lo stesso anno, la sua orazione funebre per Pierre de Ronsard, di cui era stato amico e che chiamava \"il principe dei poeti\", gli fecero ottenere il plauso dell'uditorio. Dopo questi successi Jacques du Perron decise di prendere gli ordini. Nel 1587 fu l'oratore ufficiale alla commemorazione funebre di Maria Stuart.\nAttivit\u00e0 politica.\nDopo la morte di Enrico III (1589), su richiesta dell'abate Touchard entr\u00f2 al servizio del cardinale Carlo di Borbone-Vend\u00f4me, capo della Lega cattolica (Francia), che richiedeva a nuovo re, l'ugonotto Enrico IV di Francia, l'abiura della fede protestante; presto tuttavia du Perron si avviciner\u00e0 al re. Nel 1591 fu nominato vescovo di \u00c9vreux e si occup\u00f2 dei vari aspetti, privati e pubblici, legati alla conversione di Enrico IV al cattolicesimo, che avverr\u00e0 nel 1593: lo istru\u00ec sulla religione cattolica, assieme al futuro cardinale Arnaud d'Ossat sollecit\u00f2 a Roma l'assoluzione del re, rese pubblica l'abiura di Enrico IV alla religione protestante, fece togliere l'interdetto papale contro la Francia compiendo a Roma, al posto di Enrico IV, gli atti penitenziali richiesti dalla Santa Sede (1594). Ritornato alla guida della diocesi di \u00c9vreux, si prodig\u00f2 nella predicazione a favore della Chiesa cattolica e nella polemica anticalvinista, anche con dibattiti pubblici con intellettuali protestanti, per esempio col teologo Philippe Duplessis-Mornay a Fontainebleau nel 1600 o con lo scrittore Th\u00e9odore Agrippa d'Aubign\u00e9; fra l'altro ottenne la conversione di Henry de Sponde, che divenne poi vescovo di Pamiers, e del generale svizzero Sancy.\nNel 1604 fu \"charg\u00e9 des affaires de France\" (ambasciatore francese) a Roma. Fu nominato cardinale da Clemente VIII nel concistoro del 9 giugno 1604 con il titolo di Sant'Agnese in Agone e nel conclave successivo alla morte di Clemente VIII (3 marzo 1605) contribu\u00ec grandemente con la sua eloquenza all'elezione di papa Leone XI al trono papale (1\u00ba aprile 1605) e a quella di papa Paolo V (16 maggio 1605). Nel 1606 fu nominato arcivescovo di Sens. Dopo la morte di Enrico IV (1610) fu membro del Consiglio di reggenza, prese parte attiva negli Stati generali del 1614 e difese le dottrine ultramontane contro il terzo stato.\nAttivit\u00e0 letteraria.\nJacques du Perron fu uno scrittore prolifico sia di saggi in prosa (opere di apologetica, testi di teologia) sia di opere in versi. Come poeta, du Perron fu un poeta barocco, erede di Ronsard e di Desportes; tuttavia \u00e8 considerato il precursore del classicismo di Malherbe. I suoi componimenti poetici sono vari: poesia religiosa, poesia erotica, dediche, poesia civile, poesia d'occasione, ecc. Questa diversit\u00e0 si spiega in parte con la loro cronologia. Le poesie di amore sono state scritte in et\u00e0 giovanile, prima che du Perron prendesse i voti.\nConclavi.\nNel suo periodo di cardinalato Jacques du Perron partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2326151", "revid": "183483", "url": "https://it.wikipedia.org/wiki?curid=2326151", "title": "M104", "text": ""}
{"id": "2326168", "revid": "287204", "url": "https://it.wikipedia.org/wiki?curid=2326168", "title": "Oper\u00e1rio Futebol Clube", "text": "L'Oper\u00e1rio Futebol Clube, meglio noto come Oper\u00e1rio, \u00e8 una societ\u00e0 calcistica brasiliana con sede nella citt\u00e0 di Campo Grande, capitale dello stato del Mato Grosso do Sul.\nStoria.\nIl club \u00e8 stato fondato il 28 agosto 1938, da parte di alcuni lavoratori edili civili di Campo Grande. Il nome Oper\u00e1rio significa \"operaio di fabbrica\" in portoghese.\nNel 1982 il club ha vinto la \"President's Cup\", giocata in Corea del Sud.\nDal 29 novembre 1999, l'Oper\u00e1rio \u00e8 diventato un'impresa. A causa di questo, il nome della squadra \u00e8 cambiato da Oper\u00e1rio Futebol Clube a Oper\u00e1rio Futebol Clube S/A. S/A significa societ\u00e0 per azioni.\nAttualmente l'Oper\u00e1rio vive una crisi finanziaria molto grave e la maggior parte dei suoi debiti sono di lavoro e tributari."}
{"id": "2326169", "revid": "1494169", "url": "https://it.wikipedia.org/wiki?curid=2326169", "title": "Barletto", "text": ""}
{"id": "2326173", "revid": "97701", "url": "https://it.wikipedia.org/wiki?curid=2326173", "title": "Carretera central", "text": ""}
{"id": "2326176", "revid": "767487", "url": "https://it.wikipedia.org/wiki?curid=2326176", "title": "Marco Forieri", "text": "Nel 2002 fonda gli Ska-J, gruppo musicale del quale \u00e8 frontman, voce ed autore principale.\nBiografia.\nIl suo strumento musicale \u00e8 il sax che ha studiato seguendo stages stagionali di musica jazz con artisti come Steve Lacy e Sal Nistico. Si interessa alla musica della fine degli anni settanta suonando in vari gruppi di vario genere: Pitura Freska (reggae), Neuro (jazz-rock) Catacomba (punk) Rio, Slep, Funky sacca band (funk), Dadasein (rock) ed Eighty free (ska-reggae). Durante gli anni ottanta suona con Il Collettino, con il quale continua a suonare ancora oggi in diverse occasioni, e gli Apocalypso gruppi che fanno musica demenziale in dialetto veneziano. Nel 1986 assieme ad alcuni amici di Santa Marta, fonda il gruppo funk veneziano Zoo Zabumba.\nNel 1998 scrive il brano \"Come \u00e8 bello far l'amore\" per l'Orchestra Casadei. Nello stesso anno \u00e8 produttore artistico dei dischi dal vivo dei Pitura Freska \"Olive vol. 1\" e \"Olive vol. 2\". Dal 1997 al 2002 \u00e8 stato amministratore unico della societ\u00e0 dei Pitura Freska, PFK Gran Calma srl. In questi anni continua a collaborare con altri musicisti come il gruppo reggae Radio Rebelde del Lido di Venezia partecipando alla registrazione di alcune sezioni di fiati insieme a Valerio Silvestri per l'album \"Tam Tam\". Lo troviamo anche in poderose jam anche con Africa Unite, Bluebeaters e Isola Posse. Dal 1995 al 1996 vive a Milano e nel 1998 vive a Roma. Nel 1995 fonda il gruppo SoVibes, band che ripropone brani reggae degli anni sessanta/settanta. Nel 1997 collabora con l'attore Marco Paolini per la realizzazione delle musiche dello spettacolo \"Quaderni di Viaggio-Il Milione\". Nel 1999 inizia a collaborare con \"Caterpillar\" e la Banda Osiris.\nNel 2000 partecipa al film \"Zora la vampira\" con Carlo Verdone, in qualit\u00e0 di attore. Nel 2001 fonda i Davidemato \"tributo a Bob Marley\" che con tour di 80 date, celebra i 20 anni dalla morte Bob Marley. Il 2 dicembre 2002 suona l'ultimo concerto dei Pitura Freska. Dal 2002 lavora per la rete dei locali veneziani e con gruppi come Catarrhal Noise, Gustavo&amp;Paina e il Collettino e dal 2008 con una band veneziana i Rumatera. Nel 2008 ha partecipato come special guest nell'album d'esordio dei Rumatera, un gruppo punk-rock veneziano, dove ha cantato nella cover di \"Picinin\" (famosa canzone dei Pitura Freska) e in \"Doman no se lavora\".\nOltre che alla musica si \u00e8 dedicato alla sua citt\u00e0 in diverse occasioni con lo IUAV, il MIT e la Biennale di Venezia, la Fondazione Giorgio Cini. Dal 2002 Forieri \u00e8 impegnato con gli Ska-J, gruppo veneziano che suona brani in chiave Ska Jazz. Il gruppo si esibisce regolarmente durante il Carnevale di Venezia, ma ha suonato anche in diverse date europee, facendo da spalla a gruppi come i New York Ska Jazz Ensemble e gli Skatalites durante diverse edizioni del Sunsplash. Ha partecipato a molte trasmissioni televisive (come \"Quelli che il calcio\", \"Domenica in\", \"Carosello\", \"Ottomillimetri\", \"Sanremo big\", \"Festivalbar\") e radiofoniche (come \"Crekers\", \"Dj per una notte\", \"Caterpillar\", \"Notturno italiano\"). L'8 dicembre 2010 ha partecipato con gli Ska-J alla trasmissione \"Parla con me\" per presentare il suo album \"Brube\". Il 13 ottobre 2013 partecipa come concorrente ad \"Avanti un altro!\".\nRiconoscimenti.\nMarco Forieri \u00e8 vincitore di tre dischi d'Oro con i Pitura Freska per gli album Na bruta banda\", \"Duri i banchi\" e \"Gran calma\", un disco di Platino con Na bruta banda\". Nel 1992 \u00e8 vincitore del premio Tenco con il brano dialettale \"Pin Floi\".\nIl brano \"Santamarta\" secondo un sondaggio del MEI si \u00e8 classificato ottavo tra i brani dialettali pi\u00f9 amati in Italia."}
{"id": "2326177", "revid": "37401", "url": "https://it.wikipedia.org/wiki?curid=2326177", "title": "Sin-shar-ishkun", "text": "Era probabilmente il figlio di Assurbanipal e probabilmente fratello di Assur-uballit II.\nEgli \u00e8 l'ultimo sovrano presente in molte liste babilonesi.\nNon si conosce molto del periodo della sua salita al trono; si ritiene che sia avvenuta verso il 627 a.C. e che non sia stata pacifica. Non ci sono prove certe, ma si pensa che scoppiarono lotte intestine con Sin-shumu-lishir e con suo fratello e predecessore Assur-etil-ilani."}
{"id": "2326181", "revid": "729019", "url": "https://it.wikipedia.org/wiki?curid=2326181", "title": "Forte di Terrarossa", "text": "Il forte di Terrarossa, o forte di Terra Rossa, era una struttura difensiva costiera situata nel comune di Monte Argentario. La sua ubicazione era in posizione rialzata su un poggio presso l'omonima localit\u00e0 lungo il tratto costiero nord-orientale del promontorio dell'Argentario.\nStoria.\nLa fortificazione venne realizzata dai Francesi agli inizi dell'Ottocento, durante il periodo napoleonico, nel luogo in cui era gi\u00e0 accertata la presenza nelle epoche precedenti di postazioni difensive mobili del sistema difensivo dello Stato dei Presidi. La struttura difensiva fu costruita per poter controllare il tratto nord-orientale del promontorio e l'intera laguna di Orbetello, andando di fatto a costituire un punto di sicurezza in pi\u00f9, qualora la flotta britannica tentasse di sorprendere le truppe francesi attraverso alcune piccole imbarcazioni che, insinuandosi attraverso il canale di Santa Liberata, potevano raggiungere il promontorio da questo settore dopo aver eluso i controlli del forte di Pian di Cocci. La struttura fortificata venne poi abbandonata a seguito della caduta dell'impero napoleonico, non essendo ritenuta di importanza strategica negli anni successivi n\u00e9 dal Granducato di Toscana n\u00e9 dal Regno d'Italia.\nDel forte di Terrarossa, di cui si sono perse completamente le tracce, \u00e8 stato possibile ricostruire l'aspetto originario grazie ad alcuni documenti e alla cartografia dell'epoca. La struttura difensiva si presentava a pianta stellata, col fortilizio esterno costituito da spesse cortine murarie a loro volta protette da un fossato esterno, superabile attraverso un ponte levatoio. Le caratteristiche architettoniche non escludono che i Francesi abbiano realizzato la loro opera difensiva riutilizzando una preesistente fortificazione spagnola."}
{"id": "2326182", "revid": "1226", "url": "https://it.wikipedia.org/wiki?curid=2326182", "title": "Quando i mondi si scontrano (film)", "text": ""}
{"id": "2326187", "revid": "1337338", "url": "https://it.wikipedia.org/wiki?curid=2326187", "title": "Pioggia artificiale", "text": "La pioggia artificiale \u00e8 un metodo che si tent\u00f2 di utilizzare per provocare le precipitazioni, nel caso in cui le nubi non diano luogo alle stesse. Fu ideata negli anni cinquanta da Edward George Bowen.\nLe precipitazioni dovevano esser indotte in modo artificiale con diversi metodi:"}
{"id": "2326190", "revid": "119991", "url": "https://it.wikipedia.org/wiki?curid=2326190", "title": "Forte di Terra Rossa", "text": ""}
{"id": "2326194", "revid": "547034", "url": "https://it.wikipedia.org/wiki?curid=2326194", "title": "L'uomo in rivolta", "text": "L'uomo in rivolta. Saggi (\"L'Homme r\u00e9volt\u00e9. Essais\") \u00e8 un saggio di Albert Camus pubblicato nel 1951 presso Gallimard (Parigi), dove egli confronta l'idea di rivoluzione, intesa come promozione di valori umani e rivolta contro l'assurdo, con la storia e il presente dei movimenti rivoluzionari.\nContenuto.\nCamus differenzia la rivolta di tipo \"storico\" da quella di tipo \"metafisico\". L'uomo che segue quest'ultima, negando i valori religiosi compreso Dio, si sostituisce a questi giustificando l'arbitrio e il crimine. L'uomo invece che segue la rivolta \"storica\", annulla il valore del singolo uomo sacrificandolo a quello della storia. Portatrice di un ideale utopico di giustizia, la rivolta \"storica\" finisce per essere totalitaria: si situano all'interno di questo contesto sia bolscevismo sia nazionalsocialismo, anche se quest'ultimo \u00e8 peggio del bolscevismo per i suoi contenuti irrazionali.\nAlla rivolta \"metafisica\" e a quella \"storica\", Camus oppone la rivolta dell'\"arte\". La creativit\u00e0 alla base di questa rivolta deve tuttavia evitare gli estremi del realismo e del formalismo, conseguendo insieme realt\u00e0 e forma. I valori della cultura mediterranea sono alla base di questa rivolta perch\u00e9 tale pensare \u00e8 \"misurato\" e quindi ha come obiettivo il relativo offrendo solo una giustizia \"relativa\" che evita gli estremi.\nLa rivoluzione in Camus \u00e8 intesa quindi come ricerca di equilibrio e azione creatrice, unica possibilit\u00e0 data all'uomo per trovare una risposta sempre negatagli dall'indifferenza di un mondo assurdo dominato dal non-senso, similmente a come esposto ne \"Il mito di Sisifo\".\nL'opera, che rimane anche ai nostri giorni attuale, sanc\u00ec, nel 1953, la rottura di Camus con Sartre, del quale criticava l'atteggiamento filosovietico, provocando una divisione della vivace avanguardia intellettuale dell'epoca e consegnando di fatto Camus agli attacchi della sinistra francese.\nStruttura dell'opera.\nDedicata da Camus al suo amico-professore Jean Grenier, l'opera si divide in una serie di saggi dedicati alle diverse tipologie di rivolte intese dall'autore."}
{"id": "2326196", "revid": "339392", "url": "https://it.wikipedia.org/wiki?curid=2326196", "title": "Guerra civile tra Mario e Silla", "text": ""}
{"id": "2326201", "revid": "729019", "url": "https://it.wikipedia.org/wiki?curid=2326201", "title": "Jean Condom", "text": "Biografia.\nAquitano, crebbe sportivamente a Boucau prima di entrare nel rugby di alto livello con la rappresentativa basca del Biarritz; esord\u00ec in Nazionale nel 1982 in Coppa FIRA a Bucarest contro la , e l'anno successivo disput\u00f2 il primo di 8 tornei del Cinque Nazioni consecutivi, dal al , con un Grande Slam nel e altre quattro vittorie, tre delle quali \"ex aequo\".\nPrese parte alla , in cui scese in campo 5 volte, compresa la finale in cui la fu sconfitta, ad Auckland, contro i padroni di casa della .\nDisput\u00f2 il suo ultimo incontro internazionale nel 1990 contro l'.\nCon il Biarritz giunse fino alla finale di campionato 1991/92, persa contro il Tolone.\nA livello di club milit\u00f2 anche nel Bayonne, sempre nei Paesi Baschi francesi.\nDa dopo il ritiro lavora come rappresentante di commercio."}
{"id": "2326202", "revid": "55935", "url": "https://it.wikipedia.org/wiki?curid=2326202", "title": "Jacques Davy Du Perron", "text": ""}
{"id": "2326205", "revid": "55935", "url": "https://it.wikipedia.org/wiki?curid=2326205", "title": "Jacques-Davy du Perron", "text": ""}
{"id": "2326208", "revid": "113883275", "url": "https://it.wikipedia.org/wiki?curid=2326208", "title": "Aiguille de P\u00e9clet", "text": "L'Aiguille de P\u00e9clet (3.566 ) \u00e8 una montagna delle Alpi della Vanoise e del Grand Arc nelle Alpi Graie. Si trova sopra la stazione sciistica Val Thorens e poco a nord del Monte G\u00e9broulaz. \u00c8 possibile salire sulla vetta partendo da Val Thorens."}
{"id": "2326218", "revid": "2105521", "url": "https://it.wikipedia.org/wiki?curid=2326218", "title": "Famiglia di Los Angeles", "text": "La famiglia di Los Angeles, nota anche come famiglia Licata \u00e8 una delle potenti organizzazioni appartenenti a Cosa nostra statunitense che controlla le attivit\u00e0 (criminali e non) della citt\u00e0 californiana. Nel corso degli anni ha mantenuto rapporti di alleanza con tutte le \"famiglie\" di Cosa Nostra, soprattutto con quella di Buffalo. Analogamente a molte altre famiglie mafiose, \u00e8 nata nel contesto storico del proibizionismo. Dagli anni '70 l'organizzazione ha subito un lento declino, anche a causa della nascita e successivo sviluppo di altre potenti gang malavitose nella citt\u00e0, come Mara Salvatrucha; secondo una stima del 2010 i membri effettivi della famiglia sono solo 14.\nStoria.\nI primi anni del crimine organizzato in California, negli anni '20, furono connotati dalla divisione di diverse bande di strada italiane come le organizzazioni della Mano nera.\nLa banda pi\u00f9 preminente era quella della famiglia Matranga, una banda composta dai parenti di Charles Matranga, fondatore della famiglia di New Orleans.\nLa loro attivit\u00e0 legale era la vendita di frutta, d'altra parte usavano minacce, violenze ed estorsioni per controllare l'area della Plaza, che a quel tempo era il cuore della comunit\u00e0 italo-americana.\nIl primo capo fu Orsario \"Sam\" Matranga nel 1905.\nQuando un capo della Mano Nera, Joseph Ardizzone, fu coinvolto in una disputa con George Maisano (un membro della banda di Matranga) per avere una mediazione andarono entrambi da Joseph Cuccia. \nCuccia, un criminale molto rispettato tra i malavitosi, lavorava come traduttore presso il tribunale, per gli italiani che non conoscevano la lingua inglese. Era parente di Ardizzone e membro della sua famiglia malavitosa, quindi si espresse in favore di quest'ultimo, provocando le minacce di Matranga\nIn risposta, Ardizzone il 2 luglio 1906 uccise Maisano e si diede latitante.\nJoseph \"Iron Man\" Ardizzone ritorn\u00f2 in California nel 1914, fu assolto dall'accusa di omicidio nel 1915 per mancanza di prove e senza alcun testimone contro di lui e si riprese il potere del racket. Collabor\u00f2 per 10 anni con Jack Dragna.\nDopo aver prosperato nell'era del proibizionismo muore misteriosamente nel 1931; probabilmente era in conflitto con membri della mafia italo-americana della Costa Orientale, i quali ne ordinarono l'omicidio.\nJack Dragna divenne il nuovo capo e si riappacific\u00f2 con le altre famiglie.\nQuando Lucky Luciano mand\u00f2 Benjamin \"Bugsy\" Siegel da New York City a Los Angeles per controllare i suoi interessi nella Costa occidentale (tra cui Las Vegas), si form\u00f2 una alleanza con Dragna. Siegel fu capace di essere indipendente da lui, dovendo solo pagare una piccola tassa per le sue attivit\u00e0 di gioco d'azzardo.\nNegli anni '50, mentre le altre famiglie prosperavano, quella di Los Angeles era invece in declino, grazie al lavoro della polizia che, invece di essere compiacente, cominci\u00f2 un giro di vite sull'organizzazione. La famiglia perse terreno nei confronti di quelle newyorchesi e della Chicago Outfit.\nPeter Milano divenne ufficialmente il boss della famiglia dopo la morte di Dominic Brooklier nel 1984.\nDurante la sua reggenza la famiglia fu coinvolta nel traffico di droga, nella pornografia, nel gioco d'azzardo e nel riciclaggio di denaro sporco. Alla fine degli anni '80 furono arrestati gran parte dei membri della famiglia, tra cui lo stesso boss.\nNel 1991 Milano fu rilasciato e riprese il controllo della famiglia, ormai indebolita dalla concorrenza delle altre organizzazioni criminali e dalla repressione delle forze dell'ordine.\nOggi.\nLa maggior parte delle attivit\u00e0 della famiglia oggi \u00e8 sconosciuta. Le forze dell'ordine ora concentrano le loro forze verso altre bande e organizzazioni criminali, come la mafia russa e le triadi, molto pi\u00f9 diffuse sul territorio.\nPeter Milano \u00e8 stato il boss della famiglia sino alla sua morte nel 2012, molti membri hanno lasciato lo stato della California e altri sono morti. Los Angeles non ha pi\u00f9 un'alta concentrazione di italiani che possa rinfoltire le file della famiglia. Sicuramente, deve scontrarsi con molte bande di altra etnia della California meridionale per il controllo del racket."}
{"id": "2326224", "revid": "1543377", "url": "https://it.wikipedia.org/wiki?curid=2326224", "title": "Sombre", "text": "Sombre anche Sombres e Basses-Sombres \u00e8 una frazione del comune francese di Wissant, nel dipartimento di Passo di Calais, regione del Nord-Passo di Calais.\nStoria.\nNel settimo secolo vi fu fondato un piccolo monastero (\"in Sombris prope Witsantum\"), devastato successivamente dai Normanni nell'842. Il villaggio fu sede parrocchiale con il nome di \"Sombre\"; in seguito divenne \"Basses-Sombres\", quando fu istituito il villaggio di Hautes-Sombres o di Audessombres nel Massiccio Centrale, oggi in rovina. La titolarit\u00e0 della parrocchia fu poi ceduta all'abbazia di Saint-Josse-sur-mer.\nLa chiesa di Nostra Signora di Sombres, oggi scomparsa, era situata nel campo che \u00e8 ancora oggi usato come cimitero dalla parrocchia di Wissant. L'edificio sacro era composto da due navate. L'attuale chiesa di San Nicola di Wissant, o del borgo, non era che una cappella dipendente dall'antica chiesa di Sombres.\nSombre \u00e8 citata nel resoconto dell'itinerario di Sigerico di Canterbury che, intorno al 990, si rec\u00f2 a Roma per ricevere dalle mani del Pontefice Giovanni XV il pallio; tale percorso nei secoli successivi sarebbe stato chiamato Via Francigena. La localit\u00e0 rappresentava la LIII e ultima tappa (\"submansio\") prima dell'attraversamento del Canale della Manica ed era definita dall'Arcivescovo di Canterbury \"Sumeran\". Il nome della localit\u00e0 precedente nell'itinerario, la LXXIX \"submansio\", \u00e8 sconosciuto."}
{"id": "2326232", "revid": "37401", "url": "https://it.wikipedia.org/wiki?curid=2326232", "title": "Assur-uballit II", "text": "Probabilmente figlio di Assurbanipal e fratello di Sin-shar-ishkun, sal\u00ec al trono dopo la conquista di Ninive da parte dei babilonesi e dei medi. Pose la sua capitale presso la citt\u00e0 di Harran (Carre).\nCon l'aiuto delle forze egizie, unite alle ultime armate assire, Ashur-uballit fu capace di resistere e mantenere la citt\u00e0 contro l'assalto combinato delle armate babilonesi e medie. Quando nel 610 a.C. le forze egizie si ritirarono per tornare nella madrepatria, il re non ebbe pi\u00f9 alcuna possibilit\u00e0 di difesa e la citt\u00e0 di Harran fu occupata e saccheggiata.\nL'Assiria chiese nuovamente aiuto all'Egitto e lo stesso faraone Necho II guid\u00f2 l'esercito di soccorso; il re Giosia di Giuda, alleato dei babilonesi, cerc\u00f2 di fermare o almeno di ritardare gli egizi, ma fu sconfitto a Megiddo.\nIl faraone Necho continu\u00f2 la marcia ed unitamente alle ultime armate di Assur-uballit pose l'assedio ad Harran, ma furono sconfitti.\nSi pensa che Assur-uballit sia stato ucciso durante l'assedio, poich\u00e9 non viene pi\u00f9 citato da alcuna fonte."}
{"id": "2326244", "revid": "287204", "url": "https://it.wikipedia.org/wiki?curid=2326244", "title": "Aiguille de Polset", "text": "L'Aiguille de Polset (3.538 ) \u00e8 una montagna delle Alpi della Vanoise e del Grand Arc nelle Alpi Graie nel dipartimento della Savoia. Si trova nel massiccio del monte G\u00e9broulaz.\nSalita alla vetta.\nSi pu\u00f2 salire sulla vetta partendo dal Refuge de Peclet Polset oppure dal Refuge du Saut."}
{"id": "2326252", "revid": "1318658", "url": "https://it.wikipedia.org/wiki?curid=2326252", "title": "Polizia Dipartimento Favole", "text": "Polizia Dipartimento Favole (\"F.T.P.D. Fairy Tale Police Department\") \u00e8 una serie animata prodotta da Yoram Gross-Em.Tv e Victory Media Group.\nComposta da due stagioni di 13 episodi l'una, in Italia i 26 episodi complessivi sono stati trasmessi da Fox Kids da luglio 2003, e in seguito da Rai 3 come un'unica serie, in seguito non rispettando l'ordine cronologico delle puntate.\nTrama.\nPer qualche ignota ragione, i finali delle pi\u00f9 famose favole sono stati misteriosamente e inspiegabilmente sabotati. A pensare a risolverli \u00e8 il \"Dipartimento di Polizia delle Fiabe\". Un giorno Geppetto si ritrova derubato del suo ciocco di legno dal quale voleva ricavare Pinocchio. I neo agenti di polizia Chris e Johnny si offrono volontari per recuperare il legno. Dopo averlo salvato, i due vengono assunti ufficialmente nella Polizia assieme a Pinocchio, che vuole sdebitarsi per essere stato salvato da loro.\nIn seguito altri personaggi delle fiabe si troveranno nei guai come Raperonzolo che si ritrova calva, o il soldatino di piombo poco coraggioso, o il crollo della Casa di Mattoni dei tre porcellini o il prematuro furto dell'arpa magica del Gigante."}
{"id": "2326254", "revid": "23320937", "url": "https://it.wikipedia.org/wiki?curid=2326254", "title": "F.T.P.D. Polizia Dipartimento Favole", "text": ""}
{"id": "2326256", "revid": "23320944", "url": "https://it.wikipedia.org/wiki?curid=2326256", "title": "Nervo V", "text": ""}
{"id": "2326258", "revid": "486946", "url": "https://it.wikipedia.org/wiki?curid=2326258", "title": "Mus\u00e9es royaux des Beaux-Arts de Belgique", "text": ""}
{"id": "2326260", "revid": "228587", "url": "https://it.wikipedia.org/wiki?curid=2326260", "title": "Granchio (disambigua)", "text": ""}
{"id": "2326264", "revid": "1522738", "url": "https://it.wikipedia.org/wiki?curid=2326264", "title": "Poochini", "text": "Poochini \u00e8 una serie animata in 78 episodi prodotta da Wild Brain e EM. TV.. In Italia la serie \u00e8 stata trasmessa su Boing dal febbraio 2007 e su Italia 1 dal 15 settembre 2007."}
{"id": "2326273", "revid": "10364", "url": "https://it.wikipedia.org/wiki?curid=2326273", "title": "Ginglimo laterale", "text": ""}
{"id": "2326276", "revid": "767487", "url": "https://it.wikipedia.org/wiki?curid=2326276", "title": "Bernard Orchard", "text": "Nel 1951 complet\u00f2 il suo commento biblico e inizi\u00f2, assieme a Reginald Fuller, una nuova traduzione della Bibbia che fosse adatta sia per la liturgia che per lo studio, e che fu pubblicata nel 1967.\nSeguendo le orme del suo mentore Christopher Butler e in opposizione al consenso diffuso tra gli studiosi, Orchard fu sostenitore dell'ipotesi Griesbach per la soluzione del problema sinottico, che rinomin\u00f2 \"ipotesi dei due vangeli\", secondo la quale il \"Vangelo secondo Matteo\" fu il primo ad essere composto, mentre il \"Vangelo secondo Marco\" fu l'ultimo."}
{"id": "2326277", "revid": "6923", "url": "https://it.wikipedia.org/wiki?curid=2326277", "title": "Belstaff", "text": "Belstaff \u00e8 una azienda di abbigliamento fondata nel 1924 a Longton. Il marchio con gli anni si \u00e8 specializzato in alcuni settori, come l'abbigliamento da motociclisti e da aviatori, pur coprendo una ampia area della moda.\nStoria.\nL'azienda viene fondata nel 1924 da Eli Belovitch e suo figlio Harry Grosberg a Longton nello Staffordshire. Belstaff diventa presto un punto di riferimento nella la produzione di abbigliamento impermeabili, realizzati in un particolare tipo di cotone di origini egiziane, lavorato con oli naturali che permettono al tessuto una buona respirazione.\nLa popolarit\u00e0 per l'azienda arriva grazie ad alcune personalit\u00e0 di spicco che indossarono giacche Belstaff come Lawrence d'Arabia negli anni del suo ritorno in Inghilterra, o Che Guevara ed Arthur Miller.\nNel 1948 Belstaff diventer\u00e0 una sussidiaria del marchio \"James Halstend\", un'azienda famosa per aver lanciato il marchio australiano Driza-Bone.\nIn seguito alla crisi tessile degli anni novanta, la fabbrica Belstaff di Longton viene chiusa e la produzione ridotta e spostata a Wellingborough.\nNel 2004 Belstaff entra nel gruppo Clothing Company di propriet\u00e0 della famiglia Malenotti, che da molti anni ne era l'importatrice in Italia, ed in collaborazione con la costumista Sandy Powell disegna i costumi del film \"The Aviator\" di Martin Scorsese, a cui seguir\u00e0 nel giugno 2005 la collaborazione con la stilista Joanna Johnston per gli abiti del film \"La guerra dei mondi\" di Steven Spielberg.\nA febbraio dello stesso anno l'azienda debutta nel mondo dell'alta moda, sfilando sulle passerella della settimana della moda di Milano. Produce anche la giacca Belstaff \u2018Milford\u2019 di Sherlock Holmes nella fortunata serie della BBC Sherlock.\nNel giugno 2011 Franco Malenotti cede per circa 110 milioni di euro Belstaff a Labelux Group, azienda svizzera operativa nel settore del lusso e che fa capo al gruppo di private investment della famiglia tedesca Reimann attraverso la societ\u00e0 Joh A. Benckiser (JAB). In seguito Labelux, che controlla anche il colosso della cosmesi Coty, confluisce nella holding JAB, con sede in Lussemburgo, della famiglia Reimann. La struttura viene riorganizzata, l'azienda conta 14 negozi (5 in Gran Bretagna, uno sar\u00e0 poi chiuso), a Milano il flagship store \u00e8 in via della Spiga. Ma la crescita stenta, l'indebitamento cresce, i conti sono in rosso.\nNell'ottobre 2017 Belstaff viene ceduta da JAB a Ineos, colosso inglese della chimica di propriet\u00e0 di sir Jim Ratcliffe, considerato il pi\u00f9 ricco della Gran Bretagna. Nel gennaio 2018 viene nominata CEO dell'azienda Helen Wright, in maggio il cambio riguarda anche la direzione creativa con Sean Lehnhardt-Moore che prende il posto di Delphine Ninous."}
{"id": "2326278", "revid": "200568", "url": "https://it.wikipedia.org/wiki?curid=2326278", "title": "Source routing", "text": ""}
{"id": "2326282", "revid": "1543377", "url": "https://it.wikipedia.org/wiki?curid=2326282", "title": "Scatopsoidea", "text": "Scatopsoidea , \u00e8 una superfamiglia di insetti dell'ordine dei Ditteri, sottordine Nematocera. In generale si tratta di insetti, la cui biologia \u00e8 nota solo in parte, associati al ciclo del carbonio in quanto le larve colonizzano habitat ricchi di materiale organico in decomposizione. Morfologicamente sono assimilabili ai moscerini della famiglia dei Bibionidae.\nInquadramento tassonomico e filogenetico.\nLa posizione sistematica della famiglia \u00e8 incerta e controversa. In passato, gli Scatopsoidea erano inclusi come sottofamiglia fra i Bibionidae, per l'affinit\u00e0 morfologica fra questi ditteri. Fu solo nella seconda met\u00e0 del XX secolo che si formularono i primi tentativi di revisione della tassonomia dei Ditteri su base filogenetica. A prescindere dalle divergenze sostanziali sull'albero tassonomico, i principali tentativi di classificazione dei Ditteri inferiori sviluppati fra gli anni sessanta e gli anni settanta, mettevano in relazione gli Scatopsidae \"sensu lato\" (compresi i Canthyloscelidae) e i Perissommatidae con i Bibionomorpha, fa eccezione solo lo schema di , che includeva i Perissommatidae fra i Tipulomorpha. \nNei decenni successivi, le analisi filogenetiche non hanno chiarito fino in fondo il dilemma sull'inquadramento degli Scatopsoidea: alcuni lavori mettevano in relazione gli Scatopsoidea con i Bibionoidea, altri li escludevano. Si sono perci\u00f2 sviluppate due linee orientative:\nLa prima posizione \u00e8 quella attualmente pi\u00f9 diffusa e fa capo all'inquadramento tassonomico proposto da nel 1989. La seconda posizione ha ancora una definizione incerta e per lo pi\u00f9 mette in evidenza la differente collocazione, nell'albero cladistico, degli Psychodoidea, degli Scatopsoidea e degli Anisopodoidea. Malgrado le difficolt\u00e0 di adozione di criteri univoci, le analisi filogenetiche mettono spesso in evidenza una relazione filogenetica fra i Bibionidae e gli Scatopsoidea.\nSuddivisione sistematica.\nLa stessa suddivisione interna \u00e8 definita solo in parte, alla luce dei pi\u00f9 recenti orientamenti. Storicamente, l'intero \"taxon\" si identificava con la famiglia Scatopsidae, fatta eccezione per la piccola famiglia dei Perissommatidae. Nel corso delle revisioni tassonomiche, dagli Scatopsidae \"sensu lato\" \u00e8 stata scorporata la famiglia \"Canthyloscelidae\", comprendente i generi \"Canthyloscelis\" e \"Hyperoscelis\", e quella dei Sinneuridae, comprendente i generi \"Synneuron\" ed \"Exiliscelis\". La separazione dei Canthyloscelidae \u00e8 largamente condivisa, mentre i generi \"Synneuron\" ed \"Exiliscelis\" sono spesso trattati all'interno degli stessi Canthyloscelidae.\nIn una recente revisione, (2006) hanno proposto l'inserimento fra gli Scatopsoidea di una nuova famiglia, Valeseguydae, comprendente una sola specie vivente (\"Valeseguya rieki\") e altre due fossili, incluse rispettivamente nei generi \"Valeseguya\" e \"Cretoseguya\". Prima del lavoro di , il genere \"Valeseguya\" \u00e8 considerato all'interno della famiglia Anisopodidae.\nLa suddivisione sistematica pi\u00f9 ricorrente, al momento, contempla le seguenti famiglie:"}
{"id": "2326283", "revid": "121837", "url": "https://it.wikipedia.org/wiki?curid=2326283", "title": "Supernova di tipo Ib", "text": ""}
{"id": "2326284", "revid": "1305772", "url": "https://it.wikipedia.org/wiki?curid=2326284", "title": "Specialist Games", "text": "Gli Specialist Games (traduzione giochi specialistici) sono una linea di giochi soprattutto da tavolo (\"board games\"), confezionati in scatola, dell'azienda Games Workshop oppure di altre societ\u00e0 che gli fanno capo come Forge World e Black Industries.\nLa \"Games Workshop\" si occupa della produzione e commercializzazione maggiormente di titoli del tipo tridimensionale e di vario materiale per i giochi con soldatini, invece \"Forge World\" fa \"giochi di guerra\"-\"wargames\" con veicoli e relativi modellini), mentre \"Black Industries\" \u00e8 specializzata nello sviluppo di \"giochi di ruolo\"-\"Role Planing Games\" con creature e relative miniature).\nLa linea \u00e8 pensata per i veterani dei prodotti principali di tattica e poi anche per chi si voglia dedicare a nuovi giochi ispirati alle relative ambientazioni di quelli (come Warhammer WH, ma pure altri) e spesso sono del tutto di uno dei due tipi:\nAssistenza per i titoli.\nA differenza degli altri giochi della Games Workshop, i manuali dei giochi \"Specialist\" non subiscono aggiornamenti (a parte rare eccezioni) e raramente vengono prodotte nuove miniature specifiche per questa serie di giochi. Per questo motivo nella community ufficiale della GW, oggi non pi\u00f9 esistente, venne creato un gruppo di giocatori per sviluppare questi giochi chiamato \"Team Fanatic\", con lo scopo di correggere e aggiornare i manuali o creare nuovi supplementi ai vari giochi tramite la loro rivista online il \"Fanatic Magazine\", grazie al quale oggi sono disponibili in italiano i manuali di questi giochi molto di nicchia come, ad esempio, il manuale di Epic Armageddon, tuttora disponibile gratuitamente online in formato elettronico.\nGiochi della serie.\nQuesta serie include:\nDistribuzione dei titoli.\nAlcuni di questi giochi, come Aeronautica Imperialis e Battlefleet Gotich, sono edite su esclusiva della Forge World, controllata della Games Workshop rendendo questi giochi, di fatto, ancora pi\u00f9 per i soli fanatici di Warhammer 40.000, potendo i modelli essere ordinati solamente attraverso internet."}
{"id": "2326285", "revid": "121837", "url": "https://it.wikipedia.org/wiki?curid=2326285", "title": "Supernova di tipo Ic", "text": ""}
{"id": "2326294", "revid": "284938", "url": "https://it.wikipedia.org/wiki?curid=2326294", "title": "Lockheed M-21/D-21", "text": ""}
{"id": "2326300", "revid": "729019", "url": "https://it.wikipedia.org/wiki?curid=2326300", "title": "Battaglia di Megiddo (609 a.C.)", "text": "La battaglia di Megiddo fu combattuta nel 609 a.C. fra le armate egizie, guidate dal faraone Necao II, e quelle del Regno di Giuda, comandate dal re Giosia.\nAntefatti.\nDopo la perdita di Harran, ultima capitale di un regno assiro indipendente, il sovrano Ashur-uballit II chiese l'aiuto dell'Egitto per poter riconquistare la citt\u00e0.\nLo stesso faraone Necao II guid\u00f2 l'esercito di soccorso, ma il re di Giuda Giosia, alleato dei Medi e dei Babilonesi, gli sbarr\u00f2 la strada lungo la Via Maris, nei pressi della citt\u00e0 di Megiddo.\nLa vittoria dell'esercito egizio fu piena; lo stesso Giosia mor\u00ec nella battaglia. Le armate del faraone continuarono la loro avanzata per soccorrere le forze assire e porre l'assedio ad Harran, ma vennero respinte facilmente.\nConseguenze.\nPer controbilanciare il crescente dominio babilonese nel Medio Oriente, il faraone volle assicurarsi il completo controllo del regno di Giuda. Ritornando verso l'Egitto, dopo lo sfortunato assedio di Harran, il faraone riusc\u00ec a catturare Ioacaz, figlio di Giosia, che era riuscito a salire sul trono. Il faraone increment\u00f2 di 100 talenti d'argento e di uno d'oro il tributo che il Regno di Giuda doveva versare all'Egitto ed, inoltre, nomin\u00f2 Eliakim, il figlio maggiore di Giosia, come nuovo sovrano. Questi cambi\u00f2 il proprio nome in Ioiakim.\nIoacaz fu condotto in esilio in Egitto e fu il primo sovrano di Giuda a morire lontano dalla Patria.\nPer tutto il popolo di Israele la battaglia \u00e8 divenuta sinonimo di rovina e distruzione totale, dando origine al termine Armageddon."}
{"id": "2326304", "revid": "922800", "url": "https://it.wikipedia.org/wiki?curid=2326304", "title": "AVG (software)", "text": "AVG \u00e8 gamma di software antivirus, per le piattaforme Microsoft Windows e Linux. \u00c8 prodotto dall'azienda AVG Technologies (precedentemente nota come Grisoft), una societ\u00e0 ceca, sussidiaria della Avast Software dal luglio 2016. \u00c8 disponibile in varie versioni, tra le quali ha particolare importanza la versione \"Free\" che ha guidato la crescita della societ\u00e0.\nDescrizione del software.\nGli antivirus consentono di tenere sotto controllo i virus informatici sul computer, ed eventualmente rimuovere quelli presenti e segnalare e bloccare quelli che tentassero di installarvisi; ogni versione \u00e8 concepita per rispondere ad esigenze diverse dell'utente che le acquista. Il controllo pu\u00f2 essere effettuato sia continuamente in automatico, che su richiesta da parte dell'utente.\nLa versione \"Free\" dell'antivirus \u00e8 gratuita ma solo per uso domestico privato (non pu\u00f2 quindi essere installata per uso commerciale e neppure da organizzazioni no profit). Non consente la scelta della lingua utilizzata dall'interfaccia (\u00e8 disponibile solo in inglese, giapponese e italiano), controlla in automatico le e-mail in entrata e in uscita e ogni file che viene scritto e letto. \u00c8 possibile effettuare l'aggiornamento manualmente oppure automaticamente ad un'ora prefissata di ogni giorno.\nLa versione \"Professional\" prevede la scelta fra molte pi\u00f9 lingue e gli aggiornamenti automatici.\nIl software prevede anche la creazione di Rescue disk in modo da avviare la console di ripristino di AVG direttamente dal DOS all'avvio del computer, prima del caricamento del sistema operativo. Questo permette di eliminare anche un eventuale virus che impedisce un avvio corretto del sistema. Il sistema \u00e8 paragonabile a quello adottato da Alwil per Avast Antivirus, il quale per\u00f2 non necessita della creazione del disk ma si lancia direttamente nella prima fase di caricamento del sistema operativo.\nDalla Versione 8.0 in poi, compresa la versione gratuita, le funzionalit\u00e0 di monitoraggio Anti-Spyware e Anti-Rootkit sono state integrate rendendo l'uso della suite ancora pi\u00f9 accessibile e completo.\nEsiste la versione per cellulari Android.\nVersioni disponibili.\nAVG Technologies fornisce diverse versioni per Windows:"}
{"id": "2326306", "revid": "889336", "url": "https://it.wikipedia.org/wiki?curid=2326306", "title": "Abbazia di Gutenzell", "text": "L'abbazia di Gutenzell (Kloster o Reichsabtei Gutenzell) fu un monastero femminile cistercense posto nella municipalit\u00e0 Gutenzell-H\u00fcrbel, nel distretto di Biberach, nell'attuale stato del Baden-W\u00fcrttemberg, in Germania.\nStoria.\nLe origini del monastero sono sconosciute. Secondo la leggenda esso venne fondato nel XII secolo da due sorelle dell'aristocratica famiglia degli Schlossberg (nella tradizione pi\u00f9 tarda chiamati anche \"Schl\u00fcsselberg\"), il cui castello si trovava nelle vicinanze, e venne chiamato col nome latino di \"Cella Dei\", poi in tedesco \"Gottes Zelle\".\nAd ogni modo, il primo registro sicuro dell'abbazia di Gutenzell risale alla sua rifondazione o possibile conferma del suo capitolo nel 1237 come monastero cistercense femminile sotto il nome di \"Bona Cella\", \"Gute Zelle\" in tedesco, da cui l'attuale Gutenzell. Nei suoi primi anni di vita il monastero venne favorito e supportato in particolare dalla nobile famiglia degli Aichheim. La prima badessa di Gutenzell fu Mechthilda von Aichheim che resse le sorti della comunit\u00e0 dal 1237 al 1243, anche se altre famiglie nobili locali ebbero nei secoli il patronato dell'abbazia e questo lo sappiamo dal momento che prima del 1237 la struttura era andata distrutta in un incendio alla cui ricostruzione avevano contribuito questi medesimi aristocratici. Al monastero erano ammesse in prevalenza le figlie della migliore aristocrazia tedesca.\nGi\u00e0 nel 1238, l'abbazia venne rifondata da papa Gregorio IX che la pose sotto la supervisione spirituale dell'abbazia di Salem sotto la quale rimase sottoposta sino al 1753 quando la dipendenza venne spostata all'abbazia di Kaisheim.\nGran parte del monastero venne quindi ricostruita a partire dal 1369 a seguito di un nuovo disastroso incendio causato dall'illuminazione a torce e dalla struttura prevalentemente in legno.\nNel 1474 la chiesa del monastero, dedicata ai Santi Cosma e Damiano, divenne anche la chiesa parrocchiale del villaggio di Gutenzell che si era sviluppato attorno all'abbazia. Quella che appare tutt'oggi \u00e8 una struttura medioevale riadattata completamente in stile barocco. Le origini della chiesa, ad ogni modo, sono databili al XII secolo come \u00e8 ravvisabile da alcune tracce nei suoi muri di fondazione.\nNel tardo medioevo l'abbazia divenne un'abbazia imperiale ottenendo numerosi privilegi ad opera dell'Imperatore Sigismondo tra il 1417 ed il 1437. Dal 1521, il ciambellano del monastero, nominato dalla badessa stessa, avrebbe rappresentato l'autorit\u00e0 di questa al parlamento imperiale.\nIl 1522 \u00e8 la volta di un nuovo disastroso incendio che distrusse gran parte dell'antico chiostro del monastero, che venne prontamente ricostruito e nel 1525 l'abbazia venne coinvolta nella rivolta dei contadini che invest\u00ec l'area.\nDurante la guerra dei trent'anni le monache si trasferirono per sicurezza in Stiria dal momento che era imminente l'invasione delle truppe svedesi nel 1632. Il convento rimase ivi di sede sino al 1647, poco prima della fine della guerra nel 1648: quando le monache fecero ritorno alla vecchia abbazia la trovarono distrutta dal passaggio degli svedesi che l'avevano nuovamente incendiata nel 1646.\nNel 1685 l'abbazia riprese a pieno ritmo la propria attivit\u00e0 religiosa e ricevette dall'Imperatore anche il diritto di amministrare personalmente l'alta giustizia.\nNella seconda met\u00e0 del XVIII secolo vi fu l'ultima ristrutturazione del monastero, che duro dal 1755 al 1756 e che fu anche la pi\u00f9 spettacolare: venne chiamato lo stuccatore Franz Xaver Feuchtmayer il Vecchio e Dominikus Zimmermann segu\u00ec la progettazione dei lavori dal momento che sua figlia Maria Alessandra era a quel tempo monaca al monastero, di cui divenne successivamente anche badessa, dal 1759 al 1776. Gli affreschi vennero eseguiti da Johann Georg Dieffenbrunner. Il pulpito, risalente al 1756 venne eseguito ad opera di Stephan Luidl che cre\u00f2 anche l'altare maggiore nel 1762, probabilmente su disegno di Dominikus Zimmermann.\nAll'inizio dell'Ottocento l'abbazia possedeva non solo il piccolo villaggio di Gutenzell, ma anche gran parte di altri villaggi piccoli e grandi, per un totale di 1189 soggetti a cura d'anime. Tra gli altri, Gutenzell disponeva della reggenza di un terzo di Achstetten e Kirchberg e di met\u00e0 della signoria di Oberholzheim.\nNel 1803 l'abbazia venne dissolta durante la mediatizzazione tedesca e la struttura pass\u00f2 ai Conti di Toerring, e dal 1806 al Regno del W\u00fcrttemberg. A quel tempo la struttura accoglieva 36 monache le quali vennero in gran parte trasferite, ma 28 rimasero a risiedere nel chiostro del monastero anche se l'amministrazione dello stesso venne affidata al clero secolare. La tradizione monastica si estinse con la morte dell'ultima monaca nel 1851; l'ultima badessa, Maria Justina von Erolzheim, era morta nel 1809."}
{"id": "2326307", "revid": "1343317", "url": "https://it.wikipedia.org/wiki?curid=2326307", "title": "Njesuthi", "text": "Lo Njesuthi (3.408\u00a0m) \u00e8 la pi\u00f9 alta vetta del Sudafrica. Appartiene alla catena dei Monti dei Draghi, e si trova al confine col Lesotho, nella provincia di KwaZulu-Natal. Pur essendo la pi\u00f9 alta vetta del Sudafrica, Njesuthi non \u00e8 il punto pi\u00f9 alto dei Monti dei Draghi, che raggiungono le massime elevazioni nel Lesotho."}
{"id": "2326314", "revid": "374268", "url": "https://it.wikipedia.org/wiki?curid=2326314", "title": "Il mondo ai nostri piedi", "text": ""}
{"id": "2326318", "revid": "287204", "url": "https://it.wikipedia.org/wiki?curid=2326318", "title": "Parigi-Roubaix 2007", "text": "La Parigi-Roubaix 2007, centocinquesima edizione della corsa, venne disputata il 15 aprile 2007 lungo un percorso di 259\u00a0km, comprendente 28 tratti di pav\u00e9, e fu vinta dal australiano Stuart O'Grady."}
{"id": "2326320", "revid": "767487", "url": "https://it.wikipedia.org/wiki?curid=2326320", "title": "Dragon Ball - La bella addormentata a Castel Demonio", "text": " \u00e8 un film d'animazione del 1987 diretto da Daisuke Nishio e Minoru Okazaki.\nSi tratta del secondo film basato sulla serie \"Dragon Ball\", proiettato in Giappone per la prima volta al \"Toei Manga Festival\" il 18 luglio 1987 e pubblicato in Italia nel 1996 da Dynamic Italia in VHS. Fu ridoppiato da Mediaset e trasmesso su Italia 1 nel 2001 accorpato al primo film \"Dragon Ball - La leggenda delle sette sfere\", con il titolo La leggenda di Dragon Ball. \u00c8 stato distribuito anche col titolo Dragon Ball - La bella addormentata nel castello dei misteri.\nTrama.\nIl film \u00e8 ambientato in un universo alternativo agli eventi della storia originale e prende piede poco prima dell'allenamento di Goku e Crilin dal maestro Muten.\nGoku si reca dal Maestro Muten per chiedergli di allenarlo, ma contemporaneamente sull'isola dell'anziano fa il suo arrivo un altro giovane di nome Crilin che desidera prendere lezioni dal grande maestro. Muten propone ai due una sfida, il primo di loro che porter\u00e0 al maestro la \"Bella Addormentata\", una bellissima ragazza prigioniera a Castel Demonio, un luogo che si trova nei pressi della \"Mano della Morte\" (una catena montuosa formata da cinque montagne), diventer\u00e0 il suo nuovo pupillo. I due accettano la sfida e Muten impone a Goku di non usare la Nuvola d'Oro perch\u00e9 sarebbe per lui troppo vantaggioso; Goku e Crilin iniziano il viaggio e dopo essere partiti Muten si mette a ridere, facendo intuire che la sua storia fosse solo una bugia e che i due ragazzi siano stati vittima di uno scherzo dell'anziano per toglierseli di torno.\nBulma, Yamcha, Olong e Pual pensano di far visita a Goku sapendo che si \u00e8 recato all'isola del maestro Muten: quest'ultimo spiega che Goku si \u00e8 recato a Castel Demonio e per evitare problemi fa credere loro che si tratti di un parco divertimenti. I suoi amici decidono cos\u00ec di raggiungerlo con il loro jet. Intanto Goku e Crilin fanno a gara a chi arriva per primo e nonostante le scorrettezze di Crilin, Goku riesce a stare al suo passo; i due raggiungono la catena montuosa e trovano l'entrata per arrivare a Castel Demonio. Pure Yamcha, Olong, Pual e Bulma arrivato sul posto ma il loro veicolo viene dirottato da due demoni e dunque si schianta. Yamcha, Olong e Pual si salvano mentre Bulma viene rapita dai mostri. Appena entrati nella struttura Goku e Crilin vengono attaccati da una schiera di demoni, i due ragazzi mettono da parte le loro divergenze ed uniscono le forze per affrontare i nemici riuscendo a sconfiggerli. Dopo essersi svegliata Bulma incontra Lucifero, il capo dei demoni, il quale si presenta come un raffinato uomo in abiti da sera eleganti: visto che la ragazza crede ancora che Castel Demonio sia un parco divertimenti e che i demoni che hanno attaccato il jet fossero solo un'attrazione che era sfuggita di mano, Lucifero decide di stare al gioco e di invitare Bulma a cena per scusarsi dell'\"incidente\". La ragazza, rapita dal fascino del demone, accetta l'invito.\nBulma scopre ben presto che Castel Demonio \u00e8 tutt'altro che un'attrazione e che la sua vita \u00e8 in pericolo. Yamcha, Pual e Olong la raggiungono per salvarla, contemporaneamente a Goku e Crilin che cercano anche loro di intervenire; intanto una misteriosa ragazza dai capelli biondi fa il suo arrivo, Lunch, una ladra che si \u00e8 intrufolata a Castel Demonio per rubare la \"Bella Addormentata\", infatti essa non \u00e8 una ragazza come molti erroneamente credevano ma un diamante. Lunch riesce con scaltrezza a rubarlo ma sul pi\u00f9 bello starnutisce e stranamente i suoi capelli diventano blu mentre la sua personalit\u00e0 cambia radicalmente, passando da aggressiva a totalmente docile, addirittura non si ricorda nemmeno cosa ci faccia l\u00ec. Goku entra cos\u00ec in possesso del diamante, ma Lucifero cogliendo Crilin di sorpresa lo prende in ostaggio e minaccia di ucciderlo se Goku non gli avesse riconsegnato il diamante; non vedendo un altro modo per salvare la vita di Crilin, Goku restituisce la gemma e i demoni catturano tutto il gruppo.\nIl piano di Lucifero viene finalmente svelato: il diamante \u00e8 un magico artefatto in grado di sprigionare un'immensa energia per alimentare un potentissimo cannone demoniaco col quale poter distruggere il Sole, in quanto la sua luce ha sempre impedito ai demoni di abbandonare la \"Mano della Morte\" e di spadroneggiare sulla Terra; per attivare il diamante \u00e8 necessario il sacrificio di una bella e giovane ragazza, in questo caso Bulma. Ancora prigionieri, Goku e i suoi amici sembrano essere alla strette quando per puro caso Goku, osservando la luna piena, si trasforma in uno scimmione liberando cos\u00ec i suoi amici dalla loro prigionia. Lucifero si sta apprestando a sparare il colpo energetico per spazzare via il Sole ma viene interrotto da Goku, totalmente fuori controllo, che semina il panico fra i demoni; Pual si trasforma in un paio di forbici e taglia la coda a Goku facendolo tornare normale. Goku, Yamcha e Crilin affrontano i demoni in combattimento e liberano Bulma, tuttavia Lucifero riesce ad attivare all'ultimo il raggio energetico contro il Sole ma viene prontamente intercettato da Goku, che gli lancia contro una kamehameha: per scansarsi, Lucifero espone le fondamenta del cannone all'attacco energetico che inevitabilmente crollano, con conseguente reindirizzamento del laser. In questo modo il colpo non raggiunge pi\u00f9 il Sole ma investe in pieno Lucifero che finisce inevitabilmente polverizzato. Il gruppo riesce cos\u00ec a tornare a casa dopo aver sventato una grave minaccia per la Terra.\nIl film si conclude con Goku e Crilin che portano Lunch nell'isola del Maestro Muten, non sapendo dove altro portarla, e Muten crede erroneamente che lei sia la bella addormentata, decidendo cos\u00ec di prendere sia Goku che Crilin come suoi allievi.\nPersonaggi.\nNuovi personaggi.\nUn vampiro residente a Castel Demonio e il principale antagonista del film. Desidera invadere la Terra con le sue orde di demoni e gettarla nell'oscurit\u00e0 eterna. Viene sconfitto da Goku.\nUno dei servitori di Lucifero, e l'unico tra loro a non essere un demone. Viene sconfitto da Yamcha.\nUno dei servitori di Lucifero, comanda le sue legioni di demoni. Affronta Goku e Crilin, che lo attirano in una grotta e lo fanno mangiare da un mostro.\nDistribuzione.\nEdizioni home video.\nIl film \u00e8 stato distribuito in VHS da Dynamic Italia col primo doppiaggio e successivamente in DVD col doppiaggio di Mediaset."}
{"id": "2326321", "revid": "125211700", "url": "https://it.wikipedia.org/wiki?curid=2326321", "title": "Source routing (IP)", "text": "Nell'ambito dell'Internet Protocol, il source routing \u00e8 la tecnica di specificare all'interno dell'header IP il tragitto (route) che il pacchetto deve seguire.\nEsistono due tipi di source routing (sebbene la tecnica sia comunque poco usata): strict source and record route (SSRR) and loose source and record route (LSRR). Questo tipo di instradamento non \u00e8 frequentemente usato nelle reti IP in quanto permette all'utente di scegliere le rotte piuttosto che affidare questo compito alla rete attraverso il routing dinamico. Per questo motivo spesso questo tipo di pacchetti vengono scartati dalla rete.\nProblemi di sicurezza.\nIl principale problema legato al source routing riguarda la sicurezza. Quando un host pu\u00f2 inviare in rete dei pacchetti che contengono la rotta da seguire \u00e8 possibile, per un malintenzionato, effettuare un attacco di IP spoofing, in cui si ricevono anche i pacchetti di risposta (si veda anche quanto descritto nella voce spoofing). In questo modo \u00e8 possibile effettuare vari attacchi man in the middle (es. verso SSL)."}
{"id": "2326326", "revid": "101768", "url": "https://it.wikipedia.org/wiki?curid=2326326", "title": "Neor", "text": ""}
{"id": "2326328", "revid": "709565", "url": "https://it.wikipedia.org/wiki?curid=2326328", "title": "Critics' Choice Award al miglior attore", "text": "Il Critics' Choice Award al miglior attore \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards).\nL'attore che ha ricevuto il maggior numero di vittorie in questa categoria \u00e8 stato Russell Crowe (3), seguito da Jack Nicholson (2), Daniel Day-Lewis (2) e Sean Penn (2).\nVincitori e candidati.\nI vincitori sono indicati in grassetto.\nConfronto con gli Oscar.\n\u00c8 successo negli anni che l'attore vincitore del Critics' Choice Award vincesse poi anche il Premio Oscar. \u00c8 stato il caso del: 1997, 1998, 2001, 2004, 2005, 2006, 2007, 2008 e 2009)."}
{"id": "2326329", "revid": "1782831", "url": "https://it.wikipedia.org/wiki?curid=2326329", "title": "Sacra Terra", "text": "La Sacra Terra \u00e8 la trasposizione della Terra nell'universo fantascientifico di \"Warhammer 40.000\" (e con un nome diverso in \"Warhammer\"). \u00c8 il pianeta-capitale dell'Imperium, luogo dove sorge la fortezza dell'Imperatore e il consiglio della Terra.\nIl pianeta Terra \u00e8 considerato \"Sacro\" perch\u00e9 residenza dell'Imperatore, e qui si trova la sede dell'Inquisizione.\nSulla Sacra Terra operano l'Adeptus Custodes e l'Adeptus Terra.\nIl palazzo dell'Imperatore.\nIl palazzo dell'imperatore \u00e8 un'immensa struttura, costituita da miliardi di stanze distribuite in migliaia di torrioni, ampi corridoi e bunker. Il palazzo \u00e8 difeso da pi\u00f9 cinte murarie di incredibile resistenza e spessore (ci vollero 5 giorni di bombardamenti d'artiglieria per aprire una sola breccia nelle mura, durante l'Eresia di Horus), che fanno parte della stessa struttura del palazzo.\nIn esso si trova la stanza del Trono d'Oro, che mantiene in vita l'Imperatore.\nIl palazzo occupa la quasi totalit\u00e0 dell'emisfero nord del pianeta, e si sviluppa sia in altezza che in profondit\u00e0, raggiungendo le pi\u00f9 profonde viscere della terra. Durante l'Eresia di Horus, le mura del palazzo vennero messe sotto assedio da parte delle forze traditrici e bombardate; nonostante ci\u00f2, ci vollero 5 giorni di bombardamenti concentrati sul lato nord-est per riuscire a creare una singola breccia; inoltre, l'assedio dur\u00f2 mesi e mesi, mentre le forze imperiali continuavano a retrocedere verso l'Inner Palace, la parte pi\u00f9 interna del palazzo. I Guerrieri di Ferro resistettero per decenni nei bunker occupati del palazzo.\nIl Trono D'oro.\nIl trono D'oro si trova nel punto pi\u00f9 protetto e interno del palazzo, in una immensa stanza che ospita una miriade di servitori indaffarati a fare manutenzione al trono e un'immensa piramide dorata, attraversata da una ripida scalinata alla sommit\u00e0 della quale, si trova il Trono d'Oro, che funge da ancora nel Warp per l'anima dell'Imperatore.\nLa tecnologia con la quale \u00e8 stato costruito \u00e8 andata perduta ed \u00e8 stata ideata proprio dall'Imperatore in persona, che ha sussurrato all'orecchio di Rogal Dorn, Primarca dei Magli dell'Imperatore, in punto di morte.\nPalazzo Esterno.\nIl Palazzo Esterno, ovvero la periferia del palazzo, assomiglia a una gigantesca citt\u00e0-formicaio, dove vivono miliardi di persone e dove l'Adeptus Arbites \u00e8 responsabile della sicurezza e dell'ordine pubblico.\nIn questa zona si trovano anche diversi edifici pubblici, particolarmente sorvegliati, visto che ogni tanto scoppiano delle rivolte che sono rapidamente soppresse dal veloce intervento delle forze armate.\nIl Palazzo Esterno si propaga anche nel sottosuolo, in intricati cunicoli sotterranei che arrivano fino alle viscere della terra e ospitano resti di una tecnologia proibita e perduta.\nLe Decorazioni.\nCome si pu\u00f2 ben intuire dalle illustrazioni, dai codex, e dalle varie fonti ufficiali, le stanze e i corridoi dei palazzo sono anche affrescate e riccamente decorate, rendendo il palazzo, di fatto, un'opera d'arte, completamente distaccata dalla classica architettura imperiale, risalendo a diversi millenni prima della Grande Crociata.\nInoltre, il palazzo non si sviluppa solo in larghezza ma anche in altezza, rendendolo un'opera unica e mai vista in tutta la storia dell'Imperium e, forse, dell'intera galassia.\nGeografia.\nLa Terra \u00e8 stata completamente privata di ogni sua risorsa mineraria, mentre molte montagne sono state spianate o sono state rese irriconoscibili dagli immensi edifici-labirinto che sembrano grandi complessi di enormi grattacieli, solo apparentemente divisi fra loro.\nSotto alcune catene montuose, si celano infiniti cunicoli labirintici di segrete istituzioni imperiali.\nIl mondo-formicaio.\nIn questi millenni, intanto, la Terra si \u00e8 trasformata in un mondo-formicaio, ospitando 25 miliardi di persone: la totalit\u00e0 della superficie terrestre \u00e8 stata edificata, e centinaia di \"strati\" di grattacieli e torrioni si innalzano verso il cielo inquinato e scuro.\nNonostante sia la capitale dell'Imperium, il pianeta \u00e8 caotico come qualsiasi altro mondo formicaio, ma molto meglio difeso: le difese planetarie di Marte e la base lunare forniscono l'adeguata difesa spaziale, mentre sulla Terra si trovano le forze dell'Adeptus Custodes e delle Sorelle Guerriere a difesa del palazzo, e di ingenti forze di Space Marine a difesa del resto del pianeta.\nLa Terra \u00e8, probabilmente, il mondo-formicaio pi\u00f9 edificato della galassia, nonostante non sia il pi\u00f9 popolato, viste le sue limitate dimensioni. Solo le persone pi\u00f9 abbienti dell'Imperium possono permettersi un piccolo pezzo di terreno della Terra, mentre la maggior parte della popolazione vive in condizioni di estrema miseria.\nAstronomican.\nLa Sacra Terra ospita, nascosta in migliaia di cunicoli segreti che si diramano per tutta l'estensione dell'Himalaya, l'Astronomican, un gigantesco radiofaro psichico sostenuto dall'Imperatore e da migliaia di psionici che amplificano questo segnale.\nL'Astronomican produce una traccia nel Warp che pu\u00f2 essere seguita dai Naviganti dei vascelli imperiali per orientarsi e non perdere la rotta, finendo in una tempesta o rimanendo trappola delle forze del Caos, che dimorano nell'Immaterium. Tale traccia diventa via via pi\u00f9 flebile man mano che ci si allontana dalla Terra e lo sforzo psichico per mantenerla consuma gli psionici in pochi mesi.\nA causa di ci\u00f2, l'Inquisizione \u00e8 alla continua ricerca di psionici da allevare e spedire a creare l'eco dell'Astronomican, che vengono sacrificati al ritmo di 10\u00a0000 ogni 3-4 mesi circa.\nL'assenza dell'Astronomican renderebbe impossibili i viaggi sicuri nel Warp, destinando le flotte a fini simili alla Guardia della Morte o alla distruzione.\nSistema.\nIl sistema Sol, cos\u00ec come viene chiamato il sistema solare, \u00e8 composto da:"}
{"id": "2326330", "revid": "226458", "url": "https://it.wikipedia.org/wiki?curid=2326330", "title": "Punta Chalanson", "text": "La Punta Chalanson (3.466 ) \u00e8 una montagna delle Alpi Graie che si trova lungo il confine tra l'Italia e la Francia. Fa parte delle Alpi di Lanzo e dell'Alta Moriana.\nDal versante francese si trova sopra il ghiacciaio des Evettes; dal versante italiano si trova al fondo della val d'Ala."}
{"id": "2326331", "revid": "767487", "url": "https://it.wikipedia.org/wiki?curid=2326331", "title": "George Hurley", "text": "Nonostante avesse frequentato la stessa scuola di D. Boon e Mike Watt, non li conobbe fino al 1978. Quell'anno Hurley form\u00f2 i The Reactionaries con Boon, Watt e Martin Tamburovich. Dopo lo scioglimento della band, George si un\u00ec ad una band new wave chiamata band Hey Taxi. Nel 1980 gli Hey Taxi si sciolsero e il batterista Frank Tonche lasci\u00f2 i Minutemen, la band che Boon e Watt avevano formato dopo la fine dei The Reactionaries. Allora Hurley si riun\u00ec con i suoi ex compagni nei Minutemen.\nHurley ha suonato anche con i Red Crayola e con Tom Watson. Inoltre suona occasionalmente nella band Unknown Instructors, con Watt e componenti di Saccharine Trust e Pere Ubu. Finora la band ha pubblicato due album, \"The Way Things Work\" e \"The Master's Voice\"."}
{"id": "2326333", "revid": "729019", "url": "https://it.wikipedia.org/wiki?curid=2326333", "title": "Philippe Dintrans", "text": "Biografia.\nPhilippe Dintrans, nativo di Tarbes, trascorse tutta la carriera sportiva nella squadra cittadina, nella quale entr\u00f2 a 10 anni e con la quale debutt\u00f2 in campionato nel 1975 a 18 anni.\nCon il club dei Pirenei Dintrans raggiunse come massimo risultato la finale di campionato nel 1987/88, persa contro l'Agen.\nEsord\u00ec in Nazionale a Christchurch il 7 luglio 1979 contro la ; la settimana dopo fu di nuovo presente in campo, ad Auckland, in occasione della prima, storica, vittoria francese su suolo neozelandese (24-19).\nDisput\u00f2 sei tornei consecutivi del Cinque Nazioni dal al , pi\u00f9 quello del , vincendolo quattro volte, di cui una in solitaria, una con il Grande Slam () e due a pari merito (con e ).\nPartecip\u00f2 anche alla che la chiuse al secondo posto, disputandovi tuttavia solo un \"match\", contro la .\nIl suo ultimo incontro internazionale fu in Coppa FIRA contro la ad Auch nel 1990.\nGi\u00e0 insegnante di educazione fisica per sette anni, a met\u00e0 degli anni ottanta Dintrans avvi\u00f2 un'attivit\u00e0 gastronomica industriale di \"foie gras\", espansasi fino ad assumere 150 dipendenti, e ceduta nel 1989 a un gruppo di grande distribuzione; successivamente entrato alla Renault, ne \u00e8 oggi il concessionario per Lourdes."}
{"id": "2326335", "revid": "767487", "url": "https://it.wikipedia.org/wiki?curid=2326335", "title": "Lago Chrissie", "text": "Il lago Chrissie (\"Chrissiesmeer\" in afrikaans) \u00e8 la pi\u00f9 grande superficie di acqua dolce del Sudafrica, situato nella provincia di Mpumalanga. Situato a 1674 metri s.l.m., \u00e8 lungo circa 9\u00a0km e largo 3\u00a0km, con uno sviluppo costiero di 25\u00a0km. \u00c8 un lago poco profondo, la profondit\u00e0 massima si aggira intorno ai 6 metri. Le sue caratteristiche, in particolare estensione e profondit\u00e0, sono soggette a forti variazioni stagionali in relazione alle precipitazioni.\nPrende il nome da Christiana Pretorius, figlia di Marthinus Wessel Pretorius, primo presidente della Repubblica sudafricana del Transvaal. L'area \u00e8 anche nota come Matotoland (\"terra delle rane\") a causa della grande variet\u00e0 di batraci che abitano le acque del lago, mentre viene chiamata Kachibibi (\"grande lago\") dagli Swazi.\nLa fauna del lago include anche fenicotteri e oltre 200 altre specie di uccelli.\nIl lago fu teatro di una celebre battaglia delle guerre anglo-boere, che ebbe luogo il 6 febbraio 1901."}
{"id": "2326336", "revid": "298055", "url": "https://it.wikipedia.org/wiki?curid=2326336", "title": "Theana", "text": ""}
{"id": "2326338", "revid": "339392", "url": "https://it.wikipedia.org/wiki?curid=2326338", "title": "Matotoland", "text": ""}
{"id": "2326339", "revid": "1652134", "url": "https://it.wikipedia.org/wiki?curid=2326339", "title": "Arturo Colautti", "text": "Biografia.\nLa giovent\u00f9 in Dalmazia.\nNato a Zara in Calle dei Tintori, ultimo dei quattro figli di Francesco Colautti, friulano, ingegnere alle dipendenze dell'Impero austro-ungarico, e di Luisa Couarde, francese, originaria di Antibes, trascorse l'adolescenza nella citt\u00e0 natale, dove si diplom\u00f2 nel locale Ginnasio Liceo, per poi svolgere il servizio di leva nell'esercito austro-ungarico.\nColautti si interess\u00f2 molto precocemente al giornalismo ed all'et\u00e0 di 17 anni fond\u00f2 il giornale \"\"Il Progresso\" prima e \"La Leva\" poi. In quel periodo studi\u00f2 alle Universit\u00e0 di Vienna e Graz, laureandosi in scienze politiche e geografiche. And\u00f2 poi a Fiume a dirigere \"La Bilancia\", per poi tornare nella nativa Zara a dirigere \"Il Dalmata\" dal 1872 al 1874.\nPassato a Spalato nel 1876, vi fond\u00f2 la \"Rivista Dalmatica\" di cultura e letteratura, ma l'impresa non ebbe lunga vita. Nello stesso anno fu chiamato a dirigere \"L'Avvenire\", al quale diede un'impronta nettamente irredentistica che gli caus\u00f2 le antipatie dei croati spalatini. In seguito all'apparizione di un articolo anti-austriaco apparso sul suo giornale, nel settembre 1880 Colautti sub\u00ec un'aggressione da parte di un gruppo di soldati che lo rese infermo per qualche mese. Poco dopo, in seguito anche a minacce di querela per reati di stampa, Colautti scelse la via dell'esilio e si rifugi\u00f2 nel Regno d'Italia.\nGli anni della maturit\u00e0, il periodo napoletano e gli ultimi anni.\nNella penisola si stabil\u00ec dapprima a Padova, dove fond\u00f2 \"L'Euganeo\", poi a Milano, dove fond\u00f2 \"L'Italia\" e collabor\u00f2 a varie testate giornalistiche. Fondato il \"Corriere del Mattino\" di Napoli (1885), Colautti ne divenne il direttore e vi rimase per quindici anni, quando pass\u00f2 alla direzione del \"Corriere di Napoli\"\".\nNel lungo periodo partenopeo scrisse centinaia di articoli, ma anche poesie, romanzi e opere teatrali con una discreta fama; alcuni suoi libretti operistici furono musicati (\"Adriana Lecouvreur\", di Cilea, \"Fedora\", di Giordano e \"Do\u00f1a Flor\", di van Westerhout). Amico di Giosu\u00e8 Carducci, Alfredo Oriani e Gabriele D'Annunzio, fu scrittore aggressivo e polemista veemente. Prov\u00f2 intensa passione per Annie Vivanti, per la quale scrisse una composizione in sette sonetti dal titolo \"Annie\", pubblicata sulla \"Cronaca Partenopea\", e sostenne un duello con Matteo Renato Imbriani. Con lo pseudonimo di \"Fram\", Colautti fu anche critico militare del \"Corriere della Sera\" nel corso della guerra russo-giapponese (1904); nel capoluogo lombardo torn\u00f2 dal 1912 al 1914, quando diresse \"L'Alba\" e torn\u00f2 a collaborare al quotidiano di via Solferino.\nPer tutta la durata dell'esilio Colautti mantenne stretti contatti con gli irredentisti dalmati e partecip\u00f2 attivamente a varie manifestazioni e congressi nazionalistici. Allo scoppio della prima guerra mondiale fu tra gli interventisti, ma mor\u00ec alcuni mesi prima dell'intervento italiano nel conflitto. Per questioni di ordine pubblico non ebbe onoranze pubbliche; la sua salma fu tumulata nel corso di una cerimonia privata al cimitero del Verano.\nIntitolazioni.\nGli \u00e8 stata dedicata una via a Torino, in Borgo Vittoria."}
{"id": "2326340", "revid": "88740", "url": "https://it.wikipedia.org/wiki?curid=2326340", "title": "Beefcake", "text": "Beefcake (traducibile in \"bisteccone\" o \"bel manzo\") \u00e8 un termine inglese che indica il corpo maschile palestrato, nudo o semi-nudo. Il termine pu\u00f2 essere usato in senso spregiativo oppure inteso come palestrato nella sua accezione positiva; e anche in senso denigratorio: manzo, pompato, palestrato nella sua accezione negativa o irriverente. La parola veniva usata maggiormente tra gli anni cinquanta e settanta del XX secolo e definiva modelli intenti a esibire il proprio corpo muscoloso ritratto in costumi ridottissimi, proprio come accadeva con le pin-up.\nL'espressione, di difficile traduzione in italiano, deriva da un gioco di parole tra \"beef\" (\"manzo\") e \"cake\" (\"torta\"), che crea una risposta maschile a \"cheesecake\", letteralmente torta al formaggio, ma che in \"slang\" \u00e8 usato per definire il corpo femminile seminudo.\nIn passato la figura maschile era molto meno raffigurata nella fotografia rispetto alla figura femminile, basti pensare alle attrici hollywoodiane che con il loro \"sex appeal\" lasciavano poco spazio alle esibizioni degli attori uomini. Tuttavia, nei primi anni venti, stelle del cinema come Rodolfo Valentino e Ram\u00f3n Novarro riuscirono a porre in evidenza la propria prestanza fisica.\nAttori come Johnny Weissmuller e Buster Crabbe, interpretando Tarzan, mostrarono la propria prestanza fisica, contribuendo all'aumento di scene in cui attori come Tyrone Power, Guy Madison, Sterling Hayden e Victor Mature mostravano i propri pettorali.\nTra il 1940 e il 1950, vi fu un incremento del nudo maschile nella fotografia, nello stesso periodo nacquero numerose riviste di fitness e cura del corpo in cui venivano ritratti culturisti in pose statuarie. Tali riviste contribuirono all'affermarsi della moda del culturismo e allo sdoganamento della fisicit\u00e0 maschile nel cinema. L'attore muscoloso Steve Reeves, divenne una star hollywoodiana grazie ai film di genere \"peplum\", in cui recitava in abiti ridottissimi mettendo in risalto i propri muscoli. Nel corso degli anni, molti attori hanno occasionalmente posato per scatti \"beefcake\", come Errol Flynn, Robert Taylor, Rory Calhoun, Peter Lupus, Rod Taylor e Joe Dallesandro. Anche Elvis Presley apparve in alcuni dei suoi film a petto nudo.\nDal 1970 in poi molti attori, Sam J. Jones, Tom Selleck, Mark Harmon e Burt Reynolds, posarono per fotografie \"beefcake\", ma il vero periodo d'oro per il fenomeno \"beefcake\" avvenne dopo la nascita della rivista \"Playgirl\", incentrata esclusivamente sul nudo maschile.\nCon la nascita della pornografia gay e il suo continuo proliferare, il \"beefcake\" si divise sostanzialmente in due filoni, da un lato la produzione pornografica e dall'altro il cinema, la pubblicit\u00e0 e la moda, in cui attori e modelli spesso posano in modo ammiccante, dando vita alla commercializzazione del sex symbol maschile. Basti pensare al celebre spot della Levi's in cui Nick Kamen attende in lavanderia che i suoi blue jeans siano pronti rimanendo solamente in boxer, o alle campagne pubblicitarie della Calvin Klein con modelli come Antonio Sab\u00e0to Jr. e Mark Wahlberg.\nL'uomo \"beefcake\" \u00e8 attuale nel cinema moderno, basti pensare a Brad Pitt in \"Troy\", che per interpretare Achille ha dovuto modellare la propria muscolatura, mostrandola per gran parte del film. Da citare anche la fisicit\u00e0 mostrata da Russell Crowe ne \"Il gladiatore\" e da Gerard Butler in \"300\".\nNel 1998 \u00e8 stato realizzato un film omonimo che racconta la storia della Athletic Model Guild e del suo fondatore Bob Mizer, prima azienda conosciuta per le sue pubblicazioni erotiche."}
{"id": "2326343", "revid": "14691", "url": "https://it.wikipedia.org/wiki?curid=2326343", "title": "Guerre anglo-boere", "text": ""}
{"id": "2326345", "revid": "767487", "url": "https://it.wikipedia.org/wiki?curid=2326345", "title": "Beefcake (film)", "text": "Beefcake \u00e8 un film-documentario del 1998 scritto e diretto da Thom Fitzgerald, ispirato al libro di F. Valentine \"Hoover III\".\nTra ricostruzione storica e finzione cinematografica, il film ripercorre la vita e la carriera del fotografo Bob Mizer, specializzato nell'erotismo e nel nudo maschile con i suoi ritratti fotografici di modelli muscolosi in pose statuarie. Fondatore della rivista \"Physical Pictorial\" e dell'agenzia Athletic Models Guild, Mizer pubblic\u00f2 i suoi scatti erotici, chiamati \"beefcake\", lottando contro le censure e le denunce di oscenit\u00e0.\nIl film \u00e8 stato presentato FilmFest di Berlino e distribuito in Italia dalla Mikado Film in lingua originale e con sottotitoli in italiano, a partire dal 30 giugno 2000, in concomitanza con il Gay Pride.\n\u00c8 stato nominato per tre Genie Award."}
{"id": "2326346", "revid": "4711", "url": "https://it.wikipedia.org/wiki?curid=2326346", "title": "\u0160iroki Prima pivo", "text": ""}
{"id": "2326348", "revid": "320578", "url": "https://it.wikipedia.org/wiki?curid=2326348", "title": "UEFA Cup", "text": ""}
{"id": "2326356", "revid": "235890", "url": "https://it.wikipedia.org/wiki?curid=2326356", "title": "I Figli degli Uomini", "text": ""}
{"id": "2326361", "revid": "287204", "url": "https://it.wikipedia.org/wiki?curid=2326361", "title": "Sudafrica (disambigua)", "text": ""}
{"id": "2326367", "revid": "290948", "url": "https://it.wikipedia.org/wiki?curid=2326367", "title": "Unnilseptio", "text": ""}
{"id": "2326371", "revid": "125703398", "url": "https://it.wikipedia.org/wiki?curid=2326371", "title": "Breaking Dawn", "text": "Breaking Dawn \u00e8 il 4\u00ba romanzo della \"Saga di Twilight\" di Stephenie Meyer, pubblicato il 2 agosto 2008 negli Stati Uniti ed il 30 ottobre in Italia.\nA differenza dei precedenti romanzi della serie di \"Twilight\", \"Breaking Dawn\" \u00e8 diviso in tre parti denominate rispettivamente \"libro primo\", \"libro secondo\" e \"libro terzo\". La sezione \"libro secondo\" racconta una parte della storia dal punto di vista di Jacob Black e non dal punto di vista di Bella Swan.\nCome affermato dalla stessa Meyer, questo libro \u00e8 ispirato a \"Sogno di una notte di mezza estate\" e \"Il mercante di Venezia\", due opere teatrali di Shakespeare.\nTrama.\nLibro primo.\nEdward e Bella si sposano con una cerimonia organizzata da Alice a casa dei Cullen. Durante i festeggiamenti, si presenta Jacob Black, che non ha apprezzato la decisione di Bella riguardo al matrimonio, manifestando inoltre il suo disaccordo sulla futura trasformazione in vampiro di Bella. Dopo una discussione tra Bella e Jacob, i due sposi partono per la luna di miele. La loro destinazione \u00e8 l'Isola Esme che si trova al largo della costa del Brasile.\nEdward soddisfa il desiderio di Bella di fare l'amore con lui mentre \u00e8 ancora umana. Infatti il vampiro ha sempre espresso il suo disappunto nel concedersi a causa della sua forza, che avrebbe potuto ferirla o ucciderla, o del suo autocontrollo, che avrebbe potuto rischiare di venire meno. Il giorno successivo si rendono conto che la perdita del controllo da parte di Edward durante la notte ha lasciato segni su tutto il corpo della ragazza, anche se lei non sembra tenerne conto; per questo motivo Edward decide che altri rapporti sarebbero stati rimandati a dopo la trasformazione della moglie. Nonostante il dissenso del vampiro, Bella pretende altri rapporti ed egli cede con risultati migliori.\nDopo qualche giorno, Bella si rende conto di avere un ritardo del suo ciclo mestruale e dopo una telefonata di Carlisle, ha la conferma di essere rimasta incinta. Edward \u00e8 sconvolto dalla notizia, perch\u00e9 pensa che il bambino che crescer\u00e0 nel corpo di Bella possa provocarle dei danni, causando probabilmente la morte di entrambi. Decide quindi di tornare a Forks, pronto a sistemare la situazione con l'aiuto della sua famiglia. Ma Bella non ha intenzione di rinunciare alla gravidanza e contatta Rosalie per farsi aiutare.\nLibro secondo.\nCarlisle avverte Charlie del ritorno di sua figlia, ma come scusa per non farli incontrare gli dice che ha contratto una malattia in Sud America e che dovr\u00e0 rimanere a casa dei Cullen in quarantena. La notizia giunge a Jacob che invece \u00e8 convinto che questo allontanamento sia dovuto all'avvenuta trasformazione di Bella in vampira. Sam Uley, il maschio alfa del branco di licantropi di cui fa parte anche Jacob, avverte il ragazzo e tutti gli altri che non ci saranno ritorsioni nei confronti dei Cullen. Jacob decide di agire da solo, si reca a casa dei Cullen e scopre che Bella \u00e8 incinta di Edward. Il vampiro inoltre avverte Jacob sulle conseguenze di questa pericolosa gravidanza che oltretutto avanza a velocit\u00e0 sostenuta.\nJacob viene a conoscenza della decisione di Bella di tenere il bambino nonostante la faccia stare male, facendole rifiutare il cibo e costringendo il suo corpo a dolorosi cambiamenti a causa della forza sovrumana del feto. Nonostante l'esperienza di Carlisle come medico, la situazione risulta delicata, non essendoci documentazioni adeguate su altri casi analoghi a quello che stanno vivendo. Jacob informa il branco della gravidanza di Bella e Sam decide di ucciderla con il suo nascituro. Jacob non \u00e8 d'accordo e per fermarlo rivendica la sua posizione ereditaria di maschio alfa, lasciando il branco di Sam. Si uniscono a lui Seth e Leah Clearwater e insieme formano un nuovo branco. Questo distacco blocca la telepatia con il branco abbandonato.\nI tre licantropi controllano il territorio intorno alla casa dei Cullen per evitare l'intervento del branco di Sam.\nIl feto vampirico si sviluppa molto velocemente e la salute di Bella peggiora. Il suo corpo comincia ad avere i primi segni di cedimento, che si manifestano in costole rotte e dimagrimento notevole, dato che il suo corpo rifiuta il cibo umano.\nGrazie ad un'intuizione di Jacob, i Cullen provano a nutrire Bella con del sangue umano e scoprono cos\u00ec l'unico modo per alimentare la ragazza. Tra i Cullen e il branco di Jacob si forma una tregua perch\u00e9 quest'ultimo ha deciso di difendere i Cullen dall'attacco di Sam Uley, e perch\u00e9 Jacob sembra che riesca ad alleviare la sofferenza di Bella. Durante la gravidanza Edward percepisce i pensieri del bambino. Questo avvenimento gli fa provare amore verso suo figlio e gli fa cambiare idea nei suoi confronti.\nDopo circa un mese Bella entra in un travaglio difficile e non essendoci Carlisle ad assisterla, Edward, con l'aiuto di Jacob, riesce a far nascere una bambina. Bella \u00e8 in fin di vita ed Edward decide di intervenire iniettandole il suo veleno direttamente nel cuore e mordendola in vari punti del corpo, avviando cos\u00ec la sua trasformazione in vampiro. Jacob lascia la stanza per uccidere la neonata, ritenendola responsabile della presunta morte di Bella, ma appena la vede subisce l'imprinting.\nLibro terzo.\nDopo circa tre giorni di agonia la trasformazione di Bella appare completa. Al suo risveglio trova la famiglia Cullen ad attenderla e si rende conto dei cambiamenti sub\u00ecti dal suo corpo. I Cullen avvertono Bella della sua forza superiore che durer\u00e0 per alcuni mesi e sulla sua imprevedibile reazione al sangue umano. Tuttavia Bella riesce a dimostrare un notevole autocontrollo. Manifesta il desiderio di poter vedere sua figlia che ha chiamato Renesmee ma dal momento che la bambina \u00e8 in parte umana questo desiderio non le viene concesso per tenere Renesmee al sicuro.\nDopo essersi resa conto del cambiamento anche fisicamente, Bella viene accompagnata da Edward nella sua prima caccia dove s'imbatte nella scia di un essere umano, ma riesce a controllare la sua sete. Al loro rientro, le viene concesso di vedere sua figlia e Bella si rende conto che Renesmee cresce a vista d'occhio. Inoltre viene a conoscenza del dono mentale che possiede la bambina: infatti Renesmee riesce a trasmettere i suoi pensieri attraverso il tatto, una sorta di capovolgimento del potere di suo padre. Viene anche a conoscenza dell'imprinting di Jacob. Fraintendendo il significato di tutto ci\u00f2, furiosa e gelosa, lo attacca, ma per errore ferisce Seth e per questo si calma.\nI due sposi ricevono in dono dai Cullen un cottage. Hanno rapporti intimi per la prima volta dopo la trasformazione di Bella trovando finalmente un equilibrio. Intanto Renesmee cresce sempre pi\u00f9 velocemente tanto da dimostrare l'et\u00e0 di due anni a pochi mesi dalla nascita. L'imprinting sub\u00ecto da Jacob crea una tregua tra i Quileute e i Cullen.\nDurante una battuta di caccia nei boschi, la bambina viene notata da Irina e credendola una bambina immortale, ossia un bambino trasformato in vampiro, pratica vietata tra i vampiri, informa i Volturi. Una visione di Alice avverte i Cullen che presto i Volturi li raggiungeranno per sapere la verit\u00e0 su Renesmee. I Cullen cercano un modo per informare i Volturi dell'errore di Irina e decidono di procurarsi una schiera di testimoni. Rispondono all'appello di Carlisle diversi vampiri tra i quali il Clan di Denali, il Clan irlandese e il Clan Egizio. I vampiri vengono ospitati a casa dei Cullen e durante i preparativi per affrontare l'arrivo dei Volturi, Alice e Jasper lasciano la famiglia senza dare spiegazioni. L'unico indizio della loro partenza viene lasciato a Bella che comincia ad indagare su questa decisione. Infatti la ragazza scopre che Alice le ha lasciato un messaggio su una pagina de \"Il mercante di Venezia\", e seguendone le tracce trova l'indirizzo di un avvocato che pu\u00f2 falsificare documenti. Bella lo ingaggia per dei documenti per Jacob e Renesmee nel caso in cui si arrivi a uno scontro con i Volturi, cos\u00ec da permettere ai due di scappare e mettersi in salvo.\nDurante un'esercitazione con Kate, Bella scopre di possedere un potere di schermatura dai poteri mentali degli altri vampiri e si allena per estenderlo il pi\u00f9 possibile. Dopo qualche tempo i Volturi arrivano con tutta la guardia al completo e durante l'incontro, i Cullen e i vampiri testimoni vengono affiancati dai licantropi. Dopo aver argomentato con Carlisle, Aro si rende conto che Irina si era sbagliata e Caius la uccide davanti a tutti. Nonostante questa verit\u00e0 per\u00f2, i Volturi valutano il pericolo di lasciare Renesmee in vita e decidono di mettere ai voti un eventuale scontro. Durante questa pausa Alec e Jane provano a destabilizzare gli avversari con i loro poteri mentali ma Bella estende il suo schermo tenendo tutti al sicuro. Mentre Aro, Caius e Marcus si rendono conto di avere a che fare con avversari tenaci, Alice e Jasper fanno il loro ritorno con Huilen e Nahuel, quest'ultimo un ibrido come Renesmee, il quale per\u00f2 ha raggiunto una maturit\u00e0 fisica da un centinaio d'anni. La prova che la bambina non rappresenta un pericolo \u00e8 ormai assodata; Aro decide di lasciar perdere, anche perch\u00e9 sarebbe stato troppo pericoloso per loro una battaglia ad armi pari, e i Volturi si ritirano.\nDopo aver fatto ritorno a casa Bella permette ad Edward di entrare finalmente nei suoi pensieri essendo in grado di \"spostare\" il suo scudo mentale.\nCopertina.\nEntrambi i pezzi degli scacchi della copertina di \"Breaking Dawn\" rappresentano Bella: mostrano il suo passaggio da pedone, il pezzo di minor importanza nel gioco, a regina, nel corso della saga. La scacchiera \u00e8 importante: allude alla risoluzione di \"Breaking Dawn\", dove lo scontro con i Volturi non si gioca sul piano fisico ma su quello dell'ingegno e della strategia.\nAdattamento cinematografico.\nStephenie Meyer, da parte sua, ha affermato nella FAQ su \"Breaking Dawn\" nel suo sito che il film dovrebbe constare di due parti, dato che \u00e8 molto lungo, troppo per rientrare in 90 minuti. Oltretutto, a causa di Renesmee, una bambina che anche da molto piccola dovrebbe possedere una coscienza quasi adulta, sarebbe improbabile riuscire a trovare un'attrice adatta ed ha espresso scetticismo sulla possibilit\u00e0 di creare a computer un umano che possa sembrare vera. Tuttavia, alla fine, la bambina neonata \u00e8 stata fatta al computer, mentre la bambina gi\u00e0 cresciuta \u00e8 stata interpretata da Mackenzie Foy, mentre da adolescente da Christie Burke.\nNell'aprile del 2010 sul sito ufficiale della scrittrice \u00e8 apparsa una dichiarazione stampa della Summit Entertainment in cui dichiarano che il film verr\u00e0 realizzato e la regia sar\u00e0 affidata a Bill Condon. Il film verr\u00e0 diviso in due parti, in uscita rispettivamente nel 2011 e 2012..\nIl 16 novembre 2011 in Italia \u00e8 uscito '. Il 14 novembre 2012 in Italia \u00e8 uscito '."}
{"id": "2326381", "revid": "830939", "url": "https://it.wikipedia.org/wiki?curid=2326381", "title": "Massimo di Efeso", "text": "Biografia.\nNato da una ricca e rispettata famiglia a Efeso o a Smirne, ebbe almeno due fratelli, il retore Ninfidiano, \u00abillustre sofista a Smirne\u00bb e il \u00abfilosofo di chiarissima fama\u00bb Claudiano, che insegnava ad Alessandria, che egli super\u00f2 per \u00abvalore\u00bb.\nA Pergamo, insieme con Crisanzio, Prisco ed Eusebio di Mindo, che praticheranno anch'essi la filosofia, sia pure con spirito e contenuti diversi, fu allievo di Edesio di Cappadocia (che era discepolo di Giamblico). Secondo Eunapio, Eusebio espresse forti critiche nei confronti delle pratiche magiche di Massimo al futuro imperatore Giuliano, venuto da lui e da Crisanzio verso il 351 per essere istruito sul neoplatonismo:\nIn realt\u00e0, proprio le qualit\u00e0 di teurgo di Massimo convinsero Giuliano a frequentarne le lezioni e a essere da lui iniziato ai misteri di Mitra in una grotta di Efeso.\nQuando Giuliano divenne imperatore, nel dicembre del 361, fu accolto a corte e divenne suo consigliere spirituale. Scrive il suo biografo che in breve Massimo divenne \u00abinsopportabile a corte, indossando vestiti troppo ricercati per un filosofo e mostrandosi intrattabile e scontroso nelle conversazioni\u00bb.\nOpere.\nLa Suda afferma che Massimo scrisse una serie di opere, tra le quali \"Sulle contraddizioni insanabili\", \"Sulle previsioni\" e \"Sui numeri\". Scrisse inoltre un perduto \"Commentario alle Categorie\" di Aristotele ed un altro sugli \"Analitici primi\", al quale rispose Temistio."}
{"id": "2326382", "revid": "327094", "url": "https://it.wikipedia.org/wiki?curid=2326382", "title": "Yuan T. Lee", "text": "\u00c8 professore emerito dell'Universit\u00e0 della California di Berkeley. \u00c8 stato il primo premio Nobel del Taiwan.\nLo studi di chimica-fisica di Lee era correlato all'uso di tecniche avanzate di cinetica chimica per indagare e manipolare il comportamento delle reazioni chimiche utilizzando fasci molecolari incrociati. Dal 15 gennaio 1994 al 19 ottobre 2006, Lee \u00e8 stato presidente dell'Academia Sinica di Taiwan. Nel 2011 \u00e8 stato eletto capo dell'International Council for Science.\nPrimi anni di vita.\nLee nacque da una famiglia di Hokkien originari di Nan'an in Cina nella citt\u00e0 di Shinchiku (l'odierna citt\u00e0 di Hsinchu) nel nord di Taiwan, che era allora sotto il dominio giapponese, da Lee Tze-fan, artista e Ts'ai P'ei (\u8521 \u914d; \"C\u00e0i P\u00e9i\" ), un insegnante di scuola elementare della citt\u00e0 di Goseik\u014d (\u68a7 \u68f2 \u6e2f \u8857), nella Prefettura di Taich\u016b (Distretto di Wuqi, Taichung). Lee ha giocato nelle squadre di baseball e ping-pong della Hsinchu Elementary School, e in seguito ha studiato alla Hsinchu Senior High School, dove pratic\u00f2 il tennis e il trombone.\nGrazie ai suoi successi al liceo, fu esonerato dall'esame di ammissione e ammesso direttamente alla National Taiwan University. Ha una laurea nel 1959. Ha conseguito il Master of Science presso la National Tsing Hua University nel 1961 e il dottorato presso l'Universit\u00e0 della California nel 1965, sotto la supervisione di Bruce H. Mahan. \u00c8 stato membro del Chemistry International Board dal 1977 al 1984.\nCarriera.\nContributi alla chimica.\nNel febbraio 1967, inizi\u00f2 a lavorare con Dudley Herschbach all'Universit\u00e0 di Harvard sulle reazioni tra atomi di idrogeno e molecole alcaline biatomiche e sulla costruzione di un apparato universale a raggi molecolari incrociati. Dopo l'anno post-dottorato con Herschbach \u00e8 entrato alla facolt\u00e0 dell'Universit\u00e0 di Chicago nel 1968. Nel 1974, \u00e8 tornato a Berkeley come professore di chimica e ricercatore principale presso il Lawrence Berkeley National Laboratory, diventando cittadino statunitense nello stesso anno. Lee \u00e8 professore universitario emerito del sistema dell'Universit\u00e0 della California.\nVerso il Premio Nobel.\nUno dei principali obiettivi della chimica \u00e8 lo studio delle trasformazioni dei materiali in cui la cinetica chimica svolge un ruolo importante. Gli scienziati del XIX secolo affermarono che i processi chimici macroscopici consistono in molte reazioni chimiche elementari che sono esse stesse semplicemente una serie di incontri tra specie atomiche o molecolari. Per comprendere la dipendenza temporale delle reazioni chimiche, i cinetisti chimici si sono tradizionalmente concentrati sull'ordinamento di tutte le reazioni chimiche elementari coinvolte in un processo chimico macroscopico e sulla determinazione delle rispettive velocit\u00e0.\nIl chimico svedese Svante Arrhenius studi\u00f2 questo fenomeno alla fine del 1880 e dichiar\u00f2 le relazioni tra gli urti molecolari efficaci e i tassi di reazione (formulati in termini di energie di attivazione).\nAltri scienziati dell'epoca affermarono inoltre che una reazione chimica fosse fondamentalmente un evento meccanico e che comportasse il riarrangiamento di atomi e molecole durante una collisione. Sebbene questi studi teorici iniziali fossero solo qualitativi, inaugurarono una nuova era nel campo della cinetica chimica, permettendo la previsione del decorso dinamico di una reazione chimica.\nNegli anni Cinquanta, Sessanta e Settanta, con lo sviluppo di molte sofisticate tecniche sperimentali, divenne possibile studiare la dinamica delle elementari reazioni chimiche in laboratorio. Tra queste l'analisi delle condizioni operative di soglia di un laser chimico o degli spettri ottenuti usando varie tecniche spettroscopiche laser lineari o non lineari.\nLee si concentr\u00f2 sulla possibilit\u00e0 di controllare le energie dei reagenti e di comprendere la dipendenza della reattivit\u00e0 chimica in base all'orientamento molecolare, tra gli altri studi relativi alla natura degli intermedi di reazione, alla dinamica di decadimento e all'identificazione di meccanismi di reazione complessi. Per fare ci\u00f2 utilizz\u00f2 una tecnica di laboratorio rivoluzionaria, chiamata \"tecnica dei raggi molecolari incrociati\", in cui le informazioni derivate dalle misurazioni delle distribuzioni angolari e della velocit\u00e0 consentivano a lui e al suo team di comprendere la dinamica delle reazioni chimiche elementari.\nAttivit\u00e0 recenti.\nDurante il suo mandato, Lee ha lavorato per creare nuovi istituti di ricerca, far avanzare la ricerca scientifica all'interno di Taiwan e per reclutare e formare studiosi di alto livello per l'Accademica Sinica.\nNel 2010, Lee ha affermato che il riscaldamento globale sia molto pi\u00f9 grave di quanto gli scienziati pensassero in precedenza e che i taiwanesi debbano ridurre le loro emissioni di CO2 pro capite da 12 a 3 tonnellate l'anno. Ha inoltre osservato \"Dovremo imparare a vivere la vita semplice dei nostri antenati\". Senza tali sforzi, ha detto, \"i taiwanesi non saranno in grado di sopravvivere a lungo nel futuro\".\nHa preso parte alle Conferenze di Malta. Nell'ambito dell'iniziativa, ha offerto sei borse di studio per lavorare sul sincrotrone di Taiwan.\nVita privata.\nIl padre di Lee era un noto pittore di Taiwan. Sua madre era un'insegnante di scuola elementare e suo fratello maggiore, Yuan-Chuan Lee, \u00e8 stato professore alla Johns Hopkins University per 40 anni, premiato con la Special Chair Lectureship nell'Accademia Sinica a Taiwan. Inoltre, anche suo fratello minore, Yuan-Pern Lee, ha ricevuto questa onorificenza. La sorella di Lee, Chi-Mei Lee, \u00e8 stata professoressa alla National Chung Hsing University.\nNel 2003, \u00e8 stato uno dei 22 premi Nobel che hanno firmato il Manifesto Umanista.\nRuolo politico.\nLee ha svolto un ruolo importante durante le elezioni presidenziali del 2000 e da allora \u00e8 stato un sostenitore della coalizione pan-verde che sostiene l'indipendenza di Taiwan. Nell'ultima settimana delle elezioni ha annunciato il suo sostegno alla candidatura di Chen Shui-bian, che successivamente ottenne una risicata vittoria su James Soong. Chen intendeva nominare Lee come premier, ma questi declin\u00f2 dopo alcuni giorni di riflessione.\nSu richiesta di Chen, Lee era il rappresentante della Repubblica cinese nel vertice dei leader APEC del 2002 in Messico. Lee rappresentava di nuovo Chen nei vertici dell'APEC del 2003 e del 2004 rispettivamente in Tailandia e Cile.\nNel gennaio 2004, lui e il magnate industriale Wang Yung-ching e il regista teatrale Lin Hwai-min hanno rilasciato una dichiarazione congiunta chiedendo a Chen Shui-bian e Lien Chan di \"abbandonare l'odio e il comportamento estremo e ricorrere all'onest\u00e0\". Questo, e altre dichiarazioni critiche del Presidente, hanno portato alla speculazione che non avrebbe appoggiato nuovamente Chen alle elezioni del 2004 fino a quando non avesse rilasciato una dichiarazione di sostegno al DPP il 17 marzo, tre giorni prima dell'apertura dei sondaggi. \u00c8 stato eletto Presidente dell'International Council of Science nel 2008, mandato che ha iniziato nel 2011.\nDurante le elezioni presidenziali della Repubblica di Cina del 2012, Lee ha espresso il suo sostegno al candidato del DPP Tsai Ing-wen. All'inizio del 2016, \u00e8 apparso e si \u00e8 rivolto a una manifestazione del Partito del Nuovo Potere, un partito formato da attivisti studenteschi coinvolti nel Movimento dei girasoli.\nCambiamento climatico.\nYuan Lee ha firmato la Dichiarazione Mainau del 2015 esprimendo preoccupazione per i cambiamenti climatici antropogenici.\nFondazione Wu Chien-Shiung.\nLee \u00e8 stato uno dei quattro premi Nobel che hanno fondato la Wu Chien-Shiung Foundation.\nRiconoscimento.\nOltre al premio Nobel, Lee ha conseguito numerosi altri riconoscimenti: Sloan Fellow (1969); Fellow della American Academy of Arts and Sciences (1975); Fellow Phys. Soc. (1976); Guggenheim Fellow (1977); Membro della National Academy of Sciences (1979); Membro dell'International Academy of Science, Membro dell'Academia Sinica (1980); Premio E.O. Lawrence (1981); Miller Professor, Berkeley (1981); Fairchild Distinguished Scholar (1983); Premio Harrison Howe (1983); Premio Peter Debye (1986); National Medal of Science (1986); Premio Golden Plate dell'American Academy of Achievement (1987) e Faraday Lectureship Prize (1992). Yuan Tseh Lee \u00e8 stato insignito della Othmer Gold Medal nel 2008 in riconoscimento dei suoi eccezionali contributi ai progressi della chimica e della scienza.\nIl suo supervisore post-dottorato e collega Dudley Herschbach lo defin\u00ec \"Il Mozart della chimica fisica\"."}
{"id": "2326383", "revid": "1543377", "url": "https://it.wikipedia.org/wiki?curid=2326383", "title": "Partecipanti alla Univ\u00e9 Ronde van Drenthe 2009", "text": "Elenco delle partecipanti al Univ\u00e9 Ronde van Drenthe 2009.\nAlla competizione hanno preso parte 22 squadre, per un totale di 128 cicliste. Germania, USA, Paesi Bassi, Italia e Gran Bretagna hanno partecipato con una rappresentativa nazionale. 79 atlete hanno concluso la gara, 47 si sono ritirate durante la corsa e due, Giulia Lazzerini e Katie Colclough, non sono partite."}
{"id": "2326397", "revid": "339392", "url": "https://it.wikipedia.org/wiki?curid=2326397", "title": "'Ibn 'Idris", "text": ""}
{"id": "2326400", "revid": "767487", "url": "https://it.wikipedia.org/wiki?curid=2326400", "title": "D. Boon", "text": "Biografia.\nDennes Boon nacque a San Pedro il 1\u00ba aprile 1958. Il padre di Boon, un veterano della marina, si guadagnava da vivere montando radio su automobili, e i Boon vivevano in un'ex-baracca della Seconda guerra mondiale convertita in casa popolare. Da giovane Boon inizi\u00f2 a dipingere e firmava i suoi lavori \"D. Boon\", in parte perch\u00e9 \"D\" era il modo in cui chiamava la cannabis, in parte a causa di Daniel Boone, ma soprattutto perch\u00e9 suonava come E. Bloom, voce e chitarra dei Blue \u00d6yster Cult.\nBoon form\u00f2 la band nel gennaio 1980 con l'amico Mike Watt al basso dalle ceneri dei The Reactionaries, inizialmente insieme al batterista Frank Tonche, poi con George Hurley, ex-Reactionaries.\nI Minutemen proseguirono la loro attivit\u00e0 fino al 22 dicembre 1985, quando Boon rimase ucciso in un incidente stradale sulla \"route I-10\". Boon era steso sui sedili posteriori del camper perch\u00e9 si sentiva male, ed era senza cintura quando il veicolo usc\u00ec di strada. Boon fu scagliato contro il bagagliaio e mor\u00ec all'istante per la rottura del collo. La band si sciolse immediatamente, e Watt e Hurley formarono i fIREHOSE poco dopo. L'album live dei Minutemen \"Ballot Result\" fu pubblicato postumo nel 1987, due anni dopo la morte di Boon.\nStile musicale.\nLo stile chitarristico di Boon era molto particolare: raramente usava distorsioni e spesso regolava l'equalizzatore della sua chitarra in modo che si sentissero solo gli acuti. Il suo stile aveva un'influenza funk/blues decisamente inusuale per una band hardcore punk degli anni ottanta.\nBoon ha scritto molte canzoni per i Minutemen, tra cui \"This Ain't No Picnic\", \"Corona\", \"The Price of Paradise\" e \"Courage\". Inoltre ha disegnato molte delle copertine degli album della band, tra cui \"Joy\", \"The Punch Line\", \"What Makes a Man Start Fires?\", \"The Politics of Time\", \"Project: Mersh\" e \"3-Way Tie (For Last)\".\nSi trova al numero 89 nella classifica dei 100 migliori chitarristi di tutti i tempi stilata da \"Rolling Stone\"."}
{"id": "2326402", "revid": "1480390", "url": "https://it.wikipedia.org/wiki?curid=2326402", "title": "Cintura di pieghe del Capo", "text": "L'espressione Cintura di pieghe del Capo o Catene del Capo designa un supergruppo montuoso che attraversa il Sudafrica sudoccidentale. Raggiunge la massima altitudine con la vetta del Seweweekspoortpiek (2325\u00a0m). Seweweekspoortpiek e la vicina Du Toits Peak (1.995\u00a0m) sono le uniche due vette del Sudafrica occidentale a superare i 1.500\u00a0m. Da ovest a est, il supergruppo comprende i seguenti sistemi montuosi:"}
{"id": "2326406", "revid": "297802", "url": "https://it.wikipedia.org/wiki?curid=2326406", "title": "Dennes Boon", "text": ""}
{"id": "2326408", "revid": "104458", "url": "https://it.wikipedia.org/wiki?curid=2326408", "title": "Eldar R\u00f8nning", "text": "Biografia.\nIn Coppa del Mondo ha esordito il 12 gennaio 2003 nella 30\u00a0km a tecnica classica di Otep\u00e4\u00e4 (44\u00ba) e ha ottenuto la prima vittoria, nonch\u00e9 primo podio, il 12 febbraio 2005 nella sprint a tecnica classica di Reit im Winkl.\nIn carriera ha preso parte a due edizioni dei Giochi olimpici invernali, (36\u00b0 nell'inseguimento) e (12\u00b0 nella 15 km, 4\u00b0 nella staffetta), e a cinque dei campionati mondiali, vincendo sei medaglie.\nNel 2015 \u00e8 stato premiato con la Medaglia Holmenkollen.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nMS = partenza in linea\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nMS = partenza in linea"}
{"id": "2326413", "revid": "287204", "url": "https://it.wikipedia.org/wiki?curid=2326413", "title": "Timante", "text": "Biografia e opere.\nIl pittore, originario dell'isola cicladica di Kythnos, viene annoverato tra i pittori praticanti il tetracromatismo, si suppone comunque che nel tempo abbiano saputo estendere la propria tavolozza. \nMolto ammirato dai suoi contemporanei non solo per la tecnica esecutiva ma anche per l'inventivit\u00e0, fu contemporaneo di Zeusi e rivale dei pi\u00f9 giovani Parrasio e Kolotes di Teo. Vinse infatti a Samo la gara con Parrasio per l'esecuzione della \"Disputa per le armi di Achille\" tra Aiace e Odisseo e lo sconfitto lament\u00f2 che la vittoria era di nuovo andata d un indegno. Di altri lavori dei Timante si ricorda il dipinto della \"Lapidazione di Palamede\" a Efeso \u2013 la cui riproduzione in uno specchio etrusco assieme alla presenza di oggetti simili con altre vicende sulla storia del re di Eubea danno adito alla supposizione che il pittore ne avesse tratto un pi\u00f9 complesso ciclo \u2013 e un piccolo pinax con il ciclope Polifemo dormiente sbeffeggiato da piccoli satiri \u2013 di questo resta il ricordo nella ripresa della scena in un cratere apulo.\nMa la sua opera pi\u00f9 celebrata \u2013 e con maggiori conseguenze nelle espressioni artistiche successive \u2013 \u00e8 il \"Sacrificio di Ifigenia\", dipinta in gara con Kolotes. In quest'opera la scena \u00e8 fermata negli attimi pi\u00f9 densi di \"pathos,\" quelli precedenti al sacrificio dalla fanciulla. Il pittore vi rappresent\u00f2 l'espressione di tristezza dei volti degli astanti in modo che aumentasse a seconda del legame affettivo con Ifigenia: Calcante triste, Odisseo pi\u00f9 triste ancora, Menelao disperato; non potendo dipingere un livello ulteriore di costernazione nel padre Agamennone si risolse con l'espediente di mostrarlo con il capo coperto da un velo.\nIl lascito del velo di Timante.\nIl primo scrittore latino a ricordare quest'opera \u00e8 nuovamente Cicerone nell\"'Orator\" cui seguirono Valerio Massimo, Quintiliano, Plinio il Vecchio e molto pi\u00f9 tardi il bizantino Eustazio di Tessalonica (da quest'ultimo testo fra l'altro deriva probabilmente l'equivoco sull'origine di Timante a Sicione). Nel ritenere che il punto focale fosse il \"decorum\", ovvero il mantenimento della dignit\u00e0 nelle emozioni struggenti, l'interesse di Cicerone, Valerio e Quintiliano si soffermava, con sfumature diverse, al parallelo tra lo stratagemma nel dipinto e quella figura retorica che oggi definiamo aposiopesi, cio\u00e8 la forma in cui il discorso viene sospeso lasciando all'immaginazione del lettore la percezione del senso. Plinio ed Eustazio invece si soffermano sull'abilit\u00e0 inventiva di Timante.\nSe il successo della rappresentazione di Ifigenia di Timante, in una specie di inerzia iconografica, la vede ripresa in antico non solo nella pittura vascolare ma anche in opere pi\u00f9 cospicue come \"Sacrificio di Ifigenia\" della Casa del poeta tragico di Pompei (ora nel Museo Archeologico Nazionale di Napoli) l'espediente venne ripreso sia nella pratica figurativa che nell'elaborazione teorica anche in tempi molto pi\u00f9 recenti. Grazie alle numerose citazioni di Plinio da parte degli enciclopedisti medioevali Timante entra per la prima volta nelle teorizzazione delle arti figurative con Leon Battista Alberti che lo cita nel suo \"Della pittura\" (1436), Dopo la pubblicazione a stampa del volume i riferimenti si moltiplicano con le pubblicazioni di Benedetto Varchi, Lodovico Dolce, Giovanni Andrea Gilio e cos\u00ec numerosi altri autori ancora nel XVII e XVIII secolo. E anche Federico Borromeo, impadronendosi della lezione di Timante in uno spirito controriformistico, sugger\u00ec ai pittori di ispirarsi all'espediente nell'ambito dell'arte sacra. \nLe interpretazioni o le citazioni nelle opere d'arte, dove il velo diventa un \"topos\" fondamentale, sono innumerevoli. A solo titolo di esempio, si pu\u00f2 ricordare un'opera di Claus Sluter, la tomba di Filippo l\u2019Ardito (1411) a Digione, in cui le numerose figure del piedestallo coprono il volto con un velo a simboleggiare varie gradazioni di dolore, e, secoli dopo, guardare alla classica citazione nel \"Sacrificio di Ifigenia\" di Giambattista Tiepolo (1757) a Villa Valmarana. "}
{"id": "2326414", "revid": "1305772", "url": "https://it.wikipedia.org/wiki?curid=2326414", "title": "Maceo", "text": ""}
{"id": "2326421", "revid": "767487", "url": "https://it.wikipedia.org/wiki?curid=2326421", "title": "Uno dei tre", "text": "Uno dei tre (\"Le glaive et la balance\") \u00e8 un film del 1963 diretto da Andr\u00e9 Cayatte.\nCritica.\nIl \"Dizionario Mereghetti\" lo definisce \u00abil solito caso di coscienza che piace tanto a Cayatte (...) costruito con la solita perizia impersonale e un po' ripetitiva\u00bb, ma loda la prova degli interpreti Perkins, Brialy e Salvatori. Anche il \"Dizionario Morandini\" salva i tre giovani protagonisti, ma giudica il film inverosimile e noioso."}
{"id": "2326426", "revid": "439868", "url": "https://it.wikipedia.org/wiki?curid=2326426", "title": "Heinrich Rohrer", "text": ""}
{"id": "2326432", "revid": "1784425", "url": "https://it.wikipedia.org/wiki?curid=2326432", "title": "Andr\u00e9s Zald\u00edvar", "text": "Biografia.\nFratello di Adolfo Zald\u00edvar, anche lui politico, ha iniziato la propria carriera politica iscrivendosi al Partito Socialconservatore Cileno nel 1952. Si \u00e8 laureato in diritto all'Universit\u00e0 del Cile studiando anche a Chicago per un certo periodo di tempo. Nel 1957 assieme a Eduardo Frei Montalva ha collaborato alla fondazione del Partito Democratico Cristiano del Cile, un partito cristiano sociale con un programma progressista, che si proponeva di competere con il Partito Socialista del Cile e il Partito Comunista del Cile.\nDopo la vittoria di Frei Montalva alle elezioni presidenziali del 1964 Zald\u00edvar divenne ministro delle Finanze. Con la sconfitta del PDC alle elezioni del 1970 da parte di Salvador Allende dell'Unit\u00e0 Popolare assume diversi incarichi all'interno del partito.\nIn seguito alla caduta di Allende a causa del colpo di stato militare da parte del generale Augusto Pinochet, Zald\u00edvar assieme alla sua famiglia fugg\u00ec in Spagna. Nel 1981, ritornato in Cile divenne presidente dell'Internazionale Democratica Centrista. Si impegn\u00f2 politicamente come oppositore della dittatura e sostenne la costituzione della coalizione di centrosinistra \"Concertaci\u00f3n de Partidos por la Democracia\" assieme ai socialisti e ai socialdemocratici.\nDopo la vittoria al Referendum nazionale del 1988 e alle successive presidenziali 1989 Zald\u00edvar \u00e8 stato eletto senatore. Nel 1998 \u00e8 stato eletto Presidente del Senato Cileno, incarico che ha mantenuto fino al 2004. Si \u00e8 candidato poi alle elezioni primarie per la DC alle presidenziali del 1999 ma \u00e8 stato sconfitto sonoramente dal candidato socialista Ricardo Lagos.\nAlle elezioni presidenziali del 2005 \u00e8 stato il coordinatore della campagna elettorale di Michelle Bachelet e nello stesso tempo si \u00e8 candidato al senato senza per\u00f2 risultare eletto.\nNel 2006 a seguito della vittoria della socialista Michelle Bachelet, \u00e8 stato nominato dalla stessa quale Ministro dell'Interno, incarico che ha mantenuto fino alla fine dell'anno."}
{"id": "2326438", "revid": "1632387", "url": "https://it.wikipedia.org/wiki?curid=2326438", "title": "Deep Turtle", "text": "I Deep Turtle sono stati una band hardcore punk finlandese, attiva tra il 1990 e il 1996 e tra il 2002 e il 2004.\nStoria.\nI Deep Turtle si formarono nel 1990 nell'underground musicale di Pori. La musica dei Deep Turtle fondeva l'energia dell'hardcore punk, l'armonia del jazz, ritmi latin rock e lo sperimentalismo del rock progressivo in un genere chiamato jazzcore o weirdcore. La band \u00e8 stata volte paragonata a gruppi come Victim's Family e NoMeansNo.\nI Deep Turtle si sciolsero nel 1996 e si riformarono nel 2002, per sciogliersi definitivamente nel 2004 a causa dei problemi di acufene del batterista Mikko Erjossaari.\nI Deep Turtle sono stati l'unica band finlandese a fare una John Peel Session nel 1994."}
{"id": "2326440", "revid": "339392", "url": "https://it.wikipedia.org/wiki?curid=2326440", "title": "Delfino (sottomarino)", "text": ""}
{"id": "2326443", "revid": "21880", "url": "https://it.wikipedia.org/wiki?curid=2326443", "title": "Pinguino", "text": ""}
{"id": "2326449", "revid": "1543377", "url": "https://it.wikipedia.org/wiki?curid=2326449", "title": "Lauren Bush", "text": "Carriera.\nDopo aver studiato design della moda presso la Parsons The New School for Design e la Central Saint Martins College of Art and Design, ottiene un contratto come modella dall'agenzia di moda Elite Model Management.\nLa Bush compare sulle copertine di \"Vogue\", \"Vanity Fair\", \"Tatler\", \"Glamour\" e \"Town &amp; Country\" e lavora, tra gli altri, per Tommy Hilfiger, Abercrombie &amp; Fitch, Gai Mattiolo, Dooney &amp; Bourke e Isaac Mizrahi. Inoltre \u00e8 comparsa in un episodio della celebre sitcom \"Friends\"\nIn anni pi\u00f9 recenti la Bush ha lanciato un progetto benefico per la UN World Food Programme per combattere la fame nel mondo. Il progetto \u00e8 chiamato FEED Projects.\nNel 2008 ha lanciato la propria linea di moda, con il nome \"Lauren Pierce\", utilizzando il cognome Pierce, e non Bush. Lauren Bush ha dichiarato in una intervista alla rivista \"W\" di aver omesso il cognome paterno non per ragioni legate al mondo della politica."}
{"id": "2326452", "revid": "767487", "url": "https://it.wikipedia.org/wiki?curid=2326452", "title": "Johann Jakob Griesbach", "text": "Allievo di Johann Salomo Semler all'Universit\u00e0 di Halle, divenne professore di studi neotestamentari all'Universit\u00e0 di Jena. Fu il primo ad utilizzare il termine \"sinottici\" per indicare i primi tre vangeli: Marco, Matteo e Luca.\nLa sua fama deriva dal contributo dato all'esegesi del Nuovo Testamento, in particolare con \"Symbolae criticae ad supplendas et corrigendas variarum N. T. lectionum collectiones\", Halle 1793, che diede inizio ad una nuova era negli studi sui Vangeli. La sua soluzione per il problema sinottico prende il nome di ipotesi di Griesbach, ma correntemente le \u00e8 preferita l'ipotesi delle due fonti."}
{"id": "2326453", "revid": "729019", "url": "https://it.wikipedia.org/wiki?curid=2326453", "title": "Fortificazioni di confine cecoslovacche", "text": "Il governo cecoslovacco costru\u00ec un sistema di fortificazioni di confine tra il 1935 ed il 1938, come contromisura difensiva contro il crescente pericolo rappresentato dalla Germania nazista, che si materializz\u00f2 in seguito nel piano offensivo tedesco chiamato Fall Gr\u00fcn. L'obiettivo delle fortificazioni era di impedire l'occupazione di aree chiave da parte del nemico (non solo la Germania, ma anche l'Ungheria) con un attacco improvviso che non avrebbe consentito la piena mobilitazione dell'esercito della Cecoslovacchia, oltre che l'arrivo dell'aiuto della Francia e anche dell'Unione Sovietica.\nStoria.\nCon la salita al potere di Adolf Hitler e le pressioni per la riunificazione delle minoranze tedesche e la restituzione di altre presunte propriet\u00e0, i leader nazionali, allarmati, iniziarono a mettere in atto piani difensivi. Alcune strutture difensive di base furono poste in atto quasi subito, ma il pieno sforzo di costruzione non inizi\u00f2 fino alle conferenze con l'esercito francese.\nUn cambiamento nella filosofia dell'architettura delle difese \u00e8 identificabile nei fortini e nelle costruzioni pi\u00f9 grandi simili a quelle della Linea Maginot francese. La costruzione fu molto rapida, e al tempo degli Accordi di Monaco (settembre 1938), circa il 20% degli oggetti pesanti e il 70% di quelli leggeri erano stati completati; gran parte delle parti restanti era vicina al completamento e sarebbe stata in funzione in caso di bisogno anche in mancanza degli armamenti pesanti. Il numero totale ammontava a circa 10.000 strutture di diverse dimensioni.\nDopo aver occupato le regioni di confine (i Sudeti), i tedeschi usarono questi oggetti per testare, sviluppare nuove armi e tattiche ed eseguire attacchi contro la Linea Maginot, e contro i fortini del Belgio (il pi\u00f9 famoso \u00e8 il Forte Eben-Emael). Molto probabilmente, i tedeschi non avrebbero avuto il successo che ottennero verso ovest se non avessero potuto far pratica sul sistema di difesa cecoslovacco. Il progetto originale prevedeva il primo lotto di costruzione terminato per il 1941-1942, mentre il sistema avrebbe dovuto essere completato integralmente per gli anni cinquanta.\nDopo la conquista di Belgio, Francia e Paesi Bassi nella campagna di Francia, la Germania nazista inizi\u00f2 a smantellare la linea Bene\u0161, facendo saltare le costruzioni o rimuovendole; alcune di esse furono poi installate sul Vallo Atlantico, contro gli Alleati.\nIn seguito, durante la guerra, con la caduta del fronte orientale, i tedeschi ripararono in fretta parte delle fortificazioni; la porzione est-ovest della linea, che correva tra Ostrava e Opava, era un avvallamento in cui scorreva un fiume: questo tratto divenne la scena di diversi combattimenti. Non si sa quanto queste fortificazioni siano state vitali per la difesa tedesca, ma \u00e8 certo che offrirono una qualche resistenza all'avanzata dell'Unione Sovietica.\nDopo la guerra, i materiali utili furono portati via e venduti; un paio di enormi strutture sotterranee sono utilizzate come deposito di materiali militari. Ancora oggi, pi\u00f9 di 70 anni dopo, \u00e8 ancora usato dall'esercito della Repubblica Ceca."}
{"id": "2326454", "revid": "486946", "url": "https://it.wikipedia.org/wiki?curid=2326454", "title": "Heliodoro Rodr\u00edguez L\u00f3pez (stadio)", "text": ""}
{"id": "2326460", "revid": "1505830", "url": "https://it.wikipedia.org/wiki?curid=2326460", "title": "Isabel Allende Bussi", "text": "Biografia.\nIsabel Allende \u00e8 la terza figlia del presidente Salvador Allende, deposto e morto nel 1973 a seguito del colpo di stato militare di settembre, e della moglie Hortensia Bussi. \u00c8 cugina della scrittrice cilena Isabel Allende Llona.\nL'11 settembre 1973, il giorno del colpo di stato militare guidato dal generale Augusto Pinochet, Isabel fu l'ultima persona ad entrare nel palazzo presidenziale. Dopo che i militari iniziarono a bombardare il palazzo e il risultato era gi\u00e0 chiaro, suo padre ordin\u00f2 alle donne di andarsene. Il padre di Isabel, Salvador Allende, il primo presidente marxista eletto nelle Americhe, si uccise piuttosto che arrendersi ai golpisti. Il colpo di stato militare ha lanciato una sanguinosa dittatura di 17 anni.\nA seguito del golpe Isabel e sua madre sono fuggite prima a Cuba e poi in Messico dove \u00e8 rimasta per 16 anni fino al 1989, anno in cui il Cile \u00e8 ritornato alla democrazia. \nSostenitrice dell'alleanza tra il Partito Socialista Cileno e il Partito Democratico Cristiano del Cile, nel 1994 venne eletta per la prima volta tra i socialisti alla Camera dei deputati del Cile, riconfermata nelle legislature successive. Ne fu presidente fra il 2003 e il 2004.\nDal maggio 2008 \u00e8 vicepresidente del suo partito. Nel 2010 lasci\u00f2 la Camera per essere eletta al Senato del Cile. \nDopo la vittoria elettorale di Michelle Bachelet, il 27 febbraio 2014 viene eletta presidente del Senato, diventando cos\u00ec la seconda carica dello Stato, e ricoprendo un incarico che fu gi\u00e0 del padre Nel marzo 2015 lascia la carica per essere eletta (il 17 maggio) presidente del Partito Socialista del Cile.\nNel settembre 2016 annuncia che si candider\u00e0 alla presidenza del Cile, rinunciandovi il 28 ottobre per mantenere l'unit\u00e0 del partito\nVita privata.\nIl suo primo matrimonio, con Sergio Meza, non dur\u00f2 a lungo, ma ebbero un figlio, Gonzalo. Con il suo secondo marito, Romilio Tambutti, ebbe una figlia di nome Marcia.\nIl 16 dicembre 2010, suo figlio Gonzalo Meza Allende si \u00e8 suicidato dopo aver sofferto di depressione. "}
{"id": "2326464", "revid": "599013", "url": "https://it.wikipedia.org/wiki?curid=2326464", "title": "Gregorio Basilico", "text": "Carriera.\nAla sinistra dalle grandi potenzialit\u00e0 offensive, cresciuto nel , passa al Sant'Angelo, poi in Serie C alla Lucchese e alla , dove con la maglia rosso-blu colleziona 137 presenze e 10 reti, negli anni d'oro della Samb.\nConquistata la Serie B, nel campionato di Serie C 1973-74, nel 1976 passa al Genoa in Serie A, dove gioca per due stagioni, poi torna nuovamente alla , l'anno successivo alla , alla Pro Patria, dove conquista una promozione in Serie C1, ed infine nella Gallaratese e nel , sodalizio ove chiude la carriera agonistica.\nIn carriera ha collezionato complessivamente 36 presenze in Serie A, con una rete nella vittoria interna del Genoa sul della stagione 1976-77, e 86 presenze e 3 reti in Serie B."}
{"id": "2326472", "revid": "2148942", "url": "https://it.wikipedia.org/wiki?curid=2326472", "title": "Lallo Circosta", "text": "Biografia.\nA 21 anni entra a far parte di un coro lirico come bas-baritono, interpretando con il maestro Alfredo D'Angelo varie opere liriche di repertorio e partecipando ad alcune tourn\u00e9e.\nNel frattempo, entra a far parte del gruppo \"Talent Scout Band\" di Nicoletta Costantino e nel 1992 incide il disco \"Le pi\u00f9 belle canzoni degli anni 50, 60, 70, 80, 90, 100, 110 e lode\" con Nino Frassica e il gruppo del \"Monofestival\". Nel 1994 fonda la band Lallo e i Fusi Orari con la quale realizza oltre 320 serate nei locali, teatri e piazze di tutta Italia.\n\u00c8 noto per la sua partecipazione alla trasmissione \"Guida al campionato\", nella quale imita vari personaggi come Antonio Cassano, David Beckham, Ronaldinho, Giampiero Galeazzi, Maradona e Ronaldo.\nIn passato ha lavorato come cantante comico con Nino Frassica, a \"Forum\" con Gino Cogliandro e anche nella trasmissione \"Libero\" con Teo Mammucari.\nDalla stagione 2010/2011 collabora col programma radiofonico di Radio2 \"610\", condotto da Lillo &amp; Greg.\nNel 2012 partecipa ad alcuni film tra i quali \"Buona giornata\" e \"Operazione vacanze\"."}
{"id": "2326475", "revid": "117818903", "url": "https://it.wikipedia.org/wiki?curid=2326475", "title": "Lago Groom", "text": "Il lago Groom (Groom Lake in lingua inglese) \u00e8 il letto di un antico lago salato situato a 40 km a sud della cittadina di Rachel, nel Nevada, noto poich\u00e9 sulla sponda sud sorge la famosa Area 51, della quale \u00e8 sovente stato sinonimo. Il letto asciutto del lago \u00e8 utilizzato dall'USAF, che vi ha costruito alcune piste di atterraggio, lunghe diverse miglia. Il lago misura approssimativamente 6 km dall'estremit\u00e0 nord a quella sud e 4,8 km dall'estremit\u00e0 est a quella ovest."}
{"id": "2326478", "revid": "287204", "url": "https://it.wikipedia.org/wiki?curid=2326478", "title": "Camilo Escalona", "text": "Dal 2005 \u00e8 deputato al Congresso Nazionale Cileno e dal mese di maggio del 2006 \u00e8 stato eletto segretario del suo partito sconfiggendo Isabel Allende Bussi."}
{"id": "2326489", "revid": "1566286", "url": "https://it.wikipedia.org/wiki?curid=2326489", "title": "Skye McCole Bartusiak", "text": "Biografia.\nHa debuttato al cinema nel 1999, a 7 anni, nel film \"Le regole della casa del sidro\" ed \u00e8 anche nota per aver recitato nel thriller \"Don't Say a Word\" nel ruolo di Jessie, figlia di Michael Douglas.\n\u00c8 stata trovata senza vita nella sua abitazione di Houston nel luglio 2014 a causa di un'overdose accidentale di farmaci. Un anno dopo, nel 2015 mor\u00ec anche sua madre."}
{"id": "2326492", "revid": "287204", "url": "https://it.wikipedia.org/wiki?curid=2326492", "title": "Gunta Basko", "text": ""}
{"id": "2326494", "revid": "1573940", "url": "https://it.wikipedia.org/wiki?curid=2326494", "title": "Emma Johansson", "text": ""}
{"id": "2326495", "revid": "287204", "url": "https://it.wikipedia.org/wiki?curid=2326495", "title": "Ieva Tare", "text": ""}
{"id": "2326503", "revid": "287204", "url": "https://it.wikipedia.org/wiki?curid=2326503", "title": "Zane Eglite", "text": ""}
{"id": "2326506", "revid": "767487", "url": "https://it.wikipedia.org/wiki?curid=2326506", "title": "Isabela (Negros Occidental)", "text": "Isabela \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nIsabela \u00e8 formata da 30 baranggay:"}
{"id": "2326507", "revid": "1305887", "url": "https://it.wikipedia.org/wiki?curid=2326507", "title": "Survive", "text": ""}
{"id": "2326512", "revid": "827882", "url": "https://it.wikipedia.org/wiki?curid=2326512", "title": "Game Over (disambigua)", "text": ""}
{"id": "2326513", "revid": "287204", "url": "https://it.wikipedia.org/wiki?curid=2326513", "title": "HMS Newcastle (C76)", "text": "La HMS \"Newcastle\", settima nave da guerra della Royal Navy britannica a portare questo nome, \u00e8 stata un incrociatore leggero classe Town, sottoclasse \"Southampton\". Costruito nei cantieri Vickers Armstrong, venne impostato il 4 ottobre 1934, varato il 23 gennaio 1936, ed entr\u00f2 in servizio il 5 marzo 1937. Inizialmente il nome assegnato all'unit\u00e0 era \"Minotaur\", ma venne cambiato nel 1936 durante la costruzione. Venne demolito nell'agosto 1959 dopo aver servito durante tutta la seconda guerra mondiale e in Corea.\nServizio.\nAnni trenta.\nLa \"Newcastle\" dopo il varo avvenuto per mano della Duchessa di Newcastle, entr\u00f2 in servizio il 5 marzo 1937, entrando nel 2\u00ba Squadrone Incrociatori della Home Fleet. Al momento dello scoppio della guerra si trovava in cantiere per un riaddobbo, terminato il quale entr\u00f2 verso la met\u00e0 del settembre 1939 nel 18 Squadrone Incrociatori, aggregato sempre alla \"Home Fleet\". Inizialmente venne impiegato come scorta al naviglio commerciale, per venire poi trasferita nelle acque del Mare del Nord.\nDurante la guerra.\nDurante le fasi iniziali del conflitto la \"Newcastle\" affront\u00f2, danneggiandoli gravemente, due cacciatorpediniere tedesche presso Brest. Inoltre nello stesso periodo la nave stabil\u00ec un record rimanendo in mare per 126 giorni consecutivi.\nIl 23 novembre 1939 incontr\u00f2 gli incrociatori da battaglia tedeschi \"Scharnhorst\" e \"Gneisenau\" che avevano appena affrontato e distrutto l'incrociatore ausiliario \"Rawalpindi\" ma questi riuscirono ad allontanarsi grazie al maltempo e alla mancanza di un'installazione radar sulla \"Newcastle\" prima che altre navi da guerra inglesi potessero intervenire.\nIl 27 novembre 1940 partecip\u00f2 alla Battaglia di Capo Teulada, al comando del Vice Ammiraglio James Somerville.\nSuccessivamente partecip\u00f2 alla caccia alle navi corsare tedesche nell'Atlantico Meridionale, venendo quindi inviata per lavori di modernizzazione a Boston, negli Stati Uniti e successivamente a Devonport, dove rimase fino al gennaio 1942, per essere poi trasferita in Estremo Oriente nella Eastern Fleet. In giugno ritorn\u00f2 nel Mediterraneo per partecipare all'Operazione Vigorous, parte della battaglia di mezzo giugno, durante la quale la Royal Navy tent\u00f2 di rifornire Malta con due convogli partiti contemporaneamente da Gibilterra e dall'Egitto. Il 15 giugno, al largo di Alessandria d'Egitto la \"Newcastle\" venne colpita dai siluri della Schnellboote S-56, che danneggiarono gravemente la prua dell'incrociatore, costretto a tornare in porto alla velocit\u00e0 di 4 nodi. L'impossibilit\u00e0 di riparare definitivamente il danno costrinse la nave ad affrontare il mare con una riparazione provvisoria, pi\u00f9 volte ricollocata, fino a raggiungere verso la fine del mese di ottobre il cantiere navale di Brooklyn, nei pressi di New York, dopo aver fatto tappa in India, a Ceylon, in Sudafrica e in Brasile.\nDopo la fine delle riparazioni, nel marzo 1943, torn\u00f2 a Plymouth, prima di raggiungere nuovamente Ceylon e la Flotta dell'Estremo Oriente, dove serv\u00ec come ammiraglia del 4 Squadrone Incrociatori. Durante questo periodo partecip\u00f2 a numerosi bombardamenti delle isole controllate dai giapponesi, affiancando anche la 14\u00aa Armata nei combattimenti a Burma.\nDopo la guerra.\nDopo il 1945 la nave venne sottoposta ad una serie di lavori di modernizzazione nella base di Devonport, durante i quali venne rimossa la torretta X per fare spazio ad un maggior numero di armamenti antiaerei. Partecip\u00f2 alla guerra di Corea come nave ammiraglia, fornendo fuoco di supporto alle forze delle Nazioni Unite. Alla fine del decennio partecip\u00f2 al conflitto tra le forze del Commonwealth e quelle del Partito Comunista Malese.\nNel 1958 la \"Newcastle\" venne radiata e nell'estate dell'anno successivo venne venduta per essere demolita a Faslane dal 19 agosto."}
{"id": "2326516", "revid": "284938", "url": "https://it.wikipedia.org/wiki?curid=2326516", "title": "Groom Lake", "text": ""}
{"id": "2326517", "revid": "287204", "url": "https://it.wikipedia.org/wiki?curid=2326517", "title": "Game Over (album)", "text": ""}
{"id": "2326522", "revid": "77594", "url": "https://it.wikipedia.org/wiki?curid=2326522", "title": "Newcastle (C76)", "text": ""}
{"id": "2326528", "revid": "1543377", "url": "https://it.wikipedia.org/wiki?curid=2326528", "title": "La Castellana", "text": "La Castellana \u00e8 una municipalit\u00e0 di Seconda classe delle Filippine, situata nella Provincia di Negros Occidental, nella regione di Visayas Occidentale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nLa Castellana \u00e8 formata da 13 baranggay:"}
{"id": "2326529", "revid": "1431409", "url": "https://it.wikipedia.org/wiki?curid=2326529", "title": "Vicellous Reon Shannon", "text": "Doppiatori italiani.\nNelle versioni in italiano dei suoi film Vicellous Reon Shannon, \u00e8 stato doppiato da:\nRiconoscimenti.\nNel 2002 ha avuto una nomination per uno Black Reel per l'interpretazione in \"Dancing in September\""}
{"id": "2326532", "revid": "287204", "url": "https://it.wikipedia.org/wiki?curid=2326532", "title": "Ooh Yeah", "text": "Ooh Yeah \u00e8 un singolo di musica elettronica, il quarto estratto dall'album \"Last Night\" di Moby, pubblicato il 23 novembre 2008. \nLa versione estratta dall'album \u00e8 lunga 5:18, mentre la versione trasmessa alla radio 3:38.\nDescrizione.\nCos\u00ec come \"Disco Lies\" e il resto dell'album, \"Ooh Yeah\" ha sonorit\u00e0 che richiamano fortemente la Disco music degli anni settanta. Anche il video musicale e le sue atmosfere (estetica, colori, costumi) risultano un omaggio a quel tipo di cultura; fra l'altro, la qualit\u00e0 del video (volutamente scadente) assomiglia a quella utilizzata all'epoca. La frase del titolo viene pronunciato da una voce robotica, il resto \u00e8 cantato da una voce femminile: anche quest'ultimo aspetto \u00e8 un indubbio riferimento che omaggia la Disco Music.\nVideo.\nIl video musicale \"Ooh Yeah\" \u00e8 stato diretto da Matteo Bernardini. Il video inizia con la presentazione di alcune ragazze che posano come modelle in uno studio fotografico. Poi alcune di esse si lasciano coinvolgere in effusioni con un uomo baffuto. L'attenzione poi si sposta di nuovo sulle ragazze che lavano un'automobile d'epoca."}
{"id": "2326533", "revid": "287204", "url": "https://it.wikipedia.org/wiki?curid=2326533", "title": "Dita Krumberga", "text": ""}
{"id": "2326535", "revid": "287204", "url": "https://it.wikipedia.org/wiki?curid=2326535", "title": "Ieva Kublina", "text": ""}
{"id": "2326541", "revid": "729019", "url": "https://it.wikipedia.org/wiki?curid=2326541", "title": "Manapla", "text": "Manapla \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nManapla \u00e8 formata da 12 baranggay:"}
{"id": "2326546", "revid": "13102", "url": "https://it.wikipedia.org/wiki?curid=2326546", "title": "Tagliapenna", "text": "Il tagliapenna era un accessorio in legno usato per la scrittura con la penna d'oca.\nSimile ad un temperino, conteneva una piccola lama scorrevole, per tagliare obliquamente il calamo, ed una piccola troncatrice che consentiva di squadrare la punta per ottenere la larghezza del tratto desiderata. Una volta pretagliato, il calamo veniva introdotto nel foro superiore dove, con la pressione della leva, una doppia fustella in acciaio tagliava la punta della penna dandole la tipica forma del pennino standard in acciaio, completo di incisione per lo scorrimento dell'inchiostro."}
{"id": "2326548", "revid": "834", "url": "https://it.wikipedia.org/wiki?curid=2326548", "title": "Double Live Gonzo", "text": ""}
{"id": "2326550", "revid": "1305772", "url": "https://it.wikipedia.org/wiki?curid=2326550", "title": "Free for All", "text": ""}
{"id": "2326552", "revid": "729019", "url": "https://it.wikipedia.org/wiki?curid=2326552", "title": "Moises Padilla", "text": "Moises Padilla (in passato Magallon) \u00e8 una municipalit\u00e0 di Quarta classe delle Filippine, situata nella Provincia di Negros Occidental, nella regione di Visayas Occidentale.\nMoises Padilla \u00e8 formata da 15 baranggay:"}
{"id": "2326553", "revid": "1305772", "url": "https://it.wikipedia.org/wiki?curid=2326553", "title": "State of Shock", "text": ""}
{"id": "2326565", "revid": "307923", "url": "https://it.wikipedia.org/wiki?curid=2326565", "title": "Magallon", "text": ""}
{"id": "2326568", "revid": "109771789", "url": "https://it.wikipedia.org/wiki?curid=2326568", "title": "Wilhelm Worringer", "text": "Noto prevalentemente in rapporto all'espressionismo, \nBiografia.\nSi forma nelle universit\u00e0 di Friburgo, Berlino e Monaco di Baviera prima di passare a Berna dove scrisse la tesi di dottorato nel 1907 intitolata \"Abstraktion und Einf\u00fchlung: ein Beitrag zur Stilpsychologie\" (\"Astrazione e empatia. Un contributo alla psicologia dello stile\") che venne pubblicata ricevendo attenzione da parte della critica e successo di pubblico. Il saggio successivo \u00e8 del 1911; intitolato \"Formprobleme der Gotik\" conferm\u00f2 la notoriet\u00e0 e la reputazione dell'autore i cui lavori seguenti ebbero un taglio maggiormente storico. Arruolatosi nel 1914 al termine della guerra torna all'insegnamento presso l'Universit\u00e0 di Bonn e pubblica nel 1927 \"\u00c4gyptische Kunst\" e \"Griechentum und Gotik\" nel 1928, anno in cui si trasferisce a K\u00f6nigsberg. Trascorre un breve periodo a Halle (Saale) ma dopo il 1950 per motivi politici si trasferisce a Monaco di Baviera dove resta fino al termine della sua vita.\nGotico ed espressionismo.\nIl suo pi\u00f9 noto lavoro \u00e8 \"Abstraktion und Einf\u00fchlung\", sua tesi di dottorato, dove sostiene (sullo scia di Alois Riegl) l'esistenza di due principali tendenze nell'arte, verso l'astrazione per una preponderante spiritualit\u00e0 nella psicologia dei popoli in cui la si trova (le popolazioni preistoriche o quelle orientali, ma anche l'arte gotica), concetto che sar\u00e0 ripreso nel saggio successivo, con un problematico radicalizzarsi della dicotomia tra gotico appunto e classico, o verso l'empatia intesa come tendenza al realismo e applicabile all'arte europea, soprattutto mediterranea (antica Grecia, arte romana, rinascimento, ecc.). Il realismo non sarebbe dunque che una delle possibilit\u00e0 dell'arte, una opzione, e l'arte stessa diventa una finestra aperta sulla visione del mondo dei popoli nel loro tempo. Dagli artisti espressionisti che, come Worringer, si formarono nella Germania tra XIX e XX secolo, gli scritti di quest'ultimo furono considerati la trascrizione delle loro stesse proposizioni.\nIl suo lavoro influenz\u00f2 tra gli altri Paul Klee, Bachtin. Apprezzato da Gilles Deleuze in Mille piani come il primo a individuare l'astrazione \"come il vero inizio dell'arte\"."}
{"id": "2326572", "revid": "125446989", "url": "https://it.wikipedia.org/wiki?curid=2326572", "title": "Umorismo nero", "text": "L'espressione umorismo nero (in francese \"humour noir\") si riferisce a un sottogenere di umorismo che tratta di eventi o argomenti generalmente considerati molto seri o addirittura tab\u00f9, come la guerra, la morte, la violenza, la religione, la malattia, la disabilit\u00e0, la diversit\u00e0 culturale, diversi tipi di crimine (il terrorismo, l'omicidio, la violenza sessuale, la droga, la pornografia, eccetera...). \nSebbene l'umorismo nero possa apparire fine a s\u00e9 stesso, e avere l'unico scopo di causare l'ilarit\u00e0 attraverso la violazione di regole non scritte di \"buon gusto\", esso \u00e8 usato in letteratura e in altri campi, con l'intento di spingere l'ascoltatore a ragionare in modo serio su temi difficili.\nL'umorismo nero si differenzia dal genere della \"blue comedy\", che si concentra pi\u00f9 su argomenti grezzi e volgari, come la nudit\u00e0, il sesso e i fluidi corporei. Anche se i due generi sono interdipendenti, l'umorismo nero si differenzia dalla semplice oscenit\u00e0 in quanto \u00e8 pi\u00f9 sottile e non ha necessariamente l'intenzione esplicita di offendere delle persone. Nell'umorismo osceno, gran parte dell'elemento umoristico proviene da shock e repulsione, mentre la commedia nera include elementi di ironia e di fatalismo.\nFra gli scrittori che si sono distinti per l'uso dell'umorismo nero, si possono citare fra gli altri Mark Twain (famosa la battuta \"Le voci sulla mia morte sono oltremodo esagerate\"), Voltaire, Jonathan Swift, Kurt Vonnegut, William Faulkner, Ambrose Bierce, Luigi Pirandello, Thomas Pynchon, George Bernard Shaw. Al di fuori della letteratura esempi noti di umorismo nero sono le opere televisive e cinematografiche dei Monty Python.\nOrigine della locuzione.\nLa locuzione \"umorismo nero\" \u00e8 stata coniata dal teorico del surrealismo Andr\u00e9 Breton nel 1935 (francese: \"humour noir\"), per indicare un sotto-genere della commedia e della satira nel quale l'umorismo nasce dal cinismo e dallo scetticismo, spesso in riferimento ad argomenti come la morte.\nBreton coni\u00f2 la locuzione per il suo libro \"Antologia dello humour nero\", in cui accredit\u00f2 Jonathan Swift come il creatore dell'umorismo nero e del \"gallows humor\". Oltre ai brani di Swift, il libro contiene anche brani di 45 altri scrittori; tra questi Breton incluse sia esempi in cui l'umorismo nasce da una vittima con la quale il pubblico si immedesima (come sarebbe pi\u00f9 tipico per il genere del \"gallows humor\"), sia esempi in cui la commedia viene impostata sulla derisione della vittima, la cui sofferenza viene banalizzata e porta a simpatizzare con il carnefice - \u00e8 ci\u00f2 che avviene ad esempio nei racconti del Marchese de Sade, dove spesso la vittima \u00e8 mostrata essere poco simpatica o attraente per il lettore. L'umorismo nero \u00e8 legato al genere del grottesco.\nBreton identific\u00f2 Swift come il creatore dell'umorismo nero e del \"gallows humor\" particolarmente per le sue opere \"Una modesta proposta\" (1729), \"Directions to Servants\" (1731), \"A Meditation Upon a Broom-Stick\" (1710) e per alcuni suoi aforismi.\nTalvolta vengono usate anche la locuzione \"humour nero\" e le inglesi \"black comedy\" e \"dark comedy\", le ultime due entrambe traducibili, oltre che come \"comicit\u00e0 nera\", anche come \u2018\"commedia nera\"\u2019;\nIl concetto di umorismo nero negli Stati Uniti.\nIl concetto di umorismo nero fu importato negli Stati Uniti da Bruce Jay Friedman grazie alla sua antologia intitolata \"Black Humor\". In essa Friedman include sotto il genere dell'umorismo nero autori e opere molto diversi. La sua etichettatura venne alla ribalta negli anni 1950 e 1960.\nNel 1965 \u00e8 stato pubblicato un libro tascabile per il mercato di massa intitolato \"Black Humor\". Questo contiene il lavoro di una miriade di autori, sia americani che europei, che comprendono J.P. Donleavy, Edward Albee, Joseph Heller, Thomas Pynchon, John Barth, Vladimir Nabokov, Bruce Jay Friedman stesso, e Louis-Ferdinand C\u00e9line. Il libro fu una delle prime antologie americane dedicate al concetto di umorismo nero come genere letterario; la sua pubblicazione suscit\u00f2 un vasto interesse nazionale nei confronti dell'umorismo nero. Tra gli scrittori etichettati come umoristi neri da giornalisti e critici letterari vi sono Roald Dahl, Thomas Pynchon, Kurt Vonnegut, Warren Zevon, John Barth, Joseph Heller e Philip Roth. Il motivo per applicare l'etichetta di umorista nero per tutti gli scrittori sopra citati \u00e8 che hanno scritto romanzi, poesie, racconti, opere teatrali e canzoni in cui eventi profondi e terribili vengono ritratti in maniera comica.\nI comici che fino ai tardi anni cinquanta erano etichettati sotto il genere della \"sick comedy\" (\"comicit\u00e0 malata\") - tra i quali ad esempio spicca Lenny Bruce - dai giornalisti principali, sono stati inclusi anche nel genere commedia nera. Dopo Lenny Bruce, altri che hanno subito trattamento simile sono stati Sam Kinison, Richard Pryor, George Carlin, Bill Hicks, Jimmy Carr, Frankie Boyle, Chris Morris, i Monty Python, Louis C.K., Christopher Titus, Daniel Tosh, Doug Stanhope, Jeff Dunham, Dane Cook e Anthony Jeselnik.\nNel cinema.\nEssendo il black humor una tipica caratteristica britannica, \u00e8 all'interno di questo cinema che troviamo il prototipo della black comedy, \"La signora omicidi\" di Alexander Mackendrick, altro fulgido esempio del genere \u00e8 \"Il caro estinto\" di Tony Richardson. Anche Stanley Kubrick, una volta trasferitosi in Inghilterra si ciment\u00f2 nel genere con \"\".\nAltri esempi di umorismo nero nel cinema comprendono la scena finale del film \"Brian di Nazareth\" dei Monty Python, in cui Brian ed altri condannati a morte per crocifissione cantano e fischiano un'allegra melodia centrata intorno alla morte, intitolata \"Always Look on the Bright Side of Life\" (\"Guarda sempre il lato positivo della vita\"), altri film recenti del genere sono \"Svegliati Ned\" di Kirk Jones e \"Funeral Party\" di Frank Oz. \nSul versante americano va assolutamente citato Billy Wilder, i cui film, non solo le commedie, sono costellati di humor nero. In tempi pi\u00f9 recenti, a parte la commediola adolescenziale \"Weekend con il morto\" di Ted Kotcheff, un tipico esempio di humor nero \u00e8 rappresentato da \"L'onore dei Prizzi\" o da registi come Danny DeVito con \"Getta la mamma dal treno\", \"La guerra dei Roses\" e \"Duplex - Un appartamento per tre\" e David Mamet con \"La casa dei giochi\", \"Le cose cambiano\" e \"Il colpo\" sono due tra i massimi rappresentanti del genere. Non vanno altres\u00ec dimenticate alcune opere di Robert Altman quali \"M*A*S*H\" e \"I Protagonisti\".\nAltri registi che hanno realizzato molte opere classificabili come humor nero sono Luis Bu\u00f1uel e Marco Ferreri, mentre in tempi pi\u00f9 recenti va segnalato \u00c1lex de la Iglesia.\nNella televisione.\nUn esempio di sitcom che \u00e8 anche incentrata sull'umorismo nero \u00e8 la serie televisiva \"M*A*S*H\", che, come la versione cinematografica che l'ha ispirata, considera la Guerra di Corea come un soggetto da commedia nera; ad esempio, vengono deliberatamente inserite delle risate preregistrate durante le sequenze sulla sala operatoria, e molti degli episodi evidenziano l'assurdit\u00e0 di molte situazioni di combattimento, anche in sequenze in cui i personaggi sono sotto fuoco ostile.\nLa serie televisiva \"Wilfred\", sia nella versione australiana che in quella statunitense, \u00e8 un altro esempio di umorismo nero. In entrambe le versioni il protagonista sta combattendo una forma di malattia mentale (presumibilmente schizofrenia), tema serio, e tuttavia in tale condizione comunica comicamente con un cane che immagina nella sua mente e che ovviamente nessun altro pu\u00f2 ascoltare.\n\"Louie\", una serie scritta, diretta, curata da e con protagonista Louis C.K., \u00e8 diventato uno degli esempi televisivi di umorismo nero pi\u00f9 acclamati dalla critica. Lo spettacolo trae gran parte del suo umorismo da situazioni scomode, come quelle in cui Louie interagisce con donne emotivamente instabili o sconosciuti malevoli. in un episodio, in particolare, Louie acquista un cane solo per vederlo morire subito dopo l'arrivo a casa sua.\nEsempi di umorismo nero si trovano nelle serie \"I Griffin\", \"South Park\", \"I Simpson\", \"Happy Tree Friends, Rick and Morty, \"BoJack Horseman\" e\" nel personaggio del dr. Gregory House, della serie \"Dr. House - Medical Division\"."}
{"id": "2326578", "revid": "834", "url": "https://it.wikipedia.org/wiki?curid=2326578", "title": "Ignition (Offspring)", "text": ""}
{"id": "2326582", "revid": "1452073", "url": "https://it.wikipedia.org/wiki?curid=2326582", "title": "Smash", "text": ""}
{"id": "2326584", "revid": "290948", "url": "https://it.wikipedia.org/wiki?curid=2326584", "title": "Metodo di colorazione Gram", "text": ""}
{"id": "2326586", "revid": "287204", "url": "https://it.wikipedia.org/wiki?curid=2326586", "title": "Murcia (disambigua)", "text": ""}
{"id": "2326587", "revid": "133248", "url": "https://it.wikipedia.org/wiki?curid=2326587", "title": "Humour nero", "text": ""}
{"id": "2326588", "revid": "287204", "url": "https://it.wikipedia.org/wiki?curid=2326588", "title": "Splinter (album)", "text": ""}
{"id": "2326593", "revid": "599013", "url": "https://it.wikipedia.org/wiki?curid=2326593", "title": "Jos\u00e9 J\u00fanior", "text": ""}
{"id": "2326594", "revid": "122662613", "url": "https://it.wikipedia.org/wiki?curid=2326594", "title": "Ren\u00e9 Quinton", "text": "Medicina.\nAlla fine del XIX secolo Quinton lavor\u00f2 con \u00c9tienne-Jules Marey, membro dell'Accademia di Medicina e Presidente dell'Accademia delle Scienze. Nel 1896 formul\u00f2 la \"Teoria della Costanza\" che lo fece chiamare il \"Darwin francese\".\nQuinton lavor\u00f2 come assistente al Laboratorio di Patologia Fisiologica al Collegio di Francia. Studi\u00f2 la temperatura e la concentrazione salina tra le specie. Quinton osserv\u00f2 che l'acqua marina \u00e8 abbastanza simile al corpo umano ed \u00e8 bevibile ed iniettabile.\nEgli part\u00ec dall'assunto che l'origine della vita \u00e8 marina ed il mare sopravvive in noi come in qualsiasi essere vivente. Svilupp\u00f2 in vita diverse teorie tra cui diverse leggi ovvero: la legge di costanza marina, la legge di costanza termica e l'integrazione alla legge di darwin. Secondo Quinton c'\u00e8 una cellula vivente che nessun elemento chimico o artificiale a differenza del sangue e dei liquidi organici, riesce a mantenere in vita il globulo bianco. Sviluppando la teoria svolgendo diversi esperimenti, immise in una soluzione di acqua di mare i globuli bianchi di ogni essere vivente conosciuto: dagli uccelli ai rettili, dai pesci all'uomo, ottenendo dei risultati sorprendenti: sempre ogni singolo leucocita sopravviveva.\nAlcuni esperimenti sugli animali e sugli umani fecero accettare in molti paesi il \"Plasma di Quinton\" nell'ambito dei cosiddette medicine non convenzionali.\nLa Prova Chimica.\nSecondo Quinton vi sarebbe equivalenza fra sangue e acqua di mare da qui il suo assunto che per la natura stessa dei sali, per la presenza di oligoelementi e per le propriet\u00e0 chimiche niente assomiglia di pi\u00f9 al \"mezzo liquido interno umano\" pi\u00f9 della semplice acqua di mare.\nLa Prima legge: la legge della constanza marina.\nLa prima legge di Quinton dice che \"la vita animale, apparsa allo stato di cellula nel mare, tende a mantenere nelle pi\u00f9 varie specie zoologiche, per il suo alto funzionamento cellulare, le cellule costitutive dell'organismo nel mezzo marino delle sue origini\".\nLa Seconda Legge: la legge di costanza termica.\nSe la prima legge ha in s\u00e9 la rivoluzione stessa dell'assunto (curarsi in modo gratuito e accessibile a tutti), Quinton arriva a formulare la seconda legge che dice: \"di fronte al raffreddamento del globo, la vita apparsa allo stato di cellula a una determinata temperatura, tende a mantenere, per il suo alto funzionamento cellulare, la temperatura delle sue origini\". Che significava che specie simili ma nate in tempi differenti, avevano temperature basali differenti.\nL'integrazione della legge di Darwin.\nLa verifica di Quinton con le due leggi di costanza, una marina ed una termica, port\u00f2 ad interessanti conseguenze, prime tra tutte che a una superficiale approssimazione dovrebbe contraddire la teoria darwiniana (se la vita rifiuta di adattarsi, non \u00e8 vero che evolve). Ma Quinton stesso afferma il contrario \"le leggi di constanza non escludono l'evoluzione, al contrario, la rendono necessaria\" ovvero le forme anatomiche cambiano ma per permettere ai valori biologici di mantenersi costanti\nAviazione.\nIl suo lavoro fu significativo anche nello sviluppo dell'aviazione. Quinton fu cofondatore dell'Aeroclub di Francia\". Nel 1908 fond\u00f2 anche la prima scuola al mondo per piloti chiamata \"Ligue Nationale A\u00e9rien\". Quinton lavor\u00f2 con Paul Doumer, Andr\u00e9 Michelin et Paul Painlev\u00e9."}
{"id": "2326595", "revid": "741067", "url": "https://it.wikipedia.org/wiki?curid=2326595", "title": "M\u00e4rta Tor\u00e9n", "text": "Il suo cognome \u00e8 stato ispiratore del nome d'arte di Sophia Loren.\nBiografia.\nLa sua carriera artistica inizi\u00f2 in patria dove partecip\u00f2, non accreditata, a diversi film. Nel 1946 part\u00ec alla volta di Hollywood con un contratto con la Universal; ottenne un notevole successo, dovuto alla bravura e alla bellezza nordica. \nNel 1953 si trasfer\u00ec in Italia, dove interpret\u00f2 numerosi film, alcuni di grande livello. Tra le sue interpretazioni, da ricordare il ruolo di Maddalena nell'omonimo film diretto da Augusto Genina nel 1953.\nMor\u00ec a 31 anni nel 1957, a causa di un'emorragia cerebrale.\nDoppiatrici italiane.\nLa doppiatrice ufficiale di M\u00e4rta Tor\u00e9n era Lydia Simoneschi. Il sodalizio non fu per\u00f2 sempre saldo: nei film \"Damasco '25\", \"La legione dei condannati\" e \"I trafficanti di uomini\" la Tor\u00e9n venne infatti doppiata da Dhia Cristiani, la cui impostazione vocale era vagamente simile a quella della Simoneschi; nel film simbolo di M\u00e4rta Tor\u00e9n, \"Maddalena\", viene doppiata da Andreina Pagnani, che l'aveva gi\u00e0 doppiata in \"Puccini\" e la doppi\u00f2 poi anche in \"Casa Ricordi\"."}
{"id": "2326596", "revid": "133248", "url": "https://it.wikipedia.org/wiki?curid=2326596", "title": "Black humor", "text": ""}
{"id": "2326597", "revid": "183694", "url": "https://it.wikipedia.org/wiki?curid=2326597", "title": "Emanuele Samek Lodovici (politico)", "text": "Biografia.\nLaureatosi in Medicina presso l'Universit\u00e0 di Pisa nel 1923, esercit\u00f2 dapprima per un breve periodo come medico condotto per poi divenire direttore dell'ospedale \"Costantino Cant\u00f9\" di Abbiategrasso (1935-70) e libero docente in Patologia medica e Clinica medica all'Universit\u00e0 degli Studi di Torino. Durante il secondo conflitto mondiale venne arruolato come capitano medico ed inviato in Cirenaica.\nDopo la proclamazione della Repubblica, venne eletto Senatore per la Democrazia Cristiana nel 1948, ricoprendo tale carica durante le legislature I, II, III, IV (1948-1968). Nel 1955 fu rappresentante dello stato italiano alla cerimonia d'incoronazione della Madonna di Corbetta a patrona del magentino, condotta presso il Santuario di Corbetta da Giovanni Battista Montini."}
{"id": "2326598", "revid": "133248", "url": "https://it.wikipedia.org/wiki?curid=2326598", "title": "Black humour", "text": ""}
{"id": "2326602", "revid": "767487", "url": "https://it.wikipedia.org/wiki?curid=2326602", "title": "Murcia (Negros Occidental)", "text": "Murcia \u00e8 una municipalit\u00e0 di Prima classe delle Filippine, situata nella Provincia di Negros Occidental, nella regione di Visayas Occidentale.\nCaratteristiche.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo. Di particolare interesse la localit\u00e0 di Mambukal o Mambucal che, sulle pendici del Monte Kanla-on, ospita una importante sorgente di acqua sulfurea, m\u00e8ta turistica per gli abitanti della zona.\nDivisioni.\nMurcia \u00e8 formata da 23 baranggay:"}
{"id": "2326608", "revid": "1543377", "url": "https://it.wikipedia.org/wiki?curid=2326608", "title": "Pontevedra (Negros Occidental)", "text": "Pontevedra \u00e8 una municipalit\u00e0 di Terza classe delle Filippine, situata nella Provincia di Negros Occidental, nella regione di Visayas Occidentale.\nPontevedra \u00e8 formata da 20 baranggay:"}
{"id": "2326614", "revid": "287204", "url": "https://it.wikipedia.org/wiki?curid=2326614", "title": "Industry (California)", "text": "Industry \u00e8 una citt\u00e0 situata nella contea di Los Angeles, in California (Stati Uniti d'America). Secondo il censimento del 2000 la citt\u00e0 aveva una popolazione di 777 abitanti.\nNacque il 18 giugno 1957 per evitare che le citt\u00e0 vicine annettessero zone industriali per aumentare le rendite fiscali. La citt\u00e0 di Industry non ha invece tasse sulle imprese e le sue entrate fiscali sono unicamente quelle legate alla vendita al dettaglio ed alla distribuzione al dettaglio di servizi (ad esempio nel settore alberghiero).\nI quartieri generali di Hot Topic, Newegg.com, Emtek Products ed Engineering Model Associates/Plastruct sono fra quelli che hanno sede ad Industry.\nLa citt\u00e0 ospita inoltre l'Homestead Museum."}
{"id": "2326616", "revid": "474175", "url": "https://it.wikipedia.org/wiki?curid=2326616", "title": "Franco Cesana", "text": "Considerato il pi\u00f9 giovane partigiano caduto in combattimento, era di origine ebraica.\nBiografia.\nFranco frequentava le scuole elementari a Bologna, dove viveva con la famiglia, quando, in seguito all'approvazione delle leggi razziali fasciste, fu espulso dalla scuola all'et\u00e0 di 7 anni. Prosegu\u00ec gli studi nella scuola improvvisata dalla comunit\u00e0 ebraica bolognese presso la sinagoga. In seguito alla morte di suo padre, nel 1939, si trasfer\u00ec con sua madre e suo fratello Lelio a Torino, dove prosegu\u00ec gli studi in una scuola ebraica.\nDopo l'8 settembre le truppe naziste che occupavano il centro e il nord dell'Italia iniziarono la caccia all'ebreo e la famiglia di Franco dovette nascondersi fra le montagne. Suo fratello maggiore Lelio si arruol\u00f2 nelle formazioni partigiane di Giustizia e libert\u00e0 e Franco volle seguirlo. Si arruol\u00f2 nella brigata Scarabelli della 2\u00aa divisione Modena Montagna e partecip\u00f2 a numerosi scontri con i tedeschi. In uno di questi rest\u00f2 ucciso nei pressi di Gombola di Polinago il 14 settembre 1944. Riconosciuto partigiano dal 1\u00ba luglio al 14 settembre 1944, gli \u00e8 stata attribuita la medaglia di bronzo al valor militare alla memoria.\n\u00c8 sepolto nel monumento ossario ai caduti partigiani della Certosa di Bologna e il suo nome \u00e8 ricordato nel sacrario di piazza del Nettuno.\nSono state intitolate al suo nome una scuola elementare a Bologna e una a Roma."}
{"id": "2326617", "revid": "106456", "url": "https://it.wikipedia.org/wiki?curid=2326617", "title": "Noucentisme", "text": "Con Noucentisme (AFI: ) s'intende il movimento culturale che caratterizz\u00f2 la Catalogna dei primi anni del XX secolo, in contrapposizione con il modernismo che aveva dominato il periodo precedente.\nIl nome venne coniato nel 1906 da Eugeni d'Ors seguendo la tradizione italiana di chiamare gli stili con il nome dei secoli in cui si erano sviluppati (ad esempio, il Quattrocento, il Cinquecento, ecc..) e sfruttando l'equivalenza fonetica del termine \"nou\" che in catalano significa sia \"nove\" che \"nuovo\". \"Noucentisme\" richiama cos\u00ec non solo il Novecento, ma d\u00e0 inoltre l'idea di un movimento di rinnovazione.\nSempre nel 1906 vennero inoltre pubblicate due opere essenziali del \"noucentisme\" quali: \"Els fruits saborosos\" del poeta Josep Carner e \"La nacionalitat catalana\" del politico conservatore Enric Prat de la Riba."}
{"id": "2326620", "revid": "729019", "url": "https://it.wikipedia.org/wiki?curid=2326620", "title": "Dominique Erbani", "text": "Biografia.\nCresciuto nell'Agen, debutt\u00f2 in prima squadra nel 1976 e con il club del Lot e Garonna vinse due titoli nazionali francesi, nel 1982 e nel 1988.\nFlanker, e talora anche numero 8, Erbani esord\u00ec in Nazionale nel 1981 a Brisbane in un \"test match\" contro l' e partecip\u00f2 a otto tornei consecutivi del Cinque Nazioni, dal al , con cinque vittorie totali, di cui una in solitaria, una con il Grande Slam () e tre a pari merito con un'altra Nazionale.\nFu anche nella rosa francese che prese parte alla e giunse fino alla finale, poi persa, contro la .\nDisput\u00f2 il suo ultimo incontro internazionale contro l' nel corso del citato Cinque Nazioni 1990.\nRitiratosi nel 1992, si dimise da funzionario di polizia per intraprendere la professione di rappresentante di commercio.\nNel 2000 fu anche per un breve periodo presidente dell'Agen, all'epoca in difficolt\u00e0 finanziarie dovute al passaggio al professionismo: eletto nel luglio di quell'anno si dimise dopo soli cinque mesi in tale carica, in disaccordo con le scelte economiche della societ\u00e0 che non raccolse le sue proposte."}
{"id": "2326623", "revid": "729019", "url": "https://it.wikipedia.org/wiki?curid=2326623", "title": "Pulupandan", "text": "Pulupandan \u00e8 una municipalit\u00e0 di Quarta classe delle Filippine, situata nella Provincia di Negros Occidental, nella regione di Visayas Occidentale.\nPulupandan \u00e8 formata da 20 baranggay:"}
{"id": "2326637", "revid": "62748", "url": "https://it.wikipedia.org/wiki?curid=2326637", "title": "Palazzo del Genio", "text": "Il palazzo del Genio \u00e8 un'architettura civile sita nel centro storico di Cerreto Sannita, di fianco alle ex carceri feudali e di fronte alla collegiata di San Martino. \nStoria.\nA seguito della ricostruzione \"ex novo\" della cittadina dopo il terremoto del 5 giugno 1688, lo spazio sovrastante la dogana (ufficio riscossione tributi) e delimitato dalle mura della taverna ducale e delle carceri feudali, rimase incompiuto sino al 1735. In quest'anno l'Universitas decise di vendere la casa adibita ad ospedale e di costruire con il ricavato una grande stanza a volta da utilizzare per le riunioni della civica amministrazione.\nVenduta la casa adibita ad ospedale si indisse subito la gara d'appalto che fu vinta nel 1736 da mastro Giuseppe Ciarlelli che si impegn\u00f2 a costruire l'edificio ottenendo come compenso 99 \"grana\" e 7 \"cavalli\" per ogni \"canna\" eseguita.\nIl salone fu subito terminato ma dovette essere usato per poco tempo dall'Universitas dato che nel 1739 le sedute della civica amministrazione continuavano a tenersi nel pronao della chiesa di San Gennaro. Il salone infatti divenne sede di rappresentazioni teatrali come si deduce da due documenti del 1759 e del 1794. Nel primo vi \u00e8 scritto che alcuni cerretesi vi avevano rappresentato una commedia, mentre nel secondo documento \u00e8 annotato che il governatore della contea vi viet\u00f2 la rappresentazione di spettacoli comici. \nOltre gli spettacoli comici probabilmente non vi fu rappresentata neanche la commedia Cerreto modernata, satira del clero cerretese del XVIII secolo scritta da Oronzo Cerri.\nNel 1810 il salone sub\u00ec un radicale intervento di ristrutturazione con la creazione dei palchi padronali in legno. \nNel 1860, a seguito dell'Unit\u00e0 d'Italia, fu chiamato \"Teatro del Genio\", in onore del Genio Italico.\nDurante la dittatura fascista, a causa della fatiscenza dei palchi padronali, il teatro fu distrutto. \nSino agli anni 1990 \u00e8 stato sede della comunit\u00e0 montana Titerno e Alto Tammaro. \nDopo i restauri del 2007 \u00e8 stato adibito a biblioteca e ad iniziative culturali.\nDescrizione.\nLa facciata \u00e8 costituita da due ordini. L'ordine inferiore presenta il portale, raggiungibile dopo aver percorso alcuni gradini, e due arcate cieche in pietra. In quella a sinistra vi \u00e8 una finestra che dava luce alla dogana, l'antico ufficio di riscossione dei tributi regi. Sovrastano il portale tre finestre con archi a tutto sesto aventi ai due lati altrettante finestre rettangolari. La finestra a sinistra \u00e8 stata murata anni addietro. Le finestre centrali sono sovrastate dalla scritta \u00abPALAZZO DEL GENIO\u00bb mentre quelle laterali sono sormontate da due oculi originariamente ovali.\nAl primo piano \u00e8 sita la biblioteca; nel piano superiore vi \u00e8 invece un grande salone adibito a convegni e conferenze.\nLa scala, frutto dei lavori di restauro del periodo fascista, presenta ancora delle raffigurazioni del fascio littorio."}
{"id": "2326638", "revid": "729019", "url": "https://it.wikipedia.org/wiki?curid=2326638", "title": "Salvador Benedicto", "text": "Salvador Benedicto (o anche Don Salvador Benedicto) \u00e8 una municipalit\u00e0 di Quinta classe delle Filippine, situata nella Provincia di Negros Occidental, nella regione di Visayas Occidentale.\nLa municipalit\u00e0 \u00e8 stata costituita il 9 febbraio 1983 con baranggay facenti in precedenza parte di altre, in particolare due di Murcia, tre di San Carlos e due di Calatrava.\nSalvador Benedicto \u00e8 formata da 7 baranggay:"}
{"id": "2326640", "revid": "86343", "url": "https://it.wikipedia.org/wiki?curid=2326640", "title": "Don Salvador Benedicto", "text": ""}
{"id": "2326644", "revid": "288127", "url": "https://it.wikipedia.org/wiki?curid=2326644", "title": "Filiberto d'Orange", "text": ""}
{"id": "2326645", "revid": "767487", "url": "https://it.wikipedia.org/wiki?curid=2326645", "title": "B\u00e1nk", "text": "B\u00e1nk \u00e8 un comune dell'Ungheria di 682 abitanti (dati 2001). \u00c8 situato nella provincia di N\u00f3gr\u00e1d."}
{"id": "2326653", "revid": "767487", "url": "https://it.wikipedia.org/wiki?curid=2326653", "title": "B\u00e1rna", "text": "B\u00e1rna \u00e8 un comune dell'Ungheria di 1.144 abitanti (dati 2001). \u00c8 situato nella provincia di N\u00f3gr\u00e1d."}
{"id": "2326656", "revid": "767487", "url": "https://it.wikipedia.org/wiki?curid=2326656", "title": "Becske", "text": "Becske \u00e8 un comune dell'Ungheria di 626 abitanti (dati 2001). \u00c8 situato nella provincia di N\u00f3gr\u00e1d."}
{"id": "2326657", "revid": "729019", "url": "https://it.wikipedia.org/wiki?curid=2326657", "title": "B\u00e9r", "text": "B\u00e9r \u00e8 un comune dell'Ungheria di 453 abitanti (dati 2001). \u00c8 situato nella provincia di N\u00f3gr\u00e1d."}
{"id": "2326658", "revid": "109481335", "url": "https://it.wikipedia.org/wiki?curid=2326658", "title": "Club Universitario San Francisco Xavier", "text": "Il Club Universitario - ufficialmente Club Deportivo Universitario San Francisco Xavier de Chuquisaca - meglio noto come Universitario de Sucre \u00e8 una societ\u00e0 calcistica boliviana con sede nella citt\u00e0 di Sucre. Milita nella Liga de F\u00fatbol Profesional Boliviano, la massima serie del calcio boliviano.\nStoria.\nFondato nel 1962, ha quasi sempre militato nella seconda divisione boliviana. Raggiunge la massima serie nel 2006 e vince il suo primo titolo nel 2008. Nel 2009 partecipa per la prima volta alla Coppa Libertadores.\nLa rivalit\u00e0 pi\u00f9 sentita \u00e8 quella con il Real Potos\u00ed. Il club appartiene all'Universit\u00e0 di San Francisco Xavier, l'ateneo pubblico di Sucre."}
{"id": "2326661", "revid": "179980", "url": "https://it.wikipedia.org/wiki?curid=2326661", "title": "Universitario de Sucre", "text": ""}
{"id": "2326664", "revid": "116938314", "url": "https://it.wikipedia.org/wiki?curid=2326664", "title": "Cresta della Taillante", "text": "La Cresta della Taillante (3.197 - in francese \"Cr\u00eate de la Taillante\") \u00e8 una montagna delle Alpi del Monviso nelle Alpi Cozie. Si trova poco a nord del colle dell'Agnello.\nCaratteristiche.\nSi trova nell'alta valle del Guil, nel comune francese di Ristolas.\n\u00c8 costituita da una lunga cresta, perpendicolare allo spartiacque alpino principale. La dorsale che costituisce la montagna si distacca infatti da quest'ultimo in prossimit\u00e0 del Pan di Zucchero e scende verso nord al valico della \"Br\u00e8che de Ruine\", da dove risale fino ad un punto nodale dove si sdoppia: un ramo secondario prosegue verso nord-est formando la catena delle \"Br\u00e8chettes\", mentre il ramo principale sale a creare la \"cresta della Taillante\", e prosegue in direzione nord andando infine a precipitare sulla sottostante valle del Guil. Dalla cresta si staccano alcuni speroni secondari che scendono in direzione ovest e nord-ovest. Il vallone compreso tra le \"Br\u00e8chettes\" e la Taillante \u00e8 detto \"Vallon de la Taillante\", mentre sul versante occidentale la montagna domina il \"Vallon de Bouchiouse\", che culmina a monte nel \"Col Vieux\" e scende anch'esso nella valle del Guil.\nLa montagna \u00e8 costituita essenzialmente da calcescisti e marmi, in formazione tabulare; il versante occidentale \u00e8 impostato sui piani di scistosit\u00e0, che hanno un andamento molto regolare, e ci\u00f2 fa s\u00ec che la montagna, per tutta la sua lunghezza, presenti un'inclinazione costante del versante occidentale.\nAscensione alla vetta.\nLa via normale si sviluppa su tracce di sentiero sul versante occidentale. Non presenta difficolt\u00e0 tecniche particolari, ma il versante \u00e8 caratterizzato da fianchi pietrosi molto instabili; pertanto, l'ascensione \u00e8 valutata come alpinistica, con grado di difficolt\u00e0 F sulla scala italiana, e R5 sulla scala francese. Per l'instabilit\u00e0 del versante, \u00e8 consigliato l'uso del caschetto.\nPartendo dal rifugio Agnel, in Francia, si risale al \"Col Vieux\", da dove si scende al \"Lac For\u00e9ant\". Si attraversa l'emissario del lago, e si raggiunge la base dello sperone che dalla vetta principale scende in direzione nord-ovest. Superato lo sperone, si risale per tracce di sentiero segnalate da ometti in direzione sud-est, fino a raggiungere la base della parete ovest, ove inizia la parte pi\u00f9 instabile; da qui si risale pi\u00f9 o meno direttamente, seguendo gli ometti, fino in vetta."}
{"id": "2326667", "revid": "24443", "url": "https://it.wikipedia.org/wiki?curid=2326667", "title": "Taillante", "text": ""}
{"id": "2326669", "revid": "24443", "url": "https://it.wikipedia.org/wiki?curid=2326669", "title": "Cr\u00eate de la Taillante", "text": ""}
{"id": "2326681", "revid": "200568", "url": "https://it.wikipedia.org/wiki?curid=2326681", "title": "Idrosolfito", "text": ""}
{"id": "2326684", "revid": "7459", "url": "https://it.wikipedia.org/wiki?curid=2326684", "title": "Abbaziale di Bernay", "text": ""}
{"id": "2326693", "revid": "547034", "url": "https://it.wikipedia.org/wiki?curid=2326693", "title": "Drifting Cowboys", "text": "I Drifting Cowboys sono stati un gruppo musicale country rock, band di supporto di Hank Williams, da lui fondato nel 1939 e scioltosi nel 1953 a seguito della morte del fondatore.\nStoria.\nComponenti del gruppo alla sua fondazione furono:\nLillie Williams ne fu il manager.\nHank Williams abbandon\u00f2 la scuola nel 1939, dedicandosi completamente alla band, che si esibiva per l'Alabama e quindi sempre pi\u00f9 lontano negli Stati Uniti. Hank Williams ogni weekend tornava a Montgomery per uno show alla radio.\nDurante la seconda guerra mondiale i componenti furono chiamati alle armi e i rimpiazzi si rifiutarono di suonare con Hank Williams a causa dei suoi problemi di alcolismo.\nLa band si sciolse tra la fine del 1952 e il 1953."}
{"id": "2326697", "revid": "1318658", "url": "https://it.wikipedia.org/wiki?curid=2326697", "title": "Jean d'Ormesson", "text": "La sua opera \u00e8 entrata nel 2015 nella prestigiosa Biblioth\u00e8que de la Pl\u00e9iade, edita da Gallimard, una delle pi\u00f9 prestigiose collane al mondo per cura filologica, introduzioni alle opere e apparati critici, con la tiratura eccezionale di 20.000 copie. Tra le opere selezionate per il volume: \"La gloria dell'Impero\", \"A Dio piacendo\" e \"Il romanzo dell'ebreo errante\". Fu una consacrazione toccata in vita a pochissimi autori.\nBiografia.\nFiglio di Andr\u00e9 d'Ormesson, ambasciatore di Francia, nel periodo della giovinezza trascorse vari anni in Baviera, in Romania e in Brasile. Fino alla vendita del maniero, le sue vacanze si svolgono essenzialmente nel castello di Saint-Fargeau, che far\u00e0 da sfondo al suo romanzo \"A Dio piacendo\".\nDopo le classi preparatorie al Liceo Henri IV di Parigi, entra all'\u00c9cole Normale Sup\u00e9rieure, e alla conclusione del ciclo consegue l\"'agr\u00e9gation de philosophie\" (particolare qualifica di professore universitario o di liceo). Nel 1950 diventa Segretario generale del Consiglio internazionale della filosofia e delle scienze umane dell'UNESCO, diventandone il presidente nel settembre 1992.\nDal 1952 al 1971 \u00e8 vice caporedattore della rivista \"Diog\u00e8ne\" della quale, nel 1971, diventa membro del comitato di redazione e in seguito caporedattore.\nA pi\u00f9 riprese \u00e8 membro di gabinetti ministeriali e fa parte delle delegazioni francesi presso numerose conferenze internazionali, come, ad esempio, quelle organizzate presso l'Assemblea generale delle Nazioni Unite, nel 1948.\nNel 1974, diventa direttore del quotidiano nazionale francese \"Le Figaro\". Lascia l'incarico nel 1977 per dissensi con l'editore dell'epoca, Robert Hersant.\nJean d'Ormesson \u00e8 eletto alla Acad\u00e9mie fran\u00e7aise il 18 ottobre 1973, il pi\u00f9 giovane di sempre, a soli 48 anni. \u00c8 in particolare grazie al suo sostegno e ai suoi sforzi che nel 1980 la scrittrice Marguerite Yourcenar \u00e8 entrata a far parte della prestigiosa Accademia, prima donna ad essere accolta tra gli \"Immortali\" della Francia. Dal 30 ottobre 2009 \u00e8 decano di elezione.\nJean d'Ormesson ha continuato in seguito a collaborare regolarmente con il giornale \"Le Figaro\" con la sua rubrica \"Dibattiti ed opinioni\".\nLa prima biografia sulla sua vita, scritta da Arnaud Ramsay, \"Jean d'Ormesson o l'eleganza della felicit\u00e0\", viene pubblicata in Francia nel 2009.\nNel 2012, Jean d'Ormesson interpreta il ruolo del presidente della Repubblica Fran\u00e7ois Mitterrand nel film \"La cuoca del presidente\" di Christian Vincent.\nVita privata.\nFin dalla giovinezza Jean d'Ormesson nutre una passione sviscerata per l'Italia, e in particolare per Venezia dove ha anche abitato per lunghi periodi. La sua unica figlia, H\u00e9lo\u00efse d'Ormesson, ha fondato e dirige l'omonima casa editrice."}
{"id": "2326700", "revid": "2043462", "url": "https://it.wikipedia.org/wiki?curid=2326700", "title": "Giovanni Ameglio", "text": "Biografia.\nNato a Palermo da una famiglia aristocratica, Giovanni Ameglio entr\u00f2 giovanissimo nell'esercito italiano uscendo dall'Accademia Militare nel 1875 col grado di sottotenente di fanteria.\nPromosso capitano, partecip\u00f2 alle campagne africane dal 1887 al 1890 e vi si distinse nell'occupazione di Cheren nel 1889 e in quella di Adua l'anno dopo. Promosso a scelta maggiore nel 1894, ebbe il comando del V Battaglione Eritreo di Fanteria coloniale, che da lui prese il nome di \"Battaglione Ameglio\", alla testa del quale combatt\u00e9 nelle campagne del 1895, 1896 e 1897 distinguendosi tanto da meritare la croce di cavaliere dei Santi Maurizio e Lazzaro.\nTenente colonnello dal 1898, comand\u00f2 il distaccamento italiano in Estremo Oriente (Tientsin) dal 1902 al 1905. Si dimise dopo un pubblico alterco col generale Tettoni, incaricato di una ispezione amministrativa sulla gestione della Cirenaica.\nLa guerra per la Libia.\nMaggior generale nel 1910 e con alle spalle una prestigiosa carriera specie come ufficiale coloniale, si distinse nella Guerra italo-turca dove ancora una volta diede prova di particolare acume tattico e strategico, dimostrandosi di nuovo un eccellente e, soprattutto, risoluto comandante coloniale. Fu il collaboratore del Generale Ottavio Briccola coadiuvandolo egregiamente nella conquista e pacificazione di Bengasi e della Cirenaica.\nL'occupazione di Rodi.\nNel corso della stessa guerra guid\u00f2 l'occupazione dell'isola di Rodi nel maggio 1912. Le consistenti truppe italiane sbarcarono in forze a Calitea il 4 maggio per concludere le operazioni di conquista il 17 quando, con un'imponente azione combinata terrestre e anfibia su tre direttrici convergenti (da Rodi, Calavarda e Malona), il generale Ameglio ebbe ragione dell'ultima resistenza delle deboli forze turche a Psithos. Rivest\u00ec quindi la carica di Comandante delle isole occupate dell'Egeo fino al 14 ottobre 1913.\nGovernatore della Cirenaica e della Tripolitania.\nPromosso Tenente generale per merito di guerra nel 1912 fu poi governatore della Cirenaica italiana dall'ottobre 1913 al 5 agosto 1918 e governatore della Tripolitania italiana dal 1915 al 5 agosto 1918. Fu nominato senatore nel 1920 e comand\u00f2 la Guardia regia dal luglio 1920 all'ottobre 1921. Ritiratosi dopo quest'ultimo atto a vita privata, mor\u00ec nel dicembre di quello stesso anno.\nMassone, fu membro della loggia romana \"Propaganda massonica\" del Grande Oriente d'Italia, in seguito il 21 marzo 1910 fu tra i fondatori della Serenissima Gran Loggia, dove ricopr\u00ec la carica di Gran Porta Stendardo, Sovrano grande ispettore generale, membro effettivo del Supremo Consiglio del 33\u00b0 e massimo grado per l'Italia e le sue dipendenze e colonie del Rito scozzese antico ed accettato, nel 1918 fu nominato Luogotenente Sovrano Gran Commendatore onorario."}
{"id": "2326708", "revid": "767487", "url": "https://it.wikipedia.org/wiki?curid=2326708", "title": "Xavier Rudd", "text": "I primi anni.\n\u00c8 nato e cresciuto a Torquay, Victoria, stato continentale dell'Australia collocato a sud-est. Ha frequentato il St. Joseph's College, a Geelong. Suo nonno materno era olandese, nato a Tilburg, una citt\u00e0 nei Paesi Bassi, prima di migrare in Australia. Una delle sue nonne aveva origini irlandesi ed \u00e8 cresciuta a Colac, Victoria. Il padre \u00e8 nato con patrimonio genetico aborigeno, irlandese e scozzese, una delle sue bisnonne era aborigena.\nXavier ha mostrato un vivo interesse per la musica, crescendo in una famiglia di sette figli. Ai tempi della scuola primaria, Xavier utilizzava l'aspirapolvere di sua madre come un didgeridoo di fortuna e ha iniziato a suonare la chitarra di suo fratello. Da piccolo ha inoltre suonato il sassofono e il clarinetto. Il fratello di Rudd sa ancora suonare la chitarra, ma \u00e8 diventato contabile a Orlando, in Florida.\nDa bambino, Xavier Rudd vendeva legno riciclato attraverso la sua piccola impresa. Subito dopo aver terminato la scuola, Rudd viaggi\u00f2 nelle Fiji. Ha vissuto nei villaggi di tutto il paese per nove mesi, per poi tornare in Australia all'et\u00e0 di 19 anni.\nCarriera.\n1998\u20132002: Dai primi anni all'album di debutto.\nPrima di intraprendere la sua carriera solistica ha precedentemente fatto parte della band \"Xavier and the Hum\". Fra le sue fonti di ispirazione \u00e8 possibile annoverare artisti come Ben Harper, con il quale \u00e8 poi nato un forte legame d'amicizia, Leo Kottke, Natalie Merchant nonch\u00e9 il poli-strumentista David Lindley. La sua musica risente, inoltre, dell'influenza della musica hawaiana e di quella degli aborigeni australiani.\nRudd era in Canada, quando vi furono gli attacchi dell'11 settembre. Rudd rimase impressionato a vedere i notiziari americani, tra cui le immagini della distruzione del World Trade Center. Rudd ha scritto la canzone \"The 12th of September\", che avrebbe caratterizzato il suo primo album in studio \"To Let\", circa il giorno dopo gli attacchi.\n2003\u201305: Da \"Solace\" a \"Food in the Belly\".\nNel 2004, Rudd ha pubblicato Solace, il suo primo album distribuito da una major - Universal Music Australia. Invece di invitare artisti ospiti a suonare per il suo album, Rudd suon\u00f2 tutti gli strumenti da solo, e con poche sovraincisioni. Tra gli strumenti si trovano didgeridoo, chitarra slide, stompbox, djembe, e l'armonica. Nei suoi spettacoli live, Rudd \u00e8 diventato rinomato per la sua performance 'one man band'.\nRudd ha registrato \"Food in the Belly\" a met\u00e0 del 2004, mentre era in pausa da un lungo tour in Nord America. La registrazione \u00e8 stata fatta nel maggio 2004 a Bowen Island, parte del Greater Vancouver Regional District.\n2007: \"White Moth\".\nLa canzone \"White Moth\" \u00e8 stata scritta ispirandosi alla falena che ha seguito il figlio di Rudd, Joaquin per diverse ore al 30\u00ba compleanno di sua madre. Rudd ha pensato che fosse lo spirito della nonna di sua moglie di allora. Rudd e la sua famiglia sono stati in vacanza per festeggiare l'occasione su un'isola al largo dello Sri Lanka.\n2008-11: Da \"Dark Shades of Blue\" alla collaborazione con Izintaba.\n\"Black Water,\" la prima traccia dell'album del 2008 di Rudd \"Dark Shades of Blue\" \u00e8 stato chiamata cos\u00ec ispirandosi ad uno dei dipinti di Marci Lutken. L'album ha visto Rudd introdurre un suono pi\u00f9 pesante, con chitarre elettriche al posto di chitarre acustiche, e la creazione di toni pi\u00f9 cupi. Ha registrato con Dave Tolley, un batterista percussionista, che aveva gi\u00e0 collaborato in \"White Moth\" e \"Food in the Belly.\"\nRiflettendo su \"Dark Shades of Blue\", Rudd ha detto ai media che sentiva il suono pi\u00f9 pesante come un \"precursore delle cose che potrebbero accadere.. mi sento come se la mia musica fosse pi\u00f9 avanti di me nel tempo.\" Rudd si riferiva al suo divorzio, che \u00e8 stato ultimato nel 2009.\nDopo il fallimento del suo matrimonio, Rudd \u00e8 stato sostenuto dai nuovi compagni sudafricani, il bassista Tio Moloantoa e il percussionista Andile Nqubezelo. Rudd aveva incontrato Moloantoa e Nqubezelo mentre si esibivano al Wiesen Nuke Festival nel 2008. Rudd ha descritto la sua relazione con Moloantoa e Nqubezelo come musicale, spirituale ed emotiva.\nNel 2010 Rudd ha acquistato 20 ettari di propriet\u00e0 a Koonyum Range, Mullumbimby,il nome della localit\u00e0 fu l'ispirazione per il nome dell'album che Rudd avrebbe rilasciato con Moloantoa e Nqubezelo, \"Koonyum Sun\". L'album si allontan\u00f2 dal suono pi\u00f9 pesante di \"Dark Shades of Blue\" per uno stile pi\u00f9 up-beat.\n2012: \"Spirit Bird\".\nNel 2011, Rudd ha subito un intervento chirurgico di emergenza alla schiena, per sistemare tre ernie del disco, speroni ossei e danni al sistema nervoso. Rudd ha scritto il brano \"Comfortable In My Skin\", nel suo album del 2012 \"Spirit Bird\", mentre soffriva a causa dei problemi prima del suo intervento chirurgico. Nell'album compaiono le voci di pi\u00f9 di 30 specie di uccelli australiani.\nLa canzone \"Spirit Bird\" \u00e8 nata dopo un incontro che Rudd ha avuto con un cacatua nero dalla coda rossa nel Kimberley. L'incontro ha causato in Xavier un potente slancio di immagini e di emozioni.\n2015: \"Nanna\".\n\"Nanna\", album del 2015 pubblicato in collaborazione con gli United Nations, tratta di comprensione culturale e condanna il razzismo e l'intolleranza. Per registrare l'album, Rudd e gli United Nations hanno lavorato con il produttore Errol Brown. In un'intervista pubblicata su The Aspen Times, Rudd ha dichiarato che \"Nanna\" gli aveva dato la possibilit\u00e0 di concentrarsi sulla sua performance vocale.\nLa canzone \"Shame\" di \"Nanna\" \u00e8 stata ispirata da conversazioni sul razzismo che circonda Adam Goodes, un giocatore di football aborigeno che \u00e8 stato pi\u00f9 volte fischiato in occasione delle partite. Al momento di scrivere la canzone \"Creancient\" per l'album, Rudd stava lavorando con uno sciamano in Per\u00f9. Ha partecipato a diverse cerimonie, tra cui una che faceva sperimentare allucinazioni e un'altra che coinvolgeva il bagno nel fango. Rudd ha descritto la canzone come \"qualcosa che usciva da lui pi\u00f9 di una settimana, mentre si sentiva estraniato da se stesso, guardando il suo ego da una certa distanza\".\nNel novembre 2015, la canzone di Rudd \"Let Me Be\" compare in uno spot pubblicitario della TV australiana per promuovere KFC, una grande catena di fast food specializzato in pollo fritto. Molti fan hanno usato i social network per lamentarsi dell'inclusione del brano sulla pubblicit\u00e0. PETA ha risposto che speravano che Rudd non avesse approvato l'uso della sua musica per la pubblicit\u00e0.\nVita Privata.\nTempo libero e ispirazione.\nRudd ama trascorrere il tempo nella boscaglia australiana, spesso, adottare lo stile di vita aborigeno tradizionale. Le sue canzoni includono storie di maltrattamenti delle popolazioni indigene della sua terra. Rudd ha partecipato a numerose cerimonie aborigene. Ha anche trascorso dei periodi con persone provenienti da diversi gruppi indigeni del Nord America Cree, Mohawk e Irochesi.\nRudd \u00e8 un surfista appassionato, inizi\u00f2 quando aveva cinque o sei anni, e afferma che a volte surf ispira la sua musica. Xavier ama anche lo snowboard, una delle poche attivit\u00e0 per cui indossa scarpe.\nFamiglia.\nRudd incontr\u00f2 Marci L\u00fctken, un'artista dal Canada, mentre viaggiava a Fitzroy nel 1999. I due si sposarono poco dopo, e fecero due figli, Joaquin e Finojet. Rudd ha ottenuto la doppia cittadinanza canadese. Il rapporto si concluse nel 2009, e misero la loro casa ad energia solare in vendita.\nHa sviluppato una solida reputazione in seguito a diversi spettacoli dal vivo, festival musicali e a numerosi concerti in Australia e Nord America dove il suo seguito \u00e8 pi\u00f9 numeroso.\nMusica.\nXavier Rudd \u00e8 un one-man band, solito suonare circondato da svariati strumenti musicali ordinati in maniera complicata: tre didgerodoo su di un supporto dinnanzi a s\u00e9, una chitarra sulle sue gambe, uno stompbox ai suoi piedi e vicino, pronti all'uso, tutta una serie di bassi, banjo, armoniche e tamburi, Molte delle canzoni di Rudd vertono su temi socialmente impegnati, quali l'ambientalismo e i diritti degli aborigeni, che spesso prestano le proprie voci nei suoi brani. Nel 2014 collabora con Time Square al singolo \"Follow the Sun\"."}
{"id": "2326709", "revid": "16758", "url": "https://it.wikipedia.org/wiki?curid=2326709", "title": "Manuel de Toni", "text": ""}
{"id": "2326716", "revid": "465036", "url": "https://it.wikipedia.org/wiki?curid=2326716", "title": "Carmelitane scalze", "text": ""}
{"id": "2326718", "revid": "125830320", "url": "https://it.wikipedia.org/wiki?curid=2326718", "title": "Franco Arminio", "text": "Biografia.\nArminio \u00e8 nato e vive a Bisaccia, in provincia di Avellino. Collabora con il \"Corriere della sera\", \"Il manifesto\", e \"Il Fatto Quotidiano\" ed \u00e8 animatore del blog \"Comunit\u00e0 Provvisorie\".\nNel 2009, con \"Vento forte tra Lacedonia e Candela. Esercizi di paesologia,\" \u00e8 stato candidato al Premio Napoli.\nRoberto Saviano ha definito Franco Arminio \u00abuno dei poeti pi\u00f9 importanti di questo paese, il migliore che abbia mai raccontato il terremoto e ci\u00f2 che ha generato\u00bb, citando un suo passo: \u00abVenticinque anni dopo il terremoto dei morti sar\u00e0 rimasto poco. Dei vivi ancora meno\u00bb. Il 29 novembre 2010 sempre Roberto Saviano legge una poesia di Arminio in prima serata su Rai 3 nella quarta e ultima puntata di \"Vieni via con me\", nel corso di un monologo sul terremoto dell'Aquila del 2009.\nNel luglio 2011, con \"Cartoline dai morti\" ha vinto il premio Stephen Dedalus per la sezione \"Altre scritture\".\nCon \"Terracarne,\" edito da Mondadori, ha vinto il premio Carlo Levi e il premio Volponi.\nDal 2012 organizza nel mese di agosto ad Aliano ed \u00e8 il direttore artistico del Festival della paesologia \"La luna e i calanchi\".\nNel 2014 si candida nel collegio Sud alle elezioni europee nella lista L'Altra Europa con Tsipras, ma non viene eletto.\nNel 2015 fonda la \"Casa della paesologia\" a Trevico, il comune dell'Irpinia pi\u00f9 elevato in altitudine nonch\u00e9 antica sede della Baronia.\nNel 2018 gli \u00e8 stato assegnato il Bronzo dorato all'Arte poetica al Festival Animav\u00ec - Cinema d'animazione e arte poetica. Ha ricevuto anche il Premio Brancati per \"Cedi la strada agli alberi\" del 2017.\nNel 2019 gli \u00e8 stata conferita la cittadinanza onororia da parte del comune di Acri (CS) per l'impegno profuso nella difesa e nella valorizzazione delle aree interne.\nNello stesso anno si candida alla carica di sindaco di Bisaccia, arriva secondo (su due candidati) e viene eletto come capo della minoranza al consiglio comunale.\nPer essersi distinto nelle scienze ambientali e naturalistiche, il 15 maggio 2021 gli viene assegnato il Premio Ecologia della Citt\u00e0 di Varese 2020 dedicato a Salvatore Furia, fondatore della \"Societ\u00e0 astronomica G.V. Schiaparelli\" di Varese-Campo dei Fiori.\nIl 5 febbraio 2022 una sua poesia viene letta dall'attore Filippo Scotti durante la serata finale del Festival di Sanremo."}
{"id": "2326725", "revid": "197778", "url": "https://it.wikipedia.org/wiki?curid=2326725", "title": "Confederazione tedesca settentrionale", "text": ""}
{"id": "2326727", "revid": "287204", "url": "https://it.wikipedia.org/wiki?curid=2326727", "title": "Janis Porzingis", "text": ""}
{"id": "2326731", "revid": "78480", "url": "https://it.wikipedia.org/wiki?curid=2326731", "title": "Basses-Sombres", "text": ""}
{"id": "2326732", "revid": "31185", "url": "https://it.wikipedia.org/wiki?curid=2326732", "title": "Mercat de la Boqueria", "text": ""}
{"id": "2326735", "revid": "287204", "url": "https://it.wikipedia.org/wiki?curid=2326735", "title": "Stanislavs Olijars", "text": ""}
{"id": "2326739", "revid": "124808", "url": "https://it.wikipedia.org/wiki?curid=2326739", "title": "Novellatore", "text": ""}
{"id": "2326742", "revid": "6923", "url": "https://it.wikipedia.org/wiki?curid=2326742", "title": "Poggiomarino", "text": "Poggiomarino \u00e8 un comune italiano di abitanti della citt\u00e0 metropolitana di Napoli in Campania.\nStoria.\nGli indigeni dell'attuale territorio di Poggiomarino furono i Sarrasti. I primi insediamenti risalgono alla media et\u00e0 del Bronzo (circa 1350 a.C.) fino agli inizi del VI sec.a.C., come testimoniato dai ritrovamenti straordinari venuti alla luce accidentalmente nel 2000, nell'attuale localit\u00e0 di \"Longola\", durante i lavori per la costruzione del depuratore del medio-Sarno. Il villaggio pi\u00f9 antico risale al Bronzo medio avanzato ed era costruito su una rete di isolotti artificiali, delimitati da robusti tronchi di quercia piantati nel fondale acquitrinoso, in modo da consolidarli. Gli isolotti erano circondati da canali artificiali navigabili che avevano le sponde rafforzate da pali e tavole di legno di quercia. I Sarrasti si spostavano grazie all'utilizzo di imbarcazioni lunghe e strette: \u00e8 stata individuata una darsena con almeno due piroghe ancora attraccate a pali.\nXVII\u00a0secolo.\nLa storia moderna della citt\u00e0 \u00e8 legata in modo indissolubile a quella di Striano, suo antico capoluogo. L'origine dell'abitato si deve alla costruzione, verso la fine del XVI secolo, del \"Canale Conte di Sarno\", un'opera di ingegneria idraulica, voluta dal nobile Muzio Tuttavilla, all'epoca conte di Sarno. Nel 1553 il conte acquist\u00f2 il feudo di Torre Annunziata e decise di portarvi le acque del fiume Sarno, per alimentare i mulini del luogo. I lavori iniziarono nel 1592 e gli operai impegnati nella costruzione crearono delle abitazioni, precarie dapprima, pi\u00f9 stabili in seguito, intorno a una taverna, la \"Taverna Penta\", che diede il nome alla borgata. Durante l'eruzione del Vesuvio del 1631, le popolazioni vesuviane furono costrette a trasferirsi in un territorio pi\u00f9 sicuro, contribuendo cos\u00ec alla crescita demografica del nuovo villaggio. Nel 1726 l'osteria era circondata da poche case e una cappella dedicata a Sant'Antonio di Padova, sotto la giurisdizione del parroco della Chiesa Matrice di San Giovanni Battista di Striano.\nXVIII\u00a0secolo.\nNel 1738 il borgo assunse il nome di \"Poggio Marino\" dal nuovo proprietario Giacomo de Marinis, un noto e potente mercante genovese che aveva acquistato il Principato di Striano e il Marchesato di Genzano. Nello stesso periodo il Principe de Marinis fece costruire il suo omonimo palazzo, e inizi\u00f2 a chiamare quante pi\u00f9 persone possibili per la coltivazione delle sue vaste tenute nella vicina localit\u00e0 di \"Longola\", offrendo loro delle franchigie e delle case che fece costruire in loco. Fu cos\u00ec che nel giro di poco tempo la popolazione inizi\u00f2 a crescere a dismisura fino a raggiungere, nel 1804, circa 2200 abitanti. A quei tempi nel territorio vi erano coltivazioni di grano, lino, vite, gelsi e mele, inoltre tra Poggiomarino e Striano c'era un ponte di pietra sotto il quale scorreva il fiume Sarno, all'epoca chiamato Dragone, ricco di anguille e granchi.\nGiacomo de Marinis mor\u00ec senza lasciar eredi e nel 1753, tutti i suoi averi andarono a suo nipote Giovanni Andrea, feudatario sino al 1806, epoca in cui fu abolita la feudalit\u00e0. Nel 1798, subito dopo la prima campagna d'Italia delle truppe francesi, il Regno di Napoli entrava nuovamente in guerra. Il Re Ferdinando IV, persa la battaglia di Civita Castellana, si rifugi\u00f2 a Palermo, lasciando il suo regno nell'anarchia pi\u00f9 totale, che ben presto degener\u00f2 in guerra civile fra i \"lazzari\" (esponenti della classe popolare e fedeli al Re)\" \" e i \"giacobini\" (personalit\u00e0 filofrancesi di grande rilievo e cultura). In tale contesto, insorse il movimento rivoluzionario napoletano, appoggiato dai francesi, al quale ader\u00ec anche Filippetto de Marinis, figlio di Giovanni Andrea. Il giovane ragazzo, appena diciottenne, prese parte all'insurrezione, parteggiando per la famosa \"Compagnia della Morte\", formata da 300 giovani patrioti. Il 23 gennaio 1799, con il consenso dei francesi, venne instaurata la nuova Repubblica Napoletana che ebbe vita breve a causa dell'inesperienza dei repubblicani e il mancato appoggio del popolo. Infatti dopo pochi mesi venne restaurato il potere borbonico e alla caduta della Repubblica Napoletana, Filippetto De Marinis, insieme agli altri repubblicani, fu arrestato e sottoposto a procedimento penale. Il 23 settembre 1799, la \"Suprema Giunta di Stato\" lo condann\u00f2 alla pena capitale tramite decapitazione. Il 1\u00ba ottobre 1799, in piazza Mercato a Napoli, Filippetto de Marinis, all'et\u00e0 di soli 21 anni, sali sul patibolo e dopo aver chiesto perdono a tutti, baci\u00f2 il suo boia facendo ammutolire il popolo e morendo da vero eroe.\nDurante la grande eruzione del Vesuvio del 15 giugno 1794, a cui seguirono delle alluvioni, il territorio fu danneggiato gravemente. Dalle pendici del vulcano scesero due colate di fango, pressappoco alte 6 m e larghe 900\u00a0m, che spezzarono e sradicarono molti alberi. Dal versante del monte Somma franarono circa 7 tonnellate di rocce, una delle quali era approssimativamente alta 1,5\u00a0m e lunga 3\u00a0m, che devastarono vari km\u00b2 di terra.\nXIX\u00a0secolo.\nSotto il regno di Giuseppe Bonaparte, il 2 agosto 1806, venne abolit\u00e0 la feudalit\u00e0 e sul modello francese, il regno di Napoli fu suddiviso in province, distretti, circondari e comuni. Con la legge n\u00ba 272 dell'8 dicembre 1806, \"Poggio Marino\" divenne comune del \"Circondario di Bosco Tre Case\", sotto il \"Distretto di Castellammare\". Striano, da antico capoluogo, divenne per un brevissimo periodo borgo di Poggio Marino fino a quando nel 1809, con Real Decreto del 23 ottobre, fu reso autonomo come comune di Striano.\nIl 15 giugno 1851, il comune di Poggiomarino present\u00f2 una richiesta di risarcimento da parte del comune di Boscoreale per errori catastali rilevati dagli atti del 1821 ed anni successivi. Il comune rivendic\u00f2 i territori appartenenti di diritto alla sua giurisdizione. La disputa si concluse dopo molti anni quando Il 6 settembre 1946 la frazione di Flocco, fino ad allora parte del comune di Boscoreale, venne aggregata a Poggiomarino.\nCon la nascita del Regno d'Italia nel 1861, sorsero delle insurrezioni popolari, a opera dei cosiddetti \"Briganti\", contro il nuovo governo, che interessarono le ex province del Regno delle Due Sicilie. Le motivazioni furono: Il serio peggioramento delle condizioni economiche; l'incomprensione e indifferenza della nuova classe dirigente verso la popolazione da loro amministrata; l'aumento delle tasse e dei prezzi di beni di prima necessit\u00e0; l'aggravarsi della questione demaniale, dovuta all'opportunismo dei ricchi proprietari terrieri. Anche il popolo di Poggiomarino parteggiava per la restaurazione del potere borbonico, tant'\u00e8 che nella speranza del ritorno del re, nella piazza venne affisso un manifesto per incitare il popolo:\nNelle campagne di Poggiomarino, Flocco e Ottajano (oggi Ottaviano) si nascondevano due bande di Briganti: i Pilone e Micciariello. Questi estorcevano denaro ai ricchi e ne donavano una parte ai bisognosi.\nLa risposta al brigantaggio da parte dei Savoia fu molto violenta e per certi versi crudele. Il nuovo regno, al fine di riordinare l'esercito, istitu\u00ec 13 \"Legioni\" territoriali dei Carabinieri che tra l'altro ebbero il compito di combattere il brigantaggio locale. Il vicebrigadiere Luigi Galimberti, della 7\u00aa legione dei Carabinieri di Napoli, fu decorato con una medaglia d'argento, nel comune di Poggio Marino, perch\u00e9 attacc\u00f2 quattro briganti e dopo aver lottato corpo a corpo con due di loro, riusc\u00ec a disarmarli e arrestarli.\nFino al XIX secolo l'approvvigionamento dell'acqua avveniva tramite cisterne e pozzi artesiani. Quando venne realizzato il \"Conte di Sarno\", soprattutto in tempi di siccit\u00e0 per cui le cisterne erano secche, senza curarsi della potabilit\u00e0 dell'acqua, la si raccoglieva direttamente lungo le rive del canale. L'acqua veniva trasportata con botti sui carri o portata in testa con bigonce.\nVerso la fine del XIX secolo iniziarono i lavori per la costruzione dell'Acquedotto del Sarno che and\u00f2 in funzione il 18 aprile 1892. Le condutture raggiunsero anche Poggiomarino e cos\u00ec furono installate le prime fontane pubbliche, alcune delle quali tuttora esistenti e funzionanti. Spesso, sempre quando le cisterne erano secche, per attingere un secchio d'acqua bisognava fare una fila di ore e l'mpazienza era tale che facilmente vi erano litigi e battibecchi fra le persone in fila.\nXX\u00a0secolo.\nNel 1906 il paese fu raggiunto dalla Ferrovia Circumvesuviana, con i primi treni a vapore, sia con la linea Napoli-Ottaviano-Sarno sia con la linea Napoli-Pompei-Poggiomarino. In seguito, nel 1924, le due linee vennero interamente elettrificate. La nuova via di comunicazione diede nuove orizzonti occupazionali agli abitanti i quali iniziarono a spostarsi agevolmente in molti paesi vesuviani. In quel periodo molti abitanti lavoravano come operai soprattutto a Portici, Resina (attuale Ercolano), Torre del Greco e Torre Annunziata. La ferrovia, in un'epoca in cui vi erano pochi mezzi di comunicazione, si rivel\u00f2 anche un elemento fondamentale per la crescita demografica del paese. Infatti mentre negli altri paesi vi furono forti riduzioni di popolazione dovute a vari motivi quali emigrazione verso gli Stati Uniti, mortalit\u00e0 per colera nel 1908, mortalit\u00e0 per influenza spagnola nel 1919, caduti in guerra nel 1915-1918, morti durante le eruzioni del Vesuvio del 1929-1930, nonostante ci\u00f2 a Poggiomarino vi fu un considerevole aumento di popolazione: da 4663 residenti del 1901 si arriv\u00f2 a 5815 residenti nel 1931.\nIl Fascismo.\nDopo l'instaurazione del fascismo nel 1926, si tent\u00f2 di mutare il modo d'essere e comportarsi degli Italiani sul modello sociale e etico dettato dall'ideologia del nuovo regime dittatoriale. La propaganda del nuovo regime imponeva ideali quali il nazionalismo, il patriottismo, il militarismo, l'atletismo, l'eroismo e l'autoritarismo. In quel contesto venne costruita la scuola elementare in via Roma intitolata al martire e patriota Filippetto De Marinis, mentre l'altra scuola in via Filippo Turati (attuale Plesso Tortorelle) venne intitolata a \"Rachele Mussolini\". Sulla facciata principale del Comune venne incisa la frase \"DUX REX\" . Fu fondato anche il Fascio Femminile di Poggiomarino che il 1\u00ba gennaio del 1939, partecip\u00f2 alla sfilata fascista lungo via San Gregorio a Roma.\nLa dittatura eman\u00f2 le leggi fascistissime, con lo scopo di debellare tutti i partiti e le associazioni d'opposizione. A Poggiomarino, nel 1931, furono arrestate due ragazze, Annunziata Giulia e Bonagura Anna, che facevano parte della \"Giovent\u00f9 femminile di Azione Cattolica.\" L'associazione fu fondata a Poggiomarino nel 1928, da un'insegnante, Rosa Velardo (Poggiomarino, 1912\u00a0\u2013 1955) la quale per proteggere le \"Associazioni di Azione Cattolica\" minacciate dalla chiusura, le trasform\u00f2, con l'aiuto dei Frati minori, in Terz'ordine francescano, in modo che, essendo legati a un Ordine Religioso, la soppressione da parte del regime risultasse pi\u00f9 difficile.\nSeconda guerra mondiale.\nDurante la seconda guerra mondiale, dopo lo sbarco anglo-statunitense a Salerno, avvenuto il 9 settembre 1943, i tedeschi, nel tentativo di fermare l'avanzata alleata, furono costretti a risalire verso nord, per poi appostarsi sul monte Cassino che era l'unica via d'accesso. La guerra cominci\u00f2 cos\u00ec a interessare la Campania suscitando paura e timori tra le popolazioni che non erano state ancora toccate, in modo diretto, dal conflitto.\nLa popolazione tir\u00f2 un sospiro di sollievo quando, il 25 luglio di quell'anno, vi fu la caduta del regime fascista, iniziando cos\u00ec a sperare che in pochi giorni la guerra sarebbe finita. Quando poi in un pomeriggio dell'8 settembre, sempre del 1943, un comunicato radio rifer\u00ec che il 3 settembre, a Cassibile, in provincia di Siracusa, era stato firmato l'armistizio, tutta la popolazione si rivers\u00f2 per le strade in preda all'euforia mentre le campane suonavano a festa. Purtroppo l'entusiasmo dur\u00f2 poco perch\u00e9 il giorno seguente la guerra arriv\u00f2 nelle strade di Poggiomarino. Infatti a notte fonda del 9 settembre. una lunga colonna di carri armati tedeschi proveniente da Terzigno, percorrendo via Piano del Principe, si ferm\u00f2 a \"Pizzo lampione\" della localit\u00e0 Flocco terrorizzando gli abitanti del luogo. La colonna avanz\u00f2 poi nel pomeriggio del giorno dopo, attraversando Piazza de Marinis a Poggiomarino per poi proseguire verso San Marzano, per ostacolare l'avanzata anglo-americana.\nL'artiglieria tedesca intanto aveva piazzato alcuni cannoni in localit\u00e0 Fornillo e da li, per alcuni giorni, di tanto in tanto venivano sparate delle granate verso la valle del Sarno. La gente terrorizzata dai colpi che facevano vibrare le case come in un terremoto si rifugi\u00f2 nelle campagne circostanti. Nel cielo sereno di quell'estate ebbero luogo vari combattimenti aerei fra i velivoli statunitensi \"a due code\" e gli \"Stuka\" tedeschi.\nNel frattempo, per impedire l'avanzate delle truppe alleate, i nazisti fecero saltare il ponte sul fiume Sarno di San Marzano, stabilendosi a Poggiomarino. Il 25 settembre, tramite manifesti pubblici, a tutti i cittadini, compresi i carabinieri e vigili urbani, fu intimato di consegnare le armi. La maggioranza della popolazione rispett\u00f2 gli ordini per paura di rappresaglia. Tutte le armi vennero ammucchiate in piazza De Marinis, dopodich\u00e9 furono schiacciate con un carro armato.\nIntanto con un altro manifesto venne ordinato, pena la fucilazione, a tutti gli uomini dai 18 ai 60 anni di presentarsi in Piazza De Marinis. Ovviamente nessuno si present\u00f2 e tutti si occultarono nelle campagne. Allora i tedeschi nella notte fra il 25 e il 26 settembre rastrellarono le zone di Striano, della contrada Marra e di Poggiomarino, riacciuffando quasi tutti. Gli uomini furono incolonnati lungo la via Piano del Principe e condotti verso la stazione delle FF.SS. di Terzigno per essere deportati in Germania. Alcuni di loro riuscirono a scappare attraverso le siepi della strada, rifugiandosi nelle campagne circostanti.\nNell'edificio della scuola in contrada Tortorelle venne allestito un ospedale militare tedesco per i feriti del fronte di Scafati e San Marzano. Nel cortile adiacente alla scuola venivano seppelliti i morti che successivamente, dopo la guerra, vennero esumati e portati in patria.\nLa retroguardia tedesca intanto inizi\u00f2 a devastare e incendiare molte case lungo il tragitto al fine di impedire il passaggio delle colonne corazzate alleate che stavano avanzando. Purtroppo gli alleati tardarono a risalire verso Poggiomarino e le devastazioni furono ingenti: la linea elettrica fu totalmente distrutta; la Circumvesuviana in completa rovina; le strade bloccate dalle macerie.\nNella notte del 27, si udirono molti spari di fucili, raffiche di mitraglie e rombi di cannoni dei pochi soldati nazisti che tentavano di coprire la ritirata del grosso delle truppe. Poi, il mattino seguente, finalmente arrivarono da Scafati le truppe inglesi del \"1/7\u00b0 Queen's Royal Regiment\", protette dagli aerei che sorvolano la zona e accolte con esultanza dal popolo che vedeva in loro i liberatori. Gli inglesi entrarono abbastanza facilmente nel paese, ma a nord di esso dovettero affrontare una forte resistenza dei tedeschi.\nNel gennaio del 1944, nelle campagne fra la localit\u00e0 di Fornillo (attualmente frazione di Poggiomarino) e Terzigno, gli statunitensi allestirono in brevissimo tempo un aeroporto militare, che per la sua vicinanza alla pi\u00f9 conosciuta cittadina di Pompei, venne denominato \"Pompeii Airfield (Campo d'aviazione Pompei)\". Il campo ospit\u00f2 gli aerei B-25\u00a0Mitchell del \"340\u00ba stormo bombardieri. \"Fra le molteplici azioni aeree partite dal Pompeii Airfield, ricordiamo, la partecipazione al bombardamento dell'Abbazia di Montecassino del 15 febbraio 1944, al tempo occupata dai tedeschi che strategicamente la stavano utilizzando come fortezza. Intorno all'aeroporto vi erano gli accampamenti delle varie squadriglie (quattro in totale). Gli accampamenti della 486\u00aa e 488\u00aa Squadriglia, come pure il Quartier Generale e l'area di atterraggio, si trovavano nella zona di Terzigno, mentre le campagne di Poggiomarino al confine, l'attuale frazione di Fornillo, ospitarono la 487\u00aa e 489\u00aa Squadriglia. Sul diario di guerra della 487\u00aa il 5 gennaio c'\u00e8 una simpatica descrizione della cittadina:\nLa 487\u00aa e 489\u00aa Squadriglia arrivarono a Poggiomarino il 4 gennaio, dove trovarono molti edifici vuoti perch\u00e9 precedentemente molte famiglie erano state sfrattate con la forza. Malgrado il dramma di quelle povere persone, gli statunitensi ebbero la fortuna di non dover erigere delle tende personali, vivendo cos\u00ec nelle case abbandonate. Sul diario di guerra della 489\u00aa il 5 gennaio si legge:\nI militari avevano a disposizione grandi quantitativi di cibo e materiale di ogni genere e ci\u00f2 favor\u00ec lo sviluppo di traffici fra i soldati e la popolazione locale, che in quel periodo di carestia era sempre alla ricerca di cibo e generi di prima necessit\u00e0. Il 15 marzo del 1944 vi fu un'eruzione del Vesuvio che con polveri e lapilli danneggi\u00f2 tutti gli aerei del campo costringendo gli statunitensi a rimorchiarli e abbandonare precipitosamente il campo trasferendosi, il 23 marzo, al\u00a0\"Paestum Airfield\". Finita l'eruzione la gente del luogo saccheggi\u00f2 quello che gli statunitensi avevano lasciato, mentre i proprietari dei terreni si affrettarono a riappropriarsi delle loro terre.\nMonumenti e luoghi d'interesse.\nChiesa di Sant'Antonio da Padova.\nIl miracolo di Sant'Antonio di Padova.\nDal lontano 1800, gli abitanti di Poggiomarino venerano con somma devozione Sant'Antonio da Lisbona. Si narra che durante l'eruzione del Vesuvio del 1906, Sant'Antonio protesse Poggiomarino, fermando la lava che avanzava distruttrice proveniente dal Vesuvio, dopo aver colpito gravemente Boscoreale, Boscotrecase, Torre Annunziata, Terzigno, San Giuseppe Vesuviano ed Ottaviano.\nFu tale il miracolo della protezione del Santo\u00a0\u2013 davanti agli occhi di tutti\u00a0\u2013 che si fece una petizione plebiscitaria a Roma, al Papa, per ottenere Sant'Antonio come protettore di Poggiomarino.\nCon decreto della S. Congregazione dei Riti, in data 21 Agosto 1906, il Papa Pio X\u00b0 dichiar\u00f2 Sant'Antonio da Padova, Patrono di Poggiomarino\nChiesa SS. Rosario.\nLa chiesa, risalente alla met\u00e0 del '700, si trova in piazza SS. Rosario, in localit\u00e0 Flocco. Dispone di una sola navata ma \u00e8 circondata da altre strutture adiacenti quali il campanile, l'ufficio del parroco, la cappella della Riconciliazione, la sacrestia e la cappella dell'Addolorata. Al piano superiore c'\u00e8 la canonica.\nA suo interno l'altare \u00e8 in stile barocco e accoglie nell'abside la statua seicentesca fatta in legno della Madonna del SS. Rosario. Ai due lati dell'altare prendono posto le statue del Cristo e di Sant'Antonio di Padova. Il soffitto \u00e8 decorato con dipinti su tela, del pittore Angelo Mozzillo, allievo di Giuseppe Bonito.\nMiracolo della Vergine del Flocco.\nNel marzo 1875, nella chiesa del SS. Rosario di Flocco, all'epoca appartenente al comune di Boscoreale, l'antica statua lignea della Vergine del Rosario sud\u00f2 abbondantemente soprattutto nel volto. Il prodigio si manifest\u00f2 sotto forma di scuotimento della statua, di effusione di sudore e di lacrime, anche nel 1876 e nel 1877. Nessun fedele riusciva ad asciugare il volto della Vergine, chiunque ci provava con un panno, quest'ultimo restava asciutto, senza impregnarsi. Il prezioso liquido poteva essere raccolto solo da Brigadella Giuliani, una contadinella di 14 anni, molto devota del Rosario. In riferimento a questi prodigi Bartolomeo Longo, pi\u00f9 volte testimone, scrisse:\nSi racconta che Bartolo Longo, osservato il fenomeno, pens\u00f2 di fondare a Flocco il santuario da lui progettato, ma a causa dell'intemperanza della famiglia Orsini, abbandon\u00f2 l'idea e cos\u00ec l'8 maggio 1876, pose a valle di Pompei la prima pietra del Santuario.\nArchitetture civili.\nPalazzo Carotenuto.\nIl \"Palazzo Carotenuto\" \u00e8 della fine dell'800 e fu costruito da Don Ettore d'Alessio, amministratore dei Principi de Marinis. Si tratta di una solida costruzione su tre piani. La facciata esterna \u00e8 divisa, in due parti simmetriche, da un portone attraverso cui si accede alle scale interne e al cortile retrostante che guarda il grande giardino.\nPalazzo Nunziata.\nFu realizzato verso la fine del 700 assieme a una cappella, in stile neoclassico, per volere di Francesco dell'Annunziata. Si racconta che il terremoto del 1830, oltre a causare ingenti danni al paese, mand\u00f2 in frantumi tutte le cristallerie e le porcellane facenti parte dell'arredo del palazzo. Dopo un periodo di abbandono, Giacinto Nunziata ebbe l'idea di prendere tutti i cocci delle ceramiche e cristallerie varie per decorare gli stucchi del palazzo e della cappella, in modo tanto originale che da allora la residenza fu ribattezzata \"Palazzo di Cristallo\", nome che ha conservato nel tempo fino a oggi. L'edificio \u00e8 stato la sede della Prima Scuola Media \u201cE. De Filippo\u201d fino a gennaio 2019.\nPortone di Boccapianola.\nNella periferia sud-ovest di Poggiomarino, in via Passanti Flocco, proprio all'ingresso della cittadina, \u00e8 possibile ammirare il \"Portone di Boccapianola\" che conduce alla \"Masseria Croce.\" Sebbene oggi faccia parte del comune di Boscoreale, per motivi storici e per la sua posizione all'ingresso della citt\u00e0, il portone viene attribuito a Poggiomarino. La masseria nel 1700 apparteneva alla nobile famiglia dei Boccapianola che vi fecero costruire l'omonimo portale d'ingresso. Nell'800 la propriet\u00e0 pass\u00f2 al Barone del Flocco,\u00a0Don Nicola Croce, che vi fece costruire una villa divenuta poi sede di una scuola di agraria, tra il 1893 e i primi anni del 900. Nel 2018 \u00e8 stata scelta come location per le riprese di varie scene della quarta stagione della serie televisiva \"Gomorra\"\nAree archeologiche.\nLongola.\nNel novembre del 2000, in una discarica fra Sarno e San Valentino Torio furono individuati cumuli di terreno di scarto ricchi di resti ceramici, faunistici e lignei, di epoca protostorica e di conseguenza fu avvisata la Soprintendenza Archeologica di Pompei (oggi Soprintendenza Speciale per i Beni Archeologici di Napoli e Pompei) che subito avvi\u00f2 un'indagine. Claude Albore Livadie, direttore di Ricerca presso il Centro Nazionale della Ricerca Scientifica (CNRS), indag\u00f2 sulla provenienza del terreno portato come rifiuto scoprendo che proveniva dalla vicina localit\u00e0 Longola di Poggiomarino, dove si stava scavando una vasca per la costruzione di un depuratore del fiume Sarno. I lavori furono immediatamente sospesi dalla Soprintendenza e fra febbraio e gennaio del 2001 fu istituito un team di archeologi sotto la direzione della stessa Claude Albore Livadie per effettuare il primo saggio di scavo.\nLo scavo mise alla luce alcune capanne di un villaggio protostorico, costruito su degli isolotti artificiali affiancati da canali navigabili in un'area paludosa. L'ambiente anaerobico ha permesso agli archeologi di ritrovare l'intera struttura degli isolotti e alcune piroghe in legno in un ottimo stato di conservazione. \nI reperti, di straordinaria importanza, come la serie di abitati sovrapposti, sono databili dal Tardo Bronzo (2000\u20131750 a.C.) fino agli inizi del VI sec. a.C. e attribuiti al popolo dei Sarrasti. \nL'insediamento, avrebbe avuto probabilmente la funzione di porto fluviale sulle rive del fiume Sarno.\nNel 2018 \u00e8 stato creato, al fine di preservare il sito, il Parco Archeo-Fluviale di Longola che ospita la ricostruzione di alcune capanne del villaggio fluviale e un'area per il \"birdwatching\".\nSociet\u00e0.\nEtnie e minoranze straniere.\nA partire dagli inizi del 1990 Poggiomarino ha aumentato di molto la sua popolazione in quanto nel suo territorio si sono stabiliti numerosissimi immigrati provenienti prevalentemente dal Maghreb e dalla Cina. Essi ammontano a circa unit\u00e0 (contando quelli che hanno dichiarato la residenza) e tuttora (inizi del 2011) continuano gli arrivi.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica. Il territorio del comune \u00e8 spartito tra due diocesi ed \u00e8 suddiviso in due parrocchie.\nL'altra confessione cristiana presente \u00e8 quella evangelica con una comunit\u00e0:\nCultura.\nIstruzione.\nPolo liceale: liceo scientifico, scienze applicate, linguistico (francese inglese e cinese mandarino) classico e indirizzo sperimentale matematico \nPolo tecnologico\nSport.\nCalcio.\nA Poggiomarino sono presenti attualmente due squadre di calcio: la A.S.D. Athletic Poggiomarino, che milita nel campionato di Prima Categoria Campania nel girone E, giocando gli incontri casalinghi nello stadio comunale \"Europa\" di Poggiomarino; e la A.S.D. Real Poggiomarino, che milita nel campionato di Eccellenza Campania girone A. Dalla stagione 2018/2019 disputa le partite casalinghe nella vicina Sant'Antonio Abate.\nCalcio a 5.\nDal 2017/18 \u00e8 presente il Real Poggiomarino C5, che milita attualmente nel campionato di Serie D.\nPallavolo.\nA.S.D. Volley Poggiomarino, Azzurra Volley P.S.V. e La Fenice Club ASD.\nBeach Volley.\n\u00c8 attiva la societ\u00e0 Sport Events ASD."}
{"id": "2326743", "revid": "125493415", "url": "https://it.wikipedia.org/wiki?curid=2326743", "title": "Presente abituale", "text": "Il presente semplice, detto anche present simple, \u00e8 una delle forme verbali del presente nell'inglese moderno. \n\u00c8 denominato \"simple\" (semplice) perch\u00e9 la sua forma base si compone di una sola parola (ad es: \"write \"o \"writes\"), a differenza di altre forme di presente come il \"present continuous\" (\"is writing\") o il \"present perfect\" (has written).\nFormazione.\nPer quasi tutti i verbi inglesi, il \"present simple\" \u00e8 uguale alla forma base del verbo (che si forma prendendo l'infinito di un verbo e togliendo la particella \"to\"), ad eccezione della terza persona singolare (\"he\", \"she\" e \"it\") a cui va aggiunta la \"s\" (\"writes\").\nEsistono tuttavia dei verbi irregolari ma questo non riguarda mai il \"simple present\". La sola eccezione \u00e8 fatta dal \"present simple\" del verbo \"to be\" (essere), che ha tre forme (\"am, are, is\"). Il \"present simple\" del verbo \"to be\" per altro \u00e8 estremamente importante in quanto utilizzato anche nel \"present continuous\" e nel \"future continuous\" (I AM reading pres. cont. / I AM going to read future continuous).\nIl \"present simple\" viene usato principalmente per riferirsi ad azioni o eventi che si verificano con regolarit\u00e0 o con una certa frequenza, se preceduto da delle espressioni di tempo. (ad es.: \"I always take a shower; You never go to the cinema; He dances very well\"). \nLa terza persona singolare.\nCome si accennava in precedenza, declinare il \"present simple\" alla terza persona singolare (\"he, she\" e \"it\"), come regola generale, si aggiunge la \"s\" alla forma base del verbo.\nCi sono tuttavia delle eccezioni. Se il verbo termina per:\nLa scuola fa scaricare il file\nForma affermativa.\nPrendiamo, ad esempio il verbo \"to work\" (lavorare, funzionare). Seguendo le regole di cui si \u00e8 parlato, il \"present simple\" sar\u00e0:\n\"I work \"\n\"You work \"\n\"He/She/It works\"\n\"We work\"\n\"You work\"\n\"They work\"\nForma negativa.\nPer formare frasi di negazione del presente semplice, bisogner\u00e0 aggiungere l'ausiliare \"do\", seguito da \"not\" e poi mettere il verbo nella sua forma base:\n\"I do not work - I don't work\"\n\"You do not work - You don't work\"\n\"He/She/It does not work - He/She/It doesn't work\"\n\"We do not work - We don't work\"\n\"You do not work - You don't work\"\n\"They do not work - They don't work\"\nForma interrogativa.\nL'ausiliare \"do\" \u00e8 utilizzato anche per la forma interrogativa del \"simple present\".\nLa costruzione \u00e8 la seguente: \"do\" + soggetto + forma base del verbo.\n\"Do I work?\"\n\"Do you work?\"\n\"Does He/She/It work?\"\n\"Do we work?\"\n\"Do you work?\"\n\"Do they work?\"\nRisposte brevi.\nQuando ci viene posta una domanda al \"simple present\" (come ad esempio quelle del sottoparagrafo precedente), non \u00e8 sufficiente rispondere con un semplice \"yes\" o \"no\", per come si fa in italiano. Bisogner\u00e0 far seguire l'ausiliare al nostro \"si\" o al nostro \"no\".\n\"Do I work? \"\u2192 \"Yes, I do - No, I don't\"\n\"Do you work? \u2192 Yes, you do - No, you don't \"\n\"Does he/she/it work? \u2192 Yes, he/she/it does - No, he/she/it doesn't\"\n\"Do we work? \u2192 Yes, we do - No, we don't\"\n\"Do you work? \u2192 Yes, you do - No, you don't\"\n\"Do they work? \u2192 Yes, they do - No, they don't\"\nNota bene: Dire \"\"yes, I work\" \"o \"no, I don't work\" \u00e8 sbagliato ed \u00e8 considerato un errore.\nUso.\nIn generale, quindi, il \"present simple\", si usa per indicare azioni abituali, frequenti e permanenti.\nGli altri casi in cui si usa sono:\nNon si usa:"}
{"id": "2326749", "revid": "287204", "url": "https://it.wikipedia.org/wiki?curid=2326749", "title": "Totensonntag", "text": "La parola Totensonntag (la domenica dei morti) indica il giorno in cui i protestanti tedeschi ricordano i defunti. Si tratta di una festa mobile, viene celebrata in novembre, l'ultima domenica prima del primo Avvento. \nLa festa venne introdotta da Federico Guglielmo III di Prussia."}
{"id": "2326751", "revid": "339392", "url": "https://it.wikipedia.org/wiki?curid=2326751", "title": "Perch\u00e9 non accada anche in Italia", "text": ""}
{"id": "2326754", "revid": "88740", "url": "https://it.wikipedia.org/wiki?curid=2326754", "title": "Von Hildebrand", "text": ""}
{"id": "2326757", "revid": "1305772", "url": "https://it.wikipedia.org/wiki?curid=2326757", "title": "Restless (Elton John)", "text": "Restless \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nEsso proviene dall'album \"Breaking Hearts\" del 1984 (ne costituisce la prima traccia) e si presenta come un brano pop rock, decisamente ritmato (il tempo \u00e8 4/4); lungo pi\u00f9 di cinque minuti, mette in evidenza i membri della Elton John Band (composta dal chitarrista Davey Johnstone, dal bassista Dee Murray e dal batterista Nigel Olsson) oltre che Elton stesso al pianoforte e al sintetizzatore. Il testo di Bernie (letteralmente \"Inquieto\") parla della Guerra Fredda e della caduta del comunismo; ci sono inoltre dei riferimenti al romanzo \"1984\" di George Orwell (il titolo del libro costituisce anche, curiosamente, l'anno di pubblicazione della canzone).\n\"Restless\" \u00e8 stata eseguita dal vivo per la prima volta nella primavera del 1984; una versione live, pi\u00f9 veloce e basata maggiormente sul pianoforte, \u00e8 stata pubblicata come b-side del singolo \"Wrap Her Up\" (1985) e come traccia bonus della versione rimasterizzata dell'album \"Ice on Fire\" (sempre del 1985). La canzone apparve anche in un episodio (\"To Hull And Back\") della sitcom \"Only Fools And Horses\"."}
{"id": "2326760", "revid": "842", "url": "https://it.wikipedia.org/wiki?curid=2326760", "title": "MicroProse Software", "text": ""}
{"id": "2326763", "revid": "686936", "url": "https://it.wikipedia.org/wiki?curid=2326763", "title": "Mike Vrabel", "text": "Carriera da giocatore.\nPittsburgh Steelers.\nVrabel al college ha giocato negli Ohio State Buckeyes squadra rappresentativa, dell'Universit\u00e0 statale dell'Ohio. Al draft NFL 1997 \u00e8 stato selezionato come 91\u00aa scelta dai Pittsburgh Steelers. Ha debuttato nella NFL il 31 agosto 1997 contro i Dallas Cowboys indossando la maglia numero 56. Con gli \"Steelers\" ha giocato ben 51 partite in 4 anni senza mai giocarne una da titolare.\nNew England Patriots.\nAll'inizio della stagione 2001 passa ai Patriots dove al contrario dei suoi precedenti anni, diventa un perno fondamentale della difesa. Inoltre negli otto anni passati con i Patriots viene utilizzato anche in azioni d'attacco come tight end, mettendo a segno anche 2 touchdown nei Super Bowl.\nKansas City Chiefs.\nIl 28 febbraio 2009 passa ai Kansas City Chiefs insieme al suo compagno di squadra Matt Cassel in cambio della 34\u00aa scelta del \"draft 2009\". Si \u00e8 ritirato dopo la stagione 2010.\nCarriera da allenatore.\nIl 20 gennaio 2018, Vrabel \u00e8 stato assunto come nuovo capo-allenatore dei Tennessee Titans.\nIl 5 gennaio 2020 guida i Tennessee Titans alla vittoria nei play off contro la sua ex squadra dei New England Patriots, battendo il suo ex allenatore Bill Belichick e l'ex compagno di squadra Tom Brady, con cui aveva vinto 3 Super Bowl.\nIl 10 febbraio 2022 Vrabel fu premiato come allenatore dell'anno, dopo avere guidato i Titans al miglior record dell'American Football Conference.\nStatistiche da giocatore.\nRegular Season.\nNota: fino alla stagione i tackle non venivano conteggiati come statistica ufficiale."}
{"id": "2326764", "revid": "647919", "url": "https://it.wikipedia.org/wiki?curid=2326764", "title": "Festa della Radeca", "text": ""}
{"id": "2326766", "revid": "767487", "url": "https://it.wikipedia.org/wiki?curid=2326766", "title": "Rob Jones (calciatore 1979)", "text": "Carriera.\nInizi\u00f2 la sua carriera in Inghilterra, a Gateshead, in una serie minore. Nel 2003/2004 viene ceduto allo Stockport County, squadra di Second Division, che lo cedette subito in prestito per mezza stagione al Macclesfield Town.\nSi trasfer\u00ec gratuitamente nel luglio 2004 al Grimsby Town dopo le buone prestazioni della stagione appena conclusa. Durante la prima stagione ha lottato per acquisire un posto in squadra, mentre nella seconda stagione, diventato titolare, ebbe un ruolo importante nella stagione del club.\nNel settembre 2005, dopo una vittoria per 1 a 0 sul Tottenham Hotspur in Carling Cup, Jones \u00e8 stato portato fuori dal campo dai tifosi in segna di ringraziamento. Il Grimsby Town, grazie anche alle prestazioni di Jones, raggiunse la finale dei play-off, partita persa poi con il risultato di 1 a 0 contro il Cheltenham Town. Durante l'estate del 2006, il Grimsby Town si \u00e8 accordato con l'Hibernian, club di Scottish Premier League e Jones \u00e8 stato ceduto agli scozzesi. Il Grimsby ha ottenuto una clausola del contratto per la quale il club dovr\u00e0 ricevere una percentuale su una eventuale futura cessione di Jones.\nNel giugno 2006, Jones firm\u00f2 un contratto quadriennale con l'Hibernian. Fu ben accolto dai tifosi che gli dedicarono subito una canzone. Grazie al feeling con i tifosi, venne eletto capitano nel gennaio 2007, al posto di Kevin Thomson, ceduto ai Rangers.\nSempre nel 2007, Jones capitan\u00f2 gli \"Hibs\" nella finale di Coppa di Lega scozzese vinta per 5 a 1 sul Kilmarnock, partita nella quale Jones apr\u00ec le marcature con un gol di testa su calcio d'angolo.\nPer Jones, l'Hibernian ha rifiutato le offerte di Leeds United, Ipswich Town, Colchester United e quella da 600.000 sterline del Nottingham Forest.\nAccostato a vari club di Championship tra cui Derby County, Swansea City, Nottingham Forest e Bristol City, Jones ha firmato con lo Scunthorpe United in data 9 luglio 2009."}
{"id": "2326769", "revid": "42179", "url": "https://it.wikipedia.org/wiki?curid=2326769", "title": "Puliciano", "text": ""}
{"id": "2326774", "revid": "42179", "url": "https://it.wikipedia.org/wiki?curid=2326774", "title": "Angelo Tavanti", "text": ""}
{"id": "2326775", "revid": "54193", "url": "https://it.wikipedia.org/wiki?curid=2326775", "title": "Lady Mary Wortley Montagu", "text": ""}
{"id": "2326780", "revid": "42179", "url": "https://it.wikipedia.org/wiki?curid=2326780", "title": "Sallustio Antonio Bandini", "text": ""}
{"id": "2326783", "revid": "111408267", "url": "https://it.wikipedia.org/wiki?curid=2326783", "title": "Who Wears These Shoes?", "text": "Who Wears These Shoes? \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1984 \"Breaking Hearts\" (ne costituisce la terza traccia), si presenta come un brano ritmato, di stampo pop rock. Ad accompagnare Elton \u00e8 la band del periodo d'oro della sua carriera, formata dal bassista Dee Murray, dal chitarrista Davey Johnstone e dal batterista Nigel Olsson. Il testo di Bernie significa \"Chi Ha Preso Il Mio Posto?\" e parla di una storia d'amore finita male: il protagonista \u00e8 angosciato, non conoscendo l'identit\u00e0 del nuovo amore della sua ex. Nel videoclip, \u00e8 Elton ad interpretare il ruolo del personaggio principale, inseguendo per tutto il tempo una ragazza accompagnata dal suo nuovo fidanzato. Particolare curioso, John appare nel video sia con i suoi inseparabili occhiali (questa volta a forma di cuore) che senza.\n\"Who Wears These Shoes?\" fu distribuita come singolo (7\") nel 1984 (subito dopo \"Passengers\") e, pur conseguendo una #50 nel Regno Unito, si posizion\u00f2 al sedicesimo posto nella classifica statunitense \"Billboard Hot 100\". Sul 12\" si trova una versione remix (\"extended version\")."}
{"id": "2326784", "revid": "36426", "url": "https://it.wikipedia.org/wiki?curid=2326784", "title": "Calcio antagonisti", "text": ""}
{"id": "2326792", "revid": "119166831", "url": "https://it.wikipedia.org/wiki?curid=2326792", "title": "Emma Giammattei", "text": "Biografia.\nFormatasi nell'Universit\u00e0 Federico II di Napoli, alla scuola di Salvatore Battaglia, ha lavorato principalmente intorno all'opera di Benedetto Croce, considerata innanzi tutto come testo, inaugurando la filologia dei testi crociani sollecitati attraverso strumenti ermeneutici di natura linguistico-retorica (\"Retorica e idealismo. Croce nel primo Novecento\", Bologna 1987). Dopo questo volume, e dopo l'edizione del carteggio Croce-Prezzolini (Roma 1990), ha dedicato al critico e filosofo altri studi, tra i quali \"La Biblioteca e il Dragone. Croce, Gentile e la letteratura\" (Napoli 2001) e \"I dintorni di Croce. Tra figure e corrispondenze\" (Napoli 2009). \nHa studiato inoltre l'opera di Ennio Flaiano, di cui ha pubblicato per Rizzoli le prime edizioni postume (\"Diario degli errori\", 1976; \"Un bel giorno di libert\u00e0. Scritti giornalistici\", 1978; \"Lo spettatore addormentato\", 1983); per questo suo lavoro ha vinto il Premio Flaiano per la narrativa nel 1976. \nCon il libro dedicato alla storia e alla geografia della cultura meridionale, \"Il romanzo di Napoli. Storia e geografia letteraria nei secoli XIX e XX\" (seconda edizione accresciuta: Napoli, Guida, 2016), ha ottenuto nel 2004 il Premio Internazionale Calabria per la saggistica letteraria e il Premio Internazionale di Narrativa, Saggistica e Poesia edita \"Antonio Sebastiani\" (Il Minturno).\nNel libro \"La lingua laica. Una tradizione italiana\" (Venezia 2008) ha esplorato la tradizione del pensiero laico, da Cuoco a Cattaneo, da Leopardi a Croce, sostenendo l'ipotesi critica che esista uno stile del pensiero laico, riconoscibile non tanto nei contenuti concettuali\u00a0 quanto nel carattere costante dell'enunciazione e dalle figure retorico-argomentative. \nNel 2011 ha curato, per la collana \u201cLa letteratura italiana. Storia e testi\u201d dell\u2019editore Ricciardi (ora Istituto dell\u2019Enciclopedia italiana) l\u2019edizione delle \"Opere\" di Giosu\u00e8 Carducci, in due volumi (\"Prose\" e \"Poesie\"). Nella stessa collana ha pubblicato nel 2015, con G. Genovese, \"Il racconto italiano della Grande guerra. Narrazioni, corrispondenze, prose morali (1914-1921\"), che contiene in prima edizione integrale e commentata testi importanti, sebbene in taluni casi poco noti, della letteratura della Grande Guerra.\nHa curato per la collana \u201cVoci\u201d dell\u2019Istituto dell\u2019Enciclopedia Italiana Treccani il vol. \"Paesaggi. Una storia contemporanea (\"Roma, 2019).\n\u00c8 dal 2004 membro del Consiglio Scientifico dell\"'Istituto dell'Enciclopedia Italiana fondato da Giovanni Treccani\", dal 2018 Consigliere della \"Fondazione Treccani Cultura\", componente del \"Comitato scientifico per l'Edizione Nazionale delle opere di Benedetto Croce\" nominata dal Presidente della Repubblica, Socio Benemerito della Societ\u00e0 napoletana di Storia Patria, Socio ordinario dell'Accademia Pontaniana, membro della giuria del Premio Viareggio. \nNel 2017 ha ottenuto il Premio \u00abMaria Teresa Messori Roncaglia e Eugenio Mari\u00bb dell'Accademia nazionale dei Lincei, per la sua attivit\u00e0 culturale e scientifica.\nNel 2020 le \u00e8 stata conferita l'onorificenza di Commendatore dell'Ordine al Merito della Repubblica italiana, per meriti culturali e scientifici."}
{"id": "2326794", "revid": "2039709", "url": "https://it.wikipedia.org/wiki?curid=2326794", "title": "Bargano", "text": "Bargano \u00e8 un centro abitato d'Italia, frazione del comune di Villanova del Sillaro.\nStoria.\nBargano \u00e8 una localit\u00e0 agricola di antica origine.\nIn et\u00e0 napoleonica (1809-16) Bargano fu frazione di Fissiraga, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 626 abitanti. Nel 1878 il comune di Bargano fu aggregato al comune di Villanova del Sillaro.\nMonumenti e luoghi d'interesse.\nNella cascina San Leone si conserva una meridiana seicentesca."}
{"id": "2326799", "revid": "287204", "url": "https://it.wikipedia.org/wiki?curid=2326799", "title": "Nograd", "text": ""}
{"id": "2326801", "revid": "180559", "url": "https://it.wikipedia.org/wiki?curid=2326801", "title": "Segheria", "text": "La segheria \u00e8 tradizionalmente un impianto industriale di prima lavorazione del legno.\nIl legno giunge nella segheria sotto forma di tronchi, per poi essere trasformato in semilavorati come tavole o travi. Alcune segherie, dotate di ulteriori attrezzature per la finitura del lavorato, sono in grado di fornire su disegno del cliente, travi, tavolati e modiglioni, finiti e pronti per la posa in opera.\nStoria.\nPrima della diffusione delle segherie l'uomo era solito segare i tronchi di legno utilizzando strumenti manuali, come le seghe a telaio, oppure, come in origine, il taglio con l'ascia.\nEsistono differenti ipotesi riguardo alla nascita delle prime segherie meccaniche azionate dall'acqua. Il poeta gallo-romano Ausonio cita in una poesia del IV secolo d.C. una macchina idraulica che sarebbe esistita lungo alcuni affluenti della Mosella, anche se non specifica che si tratti di una segheria. Le prime notizie certe basate su documenti scritti ne riportano la presenza nell'XI secolo nel Vosgi e nel 1204 in Normandia. In Italia si diffusero prevalentemente nella zona nord-orientale. Esse utilizzavano come fonte primaria di energia i corsi d'acqua che si trovano nelle vicinanze dei boschi, con sistemi derivati da quelli dei mulini ad acqua, basandosi sull'utilizzo di una ruota idraulica.\nAll'inizio del XX secolo, per\u00f2, con l'introduzione dei motori elettrici si sono andate diffondendo le segherie elettriche, fino a soppiantare completamente le segherie ad acqua.\nTipi di segheria.\nSegheria veneziana.\nSi tratta di un tipo di segheria ad acqua che utilizza un sistema biella-manovella tipico di alcuni modelli francesi e tedeschi. Come suggerito dal nome, essa nacque nella Repubblica di Venezia per permettere una lavorazione pi\u00f9 efficiente del legname, settore commerciale di notevole rilevanza strategica.\nFacendo cadere una grande quantit\u00e0 di acqua da una posizione alta viene azionata una ruota idraulica di piccole dimensioni, che a sua volta mette in movimento mediante un albero di trasmissione il sistema biella-manovella. Tale sistema \u00e8 collegato al telaio della sega e viene utilizzato per trasformare il movimento circolare generato dalla ruota in un movimento lineare. Il tronco da segare si trova posto sopra un carro messo perpendicolarmente alla sega, che scorre sopra dei rulli mediante l'utilizzo di una fune o catena mossa da un sistema particolarmente complesso.\nSegheria augustiana.\nQuesto tipo di segheria ad acqua \u00e8 derivata dalle segherie tedesche. Il termine fu coniato da Herbert J\u00fcttemann nel 1982 riferendosi alla citt\u00e0 di Augusta.\nRispetto alla segheria veneziana questa richiedeva una minore portata d'acqua per essere utilizzata vista la presenza di una ruota idraulica a cassette di dimensione maggiore e di un sistema moltiplicatore ad ingranaggi. Questo per\u00f2 aumentava l'inefficienza del sistema vista la presenza di attriti e resistenze maggiori rispetto all'altro sistema. Inoltre la movimentazione del carro veniva effettuata mediante un ingranaggio e non mediante una fune."}
{"id": "2326802", "revid": "486946", "url": "https://it.wikipedia.org/wiki?curid=2326802", "title": "Knight rider the game 2", "text": ""}
{"id": "2326805", "revid": "21583", "url": "https://it.wikipedia.org/wiki?curid=2326805", "title": "Up\u0101saka", "text": "Nel canone buddhista compaiono numerosi discorsi ed eventi intorno alla figura dell'up\u0101saka (masch., up\u0101sik\u0101 femm.) quale laico ideale della comunit\u00e0 buddhista. Si tratta di quel laico che ha inteso di coinvolgersi a tale punto nella propria pratica dal volersi prendere personalmente e direttamente cura della propria comunit\u00e0 monastica locale, soprattutto durante il periodo di ritiro della stagione delle piogge, il vassa, e di ascoltare con assiduit\u00e0 gl'insegnamenti di dottrina (Dhamma) elargiti.\nIl termine \"up\u0101saka\" vuol dire in senso letterale 'sedersi dappresso a', e indica un aderente laico, un devoto laico, un pio buddhista, un seguace laico che ha una profonda fede nel buddhismo ma non \u00e8 membro del sangha e che ha anche preso rifugio nel Buddha, nella sua dottrina e nella comunit\u00e0 dei suoi nobili discepoli. Scrive Sir Charles Eliot:\nIn alcuni templi Tamil dell'India meridionale vi sono iscrizioni che chiamano up\u0101saka gli attendenti laici dei templi, mentre in Sri Lanka sono talvolta cos\u00ec chiamati quegli anziani che si dedicano alla cura del tempio, alla preparazione dei riti o all'assistenza dei monaci o che comunque sono soliti recarsi con regolarit\u00e0 nel tempio del villaggio per partecipare alla sua vita religiosa.\nCaratteristiche del laico buddhista.\nUn \"up\u0101saka\" \u00e8 un laico che, pur non necessitando di particolari qualifiche, si dedica regolarmente all'osservanza di norme di vita religiosa, e la scrupolosit\u00e0 con cui osserva i precetti buddhisti e in particolare il fatto che prende i tre rifugi sono l'elemento principale che lo differenzia dall'altra figura preminente di laico nel canone p\u0101li, il gahapati. Per essere considerato un up\u0101saka una persona deve solo dichiarare alla presenza di un monaco, da solo o insieme alla moglie, ai figli e ai servi, di prendere rifugio nel Buddha, nel Dhamma e nel Sangha.\nLa condotta morale di un \"up\u0101saka\" include il guadagnarsi da vivere tramite mezzi idonei, dai quali sono esclusi i cinque commerci peccaminosi, ossia:\nDi un tale laico ci si aspetta quindi che:\nNel Sa\u1e43yutta Nik\u0101ya si dichiara che un \"up\u0101saka\" debba essere virtuoso (s\u012bla-sampanno), fedele (saddh\u0101-sampanno), caritatevole (c\u0101ga-sampanno) e saggio (pa\u00f1\u00f1\u0101-sampanno), mentre altrove le sue qualit\u00e0 salienti sono elencate nella fedelt\u00e0 (saddho), virtuosit\u00e0 (s\u012blav\u0101), nell'indifferenza nei confronti delle cerimonie curiose (akotuhala-ma\u1e45galiko), nell'essere un credente non nella fortuna ma nelle opere (kamma\u1e43 pacceti no ma\u1e45gala\u1e43), nel non essere un ricercatore di persone degne di offerte al di fuori della comunit\u00e0 monastica buddhista e anche presso questa comunit\u00e0 il non voler essere il primo a prestare servigi."}
{"id": "2326806", "revid": "124808", "url": "https://it.wikipedia.org/wiki?curid=2326806", "title": "University of Missouri-Columbia", "text": ""}
{"id": "2326808", "revid": "287204", "url": "https://it.wikipedia.org/wiki?curid=2326808", "title": "Upasaka", "text": ""}
{"id": "2326809", "revid": "299089", "url": "https://it.wikipedia.org/wiki?curid=2326809", "title": "Upasika", "text": ""}
{"id": "2326812", "revid": "1494169", "url": "https://it.wikipedia.org/wiki?curid=2326812", "title": "Sepolcri", "text": "Il termine sepolcri, oltre ad essere il plurale di \"sepolcro\" (sinonimo di \"tomba\"), rinvia anche ad altri significati."}
{"id": "2326815", "revid": "299089", "url": "https://it.wikipedia.org/wiki?curid=2326815", "title": "Up\u0101sik\u0101", "text": ""}
{"id": "2326820", "revid": "36426", "url": "https://it.wikipedia.org/wiki?curid=2326820", "title": "Ginori-Lisci", "text": ""}
{"id": "2326821", "revid": "228587", "url": "https://it.wikipedia.org/wiki?curid=2326821", "title": "Super Bowl XXXVI", "text": "Il Super Bowl XXXVI \u00e8 stata la partita di finale della National Football League tra i vincitori della National Football Conference (NFC) e della American Football Conference (AFC) nella stagione del 2001 e venne giocata il 3 febbraio 2002 al Louisiana Superdome di New Orleans.\nLa partita vide affrontarsi i vincitori della NFC, i St. Louis Rams ed i vincitori della AFC, i New England Patriots. I Rams, dati favoriti per 14 a 1, hanno perso negli ultimi istanti della partita.\nIl quarterback Tom Brady fu nominato Super Bowl MVP dopo avere completato 16 passaggi su 27 tentativi, per un totale di 145 yard con un touchdown."}
{"id": "2326822", "revid": "287204", "url": "https://it.wikipedia.org/wiki?curid=2326822", "title": "Gordon Bajnai", "text": ""}
{"id": "2326826", "revid": "111408272", "url": "https://it.wikipedia.org/wiki?curid=2326826", "title": "In Neon", "text": "In Neon \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1984 \"Breaking Hearts\" (ne costituisce la settima traccia), si differenzia dai precedenti singoli provenienti dall'LP (di derivazione pop rock): \u00e8 infatti caratterizzato da una melodia lenta, di stampo pop. Vengono messi in evidenza gli storici membri della Elton John Band: Davey Johnstone \u00e8 alla chitarra, Dee Murray al basso e Nigel Olsson alla batteria; essi, comunque, si cimentano anche ai cori. Elton, oltre a cantare, \u00e8 presente anche al pianoforte. Il testo di Bernie Taupin (direttore del videoclip) significa letteralmente \"Al Neon\".\n\"In Neon\" fu distribuita come singolo nel 1984 (subito dopo \"Who Wears These Shoes?\") ma non ebbe un grande successo, conseguendo solo una #38 USA."}
{"id": "2326829", "revid": "110613646", "url": "https://it.wikipedia.org/wiki?curid=2326829", "title": "Super Bowl XXXVIII", "text": "Il Super Bowl XXXVIII \u00e8 stata la partita di finale della National Football League tra i Carolina Panthers, vincitori della National Football Conference (NFC) e i New England Patriots, campioni della American Football Conference (AFC) nella stagione e venne giocata il 1\u00ba febbraio 2004 al Reliant Stadium di Houston. I Patriots sconfissero i Panthers con un punteggio di 32\u201329, vincendo il loro terzo Super Bowl in tre anni. All'epoca, questo fu il Super Bowl pi\u00f9 visto della storia, con un'audience di 144,4 milioni di spettatori.\nI Panthers giunsero alla loro prima apparizione al Super Bowl dopo avere terminato la stagione regolare con un record di 11-5. I Patriots arrivarono alla ricerca del loro secondo titolo dopo un record di 14-2.\nI tifosi della NFL e i giornalisti sportivi considerano questa edizione una delle meglio giocate e delle pi\u00f9 eccitanti della storia: lo scrittore di Sports Illustrated Peter King lo ha definito come \"Il miglior Super Bowl di tutti i tempi\". Anche se nessuna delle due squadre segn\u00f2 nel primo e nel terzo quarto, assieme accumularono 868 yard e 61 punti. La gara rimase sullo 0-0 per un record del Super Bowl di 26 minuti e 55 secondi, prima che le due squadre segnassero complessivamente 24 punti prima della fine del primo tempo. Nel quarto periodo, le due franchigie segnarono complessivamente un record del Super Bowl di 37 punti. La partita fu infine decisa dal kicker di New England Adam Vinatieri che segn\u00f2 un field goal da 41 yard a 4 secondi dal termine. Il quarterback dei Patriots Tom Brady fu premiato come MVP del Super Bowl per la seconda volta in tre anni. Questi stabil\u00ec un record del Super Bowl per il maggior numero di passaggi completati (32), completandone il 66,7% e terminano con 354 yard passate, 3 touchdown e 12 yard corse.\nQuesta gara \u00e8 ricordata anche per il controverso spettacolo di met\u00e0 gara in cui Justin Timberlake fece fuoriuscire un seno della cantante Janet Jackson per circa mezzo secondo, in quello che in seguito fu definito un \"malfunzionamento del guardaroba\". Assieme al resto dello spettacolo di met\u00e0 gara, questo port\u00f2 a un immediato giro di vite della Federal Communications Commission e ad un esteso dibattito sull'indecenza trasmessa."}
{"id": "2326833", "revid": "938", "url": "https://it.wikipedia.org/wiki?curid=2326833", "title": "Gy\u00f6rgy Gordon Bajnai", "text": ""}
{"id": "2326835", "revid": "3115", "url": "https://it.wikipedia.org/wiki?curid=2326835", "title": "Franco Enna", "text": "\u00c8 stato un prolifico autore di gialli di successo e di storie di fantascienza, pubblicate nella collana \"Urania\".\nHa firmato le sue opere anche come Franco Cannarozzo e usato vari pseudonimi anglosassoni. \u00c8 stato anche poeta e drammaturgo. \nBiografia.\nNel 1955 \"I romanzi di Urania\" (poi solo \"Urania\"), edita dalla Arnoldo Mondadori di Milano, gli pubblica nel suo numero 73 del 10 marzo il romanzo \"L'astro lebbroso\". Il fatto di essere appena il terzo italiano a essere ospitato su \"Urania\" - dopo Emilio Walesko (\"L'Atlantide svelata\", sul n. 31) e L. R. Johannis, pseudonimo di Luigi Rapuzzi - lo fa immediatamente conoscere al grande pubblico di appassionati italiani di questo particolare genere letterario. In appendice a Urania apparvero a puntate due suoi romanzi, \"Panico al Polo\" e \"Noi mostri\".\nTale opportunit\u00e0 fu agevolata dal fatto di essere direttore dell'ufficio stampa dei periodici Mondadori, fatto che pot\u00e9 aiutarlo nel pubblicare anche un certo numero di romanzi gialli per la stessa casa editrice, ma senza che questo suoni limitativo del suo valore artistico, riconosciutogli anche al di fuori della cerchia degli addetti ai lavori, come testimonia nel 2000 un'intervista su \"Travel\" dello scrittore, suo conterraneo, Andrea Camilleri di cui era diventato amico dal 1946 al 1948 quando questi visse a Enna i suoi anni di formazione letteraria: \u00ab...Ed io, proprio in quelle due stanzette, credo di essermi formato come scrittore.\u00bb.\nFranco Enna viene considerato lo scrittore che ha \u201cprovincializzato\u201d il giallo italiano. Italo Calvino e Alberto Savinio avevano sentenziato che il paesaggio domestico non pu\u00f2 fare da sfondo a un thriller. Cannarozzo, precedendo Leonardo Sciascia, Camilleri, Santo Piazzese, Domenico Cacopardo, Piergiorgio Di Cara, \u00e8 stato il precursore del giallo di provincia, periferico, ambientato nel paesaggio e nelle citt\u00e0 siciliane. Lo schema del giallo \u00e8 la scusa per manifestare la sua concezione del mondo.\nLa Sicilia diventa lo scenario ideale per raccontare storie piene di intrighi e intrise di passionalit\u00e0. Il personaggio pi\u00f9 famoso creato dal Cannarozzo \u00e8 il commissario Federico Sartori un siciliano malato di inguaribile nostalgia che si lascia condurre facilmente, dall'avventura e dall'amore, in storie intricate e avvincenti. Attorno a questo personaggio Franco Enna ha sviluppato una ricca serie di episodi romanzeschi che hanno avuto un fortunato successo di pubblico e gli hanno valso l'appellativo di \"Simenon italiano\".\nPremi e riconoscimenti.\nGli \u00e8 stato assegnato il Premio Euno, dal Kiwanis Club di Enna, Nella sua seconda edizione nel 1986.\nOpere.\nL'autore ha firmato i testi, a volte con il suo vero nome Franco Cannarozzo, a volte con lo pseudonimo Franco Enna e spesso con tanti altri pseudonimi di fantasia (gli pseudonimi sono riportati fra parentesi)."}
{"id": "2326837", "revid": "110613629", "url": "https://it.wikipedia.org/wiki?curid=2326837", "title": "Super Bowl XXXIX", "text": "Il Super Bowl XXXIX \u00e8 stata la partita tra i Philadelphia Eagles, vincitori della National Football Conference (NFC), e i New England Patriots vincitori della American Football Conference (AFC) giocata il 6 febbraio 2005 per determinare il campione nella stagione del della National Football League. I Patriots sconfissero gli Eagles con un punteggio di 24\u201321 nella gara disputata all'Alltel Stadium di Jacksonville, Florida, la prima volta che un Super Bowl fu ospitato da questa citt\u00e0.\nI Patriots, che avevano terminato la stagione regolare con un record di 14-2, divennero la prima squadra dai Denver Broncos del 1997\u201398 a vincere due Super Bowl consecutivi. New England divenne anche la seconda squadra, dopo i Dallas Cowboys, a vincere tre Super Bowl nello spazio di quattro anni. Gli Eagles invece raggiunsero il secondo Super Bowl della storia della franchigia dopo aver terminato la stagione regolare con un record di 13-3.\nLa gara si mantenne equilibrata e le due squadre si trovarono su un punteggio di 14-14 alla fine del terzo quarto. I Patriots nel quarto periodo segnarono dieci punti con un touchdown da 2 yard di Corey Dillon e un field goal di Adam Vinatieri da 22 yard. Gli Eagles accorciarono lo svantaggio a 24\u201321, col quarterback Donovan McNabb che pass\u00f2 un touchdown da 30 yard a Greg Lewis a un minuto e 48 secondi alla fine, ma non riusc\u00ec a completare la rimonta.\nIl wide receiver Deion Branch fu nominato MVP della gara, facendo registrare 11 ricezioni per 133 yard.\nCuriosit\u00e0.\nQuesta edizione viene citata ne I Simpsons anche se le squadre non vengono menzionate. Homer dopo aver avuto un discreto successo come coreografo per le esultanze dei campioni sportivi, viene contattato dalla lega di Football per organizzare l'halftime show, ma non avendo idee chiede aiuto a Ned Flanders e insieme mettono su uno show sulla storia della Bibbia"}
{"id": "2326839", "revid": "36426", "url": "https://it.wikipedia.org/wiki?curid=2326839", "title": "Convento del Portico", "text": ""}
{"id": "2326840", "revid": "599", "url": "https://it.wikipedia.org/wiki?curid=2326840", "title": "Fran\u00e7ois Jean Dominique Arago", "text": ""}
{"id": "2326842", "revid": "767487", "url": "https://it.wikipedia.org/wiki?curid=2326842", "title": "Thomas Bateson", "text": "Della sua vita non si sa molto fino al 1599, quando fu nominato organista della cattedrale di Chester. Dieci anni dopo, sotto il patronato di Lord Chichester, si trasfer\u00ec alla cattedarle di Christ Church a Dublino a ricoprire un ruolo simile, dove rimase fino alla morte.\nDurante la sua permanenza in Irlanda si guadagn\u00f2 il titolo di Bachelor of Music e Master of Arts presso il Trinity College di Dublino.\nDei suoi lavori liturgici solo uno \u00e8 giunto fino a noi, una composizione a sette voci intitolata \"Holy, Lord Almighty\". Ma sono i due libri di madrigali, pubblicati a Londra nel 1604 e nel 1618, che lo hanno reso famoso tra i compositori di epoca elisabettiana."}
{"id": "2326843", "revid": "339392", "url": "https://it.wikipedia.org/wiki?curid=2326843", "title": "SR71", "text": ""}
{"id": "2326845", "revid": "111408275", "url": "https://it.wikipedia.org/wiki?curid=2326845", "title": "Breaking Hearts (Ain't What It Used to Be)", "text": "Breaking Hearts (Ain't What It Used to Be) \u00e8 un brano scritto ed interpretato dall'artista britannico Elton John; il testo \u00e8 di Bernie Taupin.\nDescrizione.\nProveniente dall'album del 1984 \"Breaking Hearts\" (ne costituisce la quarta traccia), si caratterizza come una canzone di stampo pop: la melodia \u00e8 lenta, completamente differente da quella di brani ritmati come \"Sad Songs (Say So Much)\" o \"Who Wears These Shoes?\". \u00c8 messa in evidenza la Elton John Band degli anni Settanta, composta da Davey Johnstone, da Nigel Olsson e da Dee Murray; essi si cimentano per\u00f2 solamente ai cori (in effetti l'unico strumento presente \u00e8 il pianoforte di Elton). Il testo di Bernie significa letteralmente \"Infrangendo Cuori (Non \u00c8 Pi\u00f9 Come Prima)\". \n\"Breaking Hearts (Ain't What It Used to Be)\" fu distribuita come singolo esclusivamente nel Regno Unito, nel 1984 (subito dopo \"In Neon\"); non ebbe per\u00f2 un grande successo, raggiungendo una #59."}
{"id": "2326861", "revid": "767487", "url": "https://it.wikipedia.org/wiki?curid=2326861", "title": "Mixu Paatelainen", "text": ""}
{"id": "2326862", "revid": "123217401", "url": "https://it.wikipedia.org/wiki?curid=2326862", "title": "Chemical Physics Letters", "text": "Chemical Physics Letters (abbreviato in \"CPL\" o \"Chem. Phys. Lett.\") \u00e8 una rivista scientifica peer-reviewed, pubblicata dal 1967 da Elsevier. Pubblica brevi articoli nel campo della Chimica fisica.\nGli attuali editori sono David Clary, Villy Sundstr\u00f6m e il premio Nobel per la chimica del 1999 Ahmed Zewail.\nIl fattore di impatto del giornale nel 2008 era 2.169."}
{"id": "2326864", "revid": "123224438", "url": "https://it.wikipedia.org/wiki?curid=2326864", "title": "Lipotimia", "text": "La lipotimia \u00e8 una sensazione di improvvisa debolezza che non comporta la completa perdita della coscienza. Tuttavia esistono altre definizioni di lipotimia come breve e parziale perdita dello stato di coscienza con o senza sintomi neurovegetativi. Inoltre in letteratura \u00e8 possibile trovare un altro termine \"pre-lipotimia\" per indicare i sintomi prodromi non seguiti dalla perdita dello stato di coscienza. Per pre-sincope o prodromo sincopale si intende l'insieme dei sintomi prodromi a cui pu\u00f2 seguire la sincope ovvero la perdita transitoria dello stato di coscienza dovuta ad una ipoperfusione cerebrale acuta. La sincope pu\u00f2 anche non essere preceduta dalla presincope.\nEziologia.\nNella lipotimia si ha una transitoria ridotta ossigenazione del cervello in genere per un abbassamento della pressione arteriosa o della frequenza cardiaca. La causa pu\u00f2 essere la stanchezza, il calore eccessivo, scarsa o cattiva ossigenazione nell'ambiente, emorragie, ustioni, traumi fisici o emotivi, ipoglicemia (basso tasso di zuccheri nel sangue) e cos\u00ec via. In generale le cause che possono causare sincope possono causare anche lipotimia.\nL'eziologia di natura cardiovascolare contraddistingue la lipotimia e la sincope dall'attacco epilettico.\nSintomi.\n\u00c8 caratterizzata da segnali premonitori, quali pallore, sudore freddo, vertigini e nausea che vanno ad aggravarsi fino alla breve perdita di coscienza."}
{"id": "2326865", "revid": "767487", "url": "https://it.wikipedia.org/wiki?curid=2326865", "title": "Nitrato d'argento (film)", "text": "Nitrato d'argento \u00e8 un film del 1996, ultima opera diretta da Marco Ferreri.\nTrama.\nIl film ripercorre la storia e l'evoluzione (sia tecnica che artistica) del cinema. Presenta una rassegna dei vari progressi tecnologici (il \"muto\", l'avvento del sonoro, l'uso del colore), e dei generi (dal western ai primi grandi comici, dalla commedia ai film d'autore, fino ai film sociali, di guerra, \"politici\"; ai documentari, ai film musicali, alla lirica, alla fantascienza). Vi sono anche molti accenni ai cambiamenti culturali avvenuti nel corso del ventesimo secolo. Il titolo fa riferimento ad uno dei composti chimici fotosensibili presenti nelle pellicole fotografiche o cinematografiche.\nProduzione.\nSul set del film il regista Pappi Corsicato gir\u00f2 il cortometraggio \"Argento puro\".\nDistribuzione.\nFu presentato come evento speciale al festival di Venezia del 1996."}
{"id": "2326874", "revid": "118706642", "url": "https://it.wikipedia.org/wiki?curid=2326874", "title": "L. R. Johannis", "text": "Come pittore ader\u00ec al secondo futurismo. Come scrittore utilizz\u00f2 anche vari pseudonimi, tra cui N. H. Laurentix e Louis H. Steyner e fu autore di alcuni pionieristici romanzi di fantascienza in Italia, pubblicati negli anni cinquanta anche dalla collana specializzata Urania, edita dalla Arnoldo Mondadori di Milano.\nBiografia.\nNato a Sacile (allora in provincia di Udine, oggi in provincia di Pordenone) Rapuzzi si mosse dal luogo natio per la prima volta durante la Resistenza che contrappose anche nella sua regione gli antifascisti ai fascisti e ai nazisti tra il 1943 e la fine della seconda guerra mondiale.\nPartigiano delle Brigate Garibaldi, ormai prossimo ai 40 anni, Rapuzzi s'impegn\u00f2 nella lotta, finendo con l'essere catturato due volte dalle milizie della Repubblica Sociale Italiana.\nNel 1947 divenne \"contattista\" grazie a un incontro ravvicinato con un UFO che descrisse nell'altopiano di Asiago. Tale esperienza influenz\u00f2 la sua produzione narrativa successiva.\nEmigrato clandestinamente negli Stati Uniti nello stesso 1947 anno, fu espulso nel 1951; rientrato in Italia Rapuzzi cominci\u00f2 a scrivere romanzi di quella fantascienza che non aveva ricevuto certo incoraggiamenti dal regime di Mussolini, probabilmente infastidito dall'eccesso di \"americanismo\" di quel genere letterario che ben si sposava con gli ideali \"democratici\" col\u00e0 vigenti e che abbastanza poco si armonizzavano invece con quelli \"imperiali\" del fascismo.\nGrazie all'amicizia stretta durante la guerra con Giorgio Monicelli, storico responsabile di \"Urania\", la maggiore collana di fantascienza in Italia, nel 1954 si vide pubblicare il 20 aprile, col n. 41, il romanzo \"C'era una volta un pianeta\", seguito l'anno dopo, col n. 110 del 22 dicembre, dal romanzo \"Quando ero aborigeno\". I due romanzi costituiscono un dittico contraddistinto, oltre che dall'uso del medesimo pseudonimo autoriale \u2013 L.R. Johannes, dall'ambientazione in uno stesso mondo finzionale: \"Al centro dell'universo immaginato da Rapuzzi l'idea che in un'epoca remota laddove oggi \u00e8 osservabile una fascia di asteroidi tra le orbite di Marte e Giove, vi fosse un pianeta, abitato da una razza particolarmente evoluta \u2013 i Nhors, esploso a causa dell'abuso dell'energia nucleare praticato dai suoi abitanti ... L'uomo sulla Terra deriverebbe dalla fusione di ominidi neanderthaliani e sopravvissuti della razza Nhor, che diedero all'evoluzione un contributo decisivo, contemporaneamente subendo un lento imbarbarimento\". Fu tra i pochi autori italiani a pubblicare su Urania all'epoca.\nPubblic\u00f2 vari altri romanzi di successo di un genere che venne poi chiamato dell'\"archeologia spaziale\" - di cui secondo Gianfranco De Turris fu forse il primo autore italiano - e che per vari aspetti precorreva la produzione di successo di Peter Kolosimo. Fra essi si ricordano \"Risonanza cosmica\" (\"Urania\", n. 128 del 21 giugno 1956, pubblicato con lo pseudonimo di N. H. Laurentix), \"La rivolta dei Jeols\" (\"Galassia\", 5, 1957) e \"Il satellite perduto\", cui nocque il fatto di essere troppo a ridosso della realt\u00e0 delle prime imprese spaziali.\nNel 1956 fond\u00f2 a Udine la rivista mensile \"Galassia\" (diretta da Monicelli sotto pseudonimo), di cui uscirono solo cinque numeri e di cui cre\u00f2 le copertine, e della Casa Editrice Galassia, che pur nella breve esistenza pubblic\u00f2 in Italia alcuni tra i migliori classici del genere fantascientifico e sostenne alcune giovani leve della fantascienza italiana."}
{"id": "2326875", "revid": "599", "url": "https://it.wikipedia.org/wiki?curid=2326875", "title": "Adam Riese", "text": ""}
{"id": "2326880", "revid": "6923", "url": "https://it.wikipedia.org/wiki?curid=2326880", "title": "Trasporto di merci su strada", "text": "Il trasporto di merci su strada \u00e8 il trasporto di beni tra un fabbricante o venditore e un acquirente o ricevitore fatto su strada. Colui che si occupa del trasporto viene detto autotrasportatore."}
{"id": "2326883", "revid": "36426", "url": "https://it.wikipedia.org/wiki?curid=2326883", "title": "Santuario della Madonna della Fontenova", "text": ""}
{"id": "2326888", "revid": "599013", "url": "https://it.wikipedia.org/wiki?curid=2326888", "title": "Maurizia Borri", "text": "Ha giocato nel ruolo di libero nel Chieri Volley.\nDalla stagione 2019/2020, \u00e8 parte del roster del GPS Luigi Santena.\nCarriera.\nMaurizia Borri inizia a giocare a pallavolo nel 1995 quando entra a far parte della Pallavolo Pinerolo, in Serie B2: nella squadra piemontese resta per tre stagioni, ottenendo una promozione in Serie B1, seguita da una retrocessione.\nNella stagione 1997-98 viene ingaggiata dalla Pallavolo Chieri, denominata dal 2005 Chieri Volley, dove resta per dieci stagioni, ottenendo tre promozioni, dalla Serie B2 alla Serie A1: con la squadra di Chieri vince anche una Top Teams Cup nell'annata 2004-05, venendo premiata anche come miglior libero.\nNella stagione 2008-09 passa alla Futura Volley Busto Arsizio dove si aggiudica la Coppa CEV 2009-10. Nella stagione 2010-11 torna nuovamente a Chieri, in Serie A2, con la quale al termine del campionato conquista la promozione in Serie A1."}
{"id": "2326889", "revid": "116851653", "url": "https://it.wikipedia.org/wiki?curid=2326889", "title": "Kition", "text": "Kition (in fenicio \"kty\", in greco antico \"\u039a\u03af\u03c4\u03b9\u03bf\u03bd\", in latino \"Citium\") \u00e8 un sito archeologico di Cipro, corrispondente al quartiere odierno di Kathari, nella citt\u00e0 moderna di Larnaca.\nStoria.\nKition costituiva un importante centro urbano gi\u00e0 dalla fine del XIV secolo a.C. (livello IV della stratificazione archeologica): al momento della sua fondazione svolgeva un ruolo centrale nel commercio mediterraneo. Nell'Area II, corrispondente al quartiere odierno di Kathari su un'altura a nord della citt\u00e0 moderna, sono stati rinvenuti diversi edifici di carattere sacro e pubblico, oltre ad una linea di fortificazione e due torri. Il quartiere sacro ospitava i Templi 2 e 3 divisi da un giardino sacro, con fosse, pozzi con canali comunicanti ed una vasca. Gli edifici sacri avevano una pianta tipica levantina con cella latitudinale separata dalla corte tramite un muro.\nIl Tempio 2 (14,5 x 9 m) presentava una corte divisa da due file di colonne con l'altare collocato in fondo alla stessa corte; il pi\u00f9 piccolo Tempio 3 (6,75 x 4,15 m) disponeva di una serie di banchine per le offerte: entrambi gli edifici erano realizzati con un alzato in mattoni crudi su fondazioni in pietra. I principali oggetti rinvenuti nell'area sacra sono alcuni frammenti ceramici, figurine femminili di tipo miceneo, scorie di rame, perline in faience ed ex voto. La divinit\u00e0 venerata doveva essere legata al culto della fertilit\u00e0 e della metallurgia, bench\u00e9 non si possa escludere la presenza di una coppia divina.\nNel XII-X secolo a.C. (livelli IIIA-I), quando la citt\u00e0 \u00e8 oggetto di una ripianificazione, l'area sacra viene monumentalizzata con blocchi squadrati ampliandone il limite est e riedificando i templi; la rifondazione di questi \u00e8 attestata dal rinvenimento di \"corna di consacrazione\", nuovo elemento di carattere cultuale. Intorno al 1000 a.C. un terremoto porta all'abbandono dell\u2019area, e nel secolo successivo questa viene rioccupata dai Fenici (livello 3) che la adattano ai propri costumi religiosi facendo uso della pietra.\nIl Tempio 1 (26,4 x 18,4 m) conosce diverse fasi costruttive parallele allo sviluppo economico della citt\u00e0; inizialmente mostra cinque navate e due ingressi con due grandi pilastri, forse ad incorniciare la statua divina. Dagli scavi proviene un piatto in red slip inscritto che ha individuato in Astarte la divinit\u00e0 titolare, pur restando possibile un altro culto. Fra l'VIII ed il V secolo a.C. (livello 2A-2) il tempio subisce diversi rimaneggiamenti, in seguito ai quali le navate vengono ridotte a tre preservando i pilastri. L\u2019ultima fase del V-IV secolo a.C. (livello 1) mostra un riassetto degli interni, forse dovuto alla perdita d'importanza del culto. Nel 312 a.C. Tolomeo pone fine alla dinastia fenicia ed il quartiere sacro viene distrutto con le mura."}
{"id": "2326890", "revid": "1515094", "url": "https://it.wikipedia.org/wiki?curid=2326890", "title": "Felice Accame", "text": "Allievo e per anni stretto collaboratore di Silvio Ceccato, al cui pensiero ha apportato alcune critiche, si \u00e8 dedicato al recupero della nozione di \"metodologia operativa\" ed alla ricostruzione della genealogia della Scuola Operativa Italiana. L'opera pi\u00f9 organica al riguardo \u00e8 \"La funzione ideologica delle teorie della conoscenza\" (2002), in cui viene anche ricostruita ed analizzata la critica della filosofia presente nel pensiero dei movimenti oppositivi dalla Rivoluzione francese in avanti.\n\u00c8 docente di teoria della comunicazione presso il Centro tecnico della FIGC di Coverciano, professione con cui coniuga la propria formazione intellettuale ad un vivo interesse per lo sport.\n\u00c8 presidente della Societ\u00e0 di Cultura Metodologico-Operativa. Ha scritto su \"A/Rivista Anarchica\" dal 1989 al 2019. Insieme al sodale Carlo Oliva (1943-2012) ha condotto per oltre 20 anni la rubrica \"La caccia, caccia all'ideologico quotidiano\" su Radio Popolare. Insieme hanno pubblicato una raccolta degli interventi in onda dei primi anni (1985-1988) di trasmissione: \"Transazioni minori nel commercio dell'ideologia\". \u00c8 sposato con l'artista Anna Rocco.\nOpere.\nPrincipali opere:"}
{"id": "2326892", "revid": "599", "url": "https://it.wikipedia.org/wiki?curid=2326892", "title": "Zenone di Kition", "text": ""}
{"id": "2326896", "revid": "54253", "url": "https://it.wikipedia.org/wiki?curid=2326896", "title": "Registro informatico dei protesti", "text": "Il Registro informatico dei protesti \u00e8 un registro pubblico italiano, aggiornato mensilmente a cura delle Camere di commercio, nel quale sono pubblicati i protesti, levati nel territorio di competenza, relativi al mancato pagamento di assegni (bancari e postali), cambiali accettate e vaglia cambiari.\nStoria.\nPrima dell'istituzione del registro, la pubblicazione dell'elenco dei protesti per mancato pagamento di vaglia cambiari era regolata dalla legge n. 77 del 12 febbraio 1955.\nLa legge n. 235 del 18 agosto 2000, attraverso l'istituzione del registro informatico dei protesti e della disciplina relativa alla cancellazione dei protesti dal registro medesimo, ha sostituito, a far data dal 15 maggio 2000, secondo quanto stabilito dal D.M. n. 316 de 9 agosto 2000, la pubblicazione informatica alla pubblicazione del bollettino cartaceo dei protesti.\nDisciplina.\nPer tutelare chi abbia rapporti economici con il protestato, il protesto \u00e8 oggetto di pubblicit\u00e0: i protesti vengono pertanto resi noti mediante un registro informatico, aggiornato mensilmente in base al dettato della legge 235/2000, entrata in vigore il 27 dicembre dello stesso anno.\nNel \"Registro informatico\", consultabile anche on-line, vengono inserite tutte le informazioni relative al protesto contestato, compresi i dati anagrafici del protestato; ciascun protesto \u00e8 conservato nel \"Registro informatico\" per cinque anni dalla data di registrazione.\nPoich\u00e9 i protestati censiti nel registro informatico, non avendo una buona reputazione creditizia, hanno difficolt\u00e0 ad ottenere prestiti o mutui, \u00e8 previsto che il debitore che paghi il titolo protestato entro 12 mesi dalla levata del protesto, abbia il diritto di ottenere la cancellazione del proprio nome dal registro."}
{"id": "2326897", "revid": "1543377", "url": "https://it.wikipedia.org/wiki?curid=2326897", "title": "Gianna Depoli", "text": "Biografia.\nGianna Salvioli , in arte Depoli , nata a Fiume si trasfer\u00ec poco dopo tempo a Padova dove visse fino ai vent'anni.\nNel corso della seconda guerra mondiale, torn\u00f2 a Fiume per entrare nella resistenza partigiana. Terminata la guerra entra in una compagnia teatrale amatoriale e, nel 1946, collabora per la fondazione del \"Teatro del Popolo\" e la compagnia del \"Dramma Italiano\", con la quale collaborer\u00e0 fino al 1978, recitando in oltre 150 commedie.\nCollaborer\u00e0 anche con Radio Capodistria, Radio Fiume e Tele Capodistria, dove registra trecento puntate di radiodrammi e numerosi film per varie case di produzione della Repubblica di Jugoslavia."}
{"id": "2326898", "revid": "599013", "url": "https://it.wikipedia.org/wiki?curid=2326898", "title": "Jay Murphy", "text": ""}
{"id": "2326903", "revid": "1543377", "url": "https://it.wikipedia.org/wiki?curid=2326903", "title": "Premi e candidature per Dr. House - Medical Division", "text": "Di seguito sono elencati le candidature e i premi concernenti la serie televisiva statunitense Dr. House - Medical Division ideata da David Shore. La serie, che viene trasmessa sull'emittente televisiva FOX a partire dal 16 novembre 2004 per gli Stati Uniti e dal 1\u00ba luglio 2005 per l'Italia, \u00e8 stata nominata per un gran numero di premi, tra i quali:\n20 Emmy Award (quattro vinti), 10 NAACP Image Award (due vinti), 8 Golden Globe (due vinti), 7 Satellite Award (cinque vinti), 6 Screen Actors Guild Award (due vinti), 4 Humanitas Prize (uno vinto), 6 People's Choice Award (tre vinti), un AFI Award, un BAFTA Award ed un Peabody Award.\nLa serie si sviluppa attorno al personaggio del dottor Gregory House, un medico geniale ed individualista che, assieme alla sua squadra di diagnostica (formata in principio da Allison Cameron, Eric Foreman e Robert Chase), risolve casi medici strani e difficili.\nHouse perde tutti i membri della sua squadra durante l'episodio finale della terza stagione. Nei primi episodi della quarta stagione, House d\u00e0 inizio ad una competizione (al fine di formare una nuova squadra che riempisse i posti vacanti lasciati) tra quaranta dottori, eliminandoli o meno a seconda dei loro comportamenti. Quando la competizione inizia a sfuggire dal proprio controllo, Lisa Cuddy riassume Eric Foreman per controllare il processo di assunzione ed il lavoro di House. House assume tre nuovi medici, Chris Taub, Lawrence Kutner e \"Tredici\", i quali, insieme a Foreman, formano la nuova squadra di diagnostica.\nHugh Laurie \u00e8 l'attore pi\u00f9 nominato, con un totale di ventisei nomination. Omar Epps \u00e8 il secondo, con sei nomination.\n\"Dr. House - Medical Division\" \u00e8 stato finora nominato per 119 premi, di cui ne ha vinti 40.\nEmmy Award.\nI Premi Emmy, o Emmy Award, vengono distribuiti dal 1949 dall'Academy of Television Arts &amp; Sciences per onorare l'eccellenza in ambito televisivo; sono considerati l'equivalente televisivo dei Premi Oscar. \"Dr. House\" \u00e8 stato nominato per i Primetime Emmy Award, che premiano l'eccellenza nella recitazione e nella sceneggiatura di programmi televisivi in prima serata, e per i Creative Arts Emmy, che sono conferiti per riconoscimenti in ambito tecnico e in altre aree relative nei programmi televisivi statunitensi.\nDopo la prima stagione nel 2005, \"Dr. House\" ha ricevuto cinque nomination per gli Emmy Award, di cui tre sono Creative Arts Emmy. Non ha vinto l'Emmy come \"migliore serie drammatica\", ma ha vinto il premio come \"migliore sceneggiatura di una serie drammatica\". L'anno successivo la serie \u00e8 stata nominata per quattro Emmy Award, tra cui quello per la \"migliore serie drammatica\", tuttavia \"Dr. House\" non ha vinto nessun Emmy quell'anno, in quanto il premio per la migliore serie drammatica fu vinto da \"24\". Nel 2007 la serie ha ricevuto quattro nomination e ha vinto un Creative Arts Emmy per il trucco. L'anno successivo, al sessantesimo Primetime Emmy Award, la serie ha ricevuto nuovamente quattro nomination. Queste nomination comprendevano i riconoscimenti per la \"migliore serie drammatica\" per l'episodio \"Gelo\". Katie Jacobs e David Shore inizialmente volevano segnalare \"La testa di House\", ma in seguito scelsero \"Gelo\" perch\u00e9, come ha spiegato Katie Jacobs, \"La testa di House\" era un \"pezzo divertente di TV\" per gli spettatori, ma ella e David Shore pensavano che non fosse adatto per l'Academy. La serie quell'anno ha vinto un solo Primetime Emmy per Greg Yaitanes, come \"migliore regia in una serie drammatica\" nella direzione dell'episodio \"La testa di House\". Hugh Laurie, che recita come attore principale, \u00e8 stato nominato come \"migliore attore di una serie drammatica\" tre volte (nel 2005, nel 2007 e nel 2008), ma non ha mai vinto nessun Premio Emmy.\nGolden Globe.\nI Golden Globe sono premi conferiti annualmente dalla Hollywood Foreign Press Association per onorare le eccellenze nel cinema e nella televisione. \"Dr. House\" \u00e8 stato nominato per questi premi per un totale di sei volte. La serie ha vinto due Golden Globe, entrambi per Hugh Laurie nella categoria di \"migliore attore in una serie drammatica\" nel 2006 e nel 2007. Nel 2008 la serie \u00e8 stata nominata anche come \"migliore serie drammatica\", ma non ha vinto il premio, che \u00e8 stato invece conferito a \"Mad Men\", cos\u00ec come il premio per il \"miglior attore in una serie drammatica\". Nel 2009 e nel 2010 la serie \u00e8 stata nominata per le due stesse categorie, ma non \u00e8 riuscita a vincere.\nNAACP Image Award.\nL'NAACP Image Award, o solamente Image Award, \u00e8 un premio consegnato ogni anno dalla National Association for the Advancement of Colored People come riconoscimento per i migliori lavori svolti da gente di colore nel mondo dell'arte (cinema, televisione, musica e letteratura). La serie ha ricevuto dieci nomination in totale: cinque per la recitazione di Omar Epps (di cui due vinte), tre come \"migliore serie drammatica\", una nomination per Liz Friedman e Sara Hess per la sceneggiatura dell'episodio della quinta stagione \"Tredici porta fortuna\" e una per Sara Hess per \"Il bene pi\u00f9 grande\".\nSatellite Award.\nIl Satellite Award, formalmente noto come Golden Satellite Award, viene conferito annualmente sia in ambito televisivo che in ambito cinematografico dall'International Press Academy. \"Dr. House\" ne ha vinti cinque, fra cui quello per la \"migliore serie drammatica\", nel 2005 e nel 2006.\nScreen Actors Guild Award.\nGli Screen Actors Guild Award (SAG Award) sono conferiti annualmente dalla Screen Actors Guild per rendere onore alle recitazioni in ambito cinematografico e televisivo. \"Dr. House\" ha ricevuto sei nomination; Hugh Laurie \u00e8 stato nominato per il premio al \"migliore attore maschio in una serie drammatica\" negli anni 2006, 2007, 2008 e 2009, e lo ha vinto nel 2007 e nel 2009. Nel 2009 la serie ha anche ricevuto una nomination per il \"migliore cast in una serie drammatica\", che per\u00f2 \u00e8 stato vinto dal cast di \"Mad Men\".\nTeen Choice Award.\n\"Dr. House\" ha ricevuto nove candidature per i Teen Choice Award: fino al 2007 non ne aveva vinto nessuno, ma in quell'anno Hugh Laurie ha trionfato come attore di una serie drammatica, che \u00e8 l'unico Teen Choice Award vinto dalla serie.\nTCA Award.\n\"Dr. House\" \u00e8 stato nominato per un totale di 7 volte per un TCA Award, per intero Television Critics Association Award, che sono conferiti annualmente dalla Television Critics Association e ne ha vinti due, entrambi per Hugh Laurie come importante successo individuale in una serie drammatica.\nDoppiaggio.\nOltre alle sopracitate nomination e premiazioni, relative alla realizzazione della serie originale, anche il doppiaggio di alcune edizioni straniere della serie ha guadagnato diversi riconoscimenti.\nTop ten.\n\"Dr. House\" \u00e8 stato anche incluso fra varie \"top ten\" come migliore serie televisiva: nel 2005 nei seguenti giornali: Boston Globe, Chicago Tribune, The New York Times, Newsday, PopMatters e USA Today, e nel 2006 in queste pubblicazioni: Chicago Tribune e Newsday."}
{"id": "2326904", "revid": "1305772", "url": "https://it.wikipedia.org/wiki?curid=2326904", "title": "Tamana", "text": ""}
{"id": "2326907", "revid": "300067", "url": "https://it.wikipedia.org/wiki?curid=2326907", "title": "Tony Costner", "text": ""}
{"id": "2326913", "revid": "599013", "url": "https://it.wikipedia.org/wiki?curid=2326913", "title": "Anthony Teachey", "text": ""}
{"id": "2326916", "revid": "1005847", "url": "https://it.wikipedia.org/wiki?curid=2326916", "title": "Tuigaifo", "text": ""}
{"id": "2326919", "revid": "1573940", "url": "https://it.wikipedia.org/wiki?curid=2326919", "title": "Conus ventricosus", "text": "Conus ventricosus \u00e8 un mollusco gasteropode marino della famiglia Conidae, diffuso nel Mar Mediterraneo.\nDescrizione.\nHa una conchiglia molto resistente, di forma grossolanamente biconica, di colorazione dal verde al bruno-olivastro, sino a 7\u00a0cm di lunghezza. L'opercolo \u00e8 lungo e stretto.\nDistribuzione e habitat.\nSpecie comune nel mar Mediterraneo.\n\u00c8 presente anche in un raggio di circa 50\u00a0km attorno a Faro, in Portogallo: in questa zona, alcune popolazioni sono riconosciute come \"Conus ventricosus\", mentre altre sono state indicate come \"Conus desidiosus\" in base ad una ipotesi di Monteiro e Tenorio, ma le differenze tra la morfologia di queste popolazioni e l'olotipo del \"Conus desidiosus\" sono tali da rendere questa ipotesi non sostenibile.\nLa presenza del \"Conus ventricosus\" sulle coste atlantiche del Marocco \u00e8 basata su una indicazione personale di J. Conde , ma non \u00e8 suffragata da alcuna pubblicazione o esemplare illustrato e, fino a prova contraria, si deve ritenere che il \"Conus ventricosus\" non sia presente sulla coste atlantiche del Marocco.\nIl \"Conus venticosus\" non \u00e8 presente nelle Isole Canarie.\nI rarissimi esemplari fino ad ora indicati come \"Conus ventricosus\", con origine in Senegal, si sono dimostrati essere esemplari di altre specie.\nL'unica indicazione documentata non \u00e8 considerata sufficientemente attendibile. Nel 2009 \u00e8 stato descritto il \"Conus tacomae\" (Boyer &amp; Pelorce, 200), che gli autori indicano come appartenente al gruppo del \"Conus ventricosus\".\nBiologia.\nHa abitudini notturne.\n\u00c8 un predatore con dieta carnivora e come tutti i Conidi \u00e8 provvisto di un aculeo velenoso con cui immobilizza le prede."}
{"id": "2326923", "revid": "599013", "url": "https://it.wikipedia.org/wiki?curid=2326923", "title": "Greg Wiltjer", "text": "\u00c8 padre di Kyle Wiltjer, cestista con un passato in NBA, e di Jordan Adams, ex-cestista WNBA."}
{"id": "2326924", "revid": "599013", "url": "https://it.wikipedia.org/wiki?curid=2326924", "title": "Jeff Cross", "text": ""}
{"id": "2326925", "revid": "140115", "url": "https://it.wikipedia.org/wiki?curid=2326925", "title": "Assassin's Creed 2", "text": ""}
{"id": "2326928", "revid": "599013", "url": "https://it.wikipedia.org/wiki?curid=2326928", "title": "Earl Jones", "text": ""}
{"id": "2326929", "revid": "287204", "url": "https://it.wikipedia.org/wiki?curid=2326929", "title": "Alofitai", "text": "Alofitai \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, l'unico dell'isola di Alofi, sulla costa nord-orientale, di fronte a Futuna. Secondo il censimento del 21 luglio 2008 il villaggio ha una popolazione di 1 solo abitante, anche se in passato l'isola era molto popolosa."}
{"id": "2326930", "revid": "343572", "url": "https://it.wikipedia.org/wiki?curid=2326930", "title": "Vescovo Maurizio", "text": ""}
{"id": "2326931", "revid": "729019", "url": "https://it.wikipedia.org/wiki?curid=2326931", "title": "Poi (Futuna)", "text": "Poi \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa settentrionale. Secondo il censimento del 21 luglio 2008 il villaggio ha una popolazione di 256 abitanti."}
{"id": "2326932", "revid": "729019", "url": "https://it.wikipedia.org/wiki?curid=2326932", "title": "Tamana (Futuna)", "text": "Tamana \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa settentrionale. Secondo il censimento del 21 luglio 2008 il villaggio ha una popolazione di 184 abitanti."}
{"id": "2326934", "revid": "729019", "url": "https://it.wikipedia.org/wiki?curid=2326934", "title": "Tuatafa", "text": "Tuatafa (o Laloua) \u00e8 un villaggio della Collettivit\u00e0 d'oltremare francese di Wallis e Futuna, nel regno di Alo, sull'isola di Futuna, sulla costa settentrionale. Secondo il censimento del 21 luglio 2008 il villaggio ha una popolazione di 34 abitanti. Si trova vicino all'aeroporto di Futuna."}
{"id": "2326937", "revid": "287204", "url": "https://it.wikipedia.org/wiki?curid=2326937", "title": "Non vi lascer\u00f2 orfani", "text": "Non vi lascer\u00f2 orfani \u00e8 il primo romanzo scritto da Daria Bignardi nel 2009, a pochi mesi dalla morte della madre.\nTrama.\nIl libro, autobiografico, inizia con il racconto della morte della madre, Giannarosa Bianchi. Continua poi raccontando le vicende della famiglia, partendo dalla storia dei bisnonni e dei nonni, per proseguire con la storia del padre Ludovico Bignardi, fino ad arrivare alla nascita delle due sorelle Donatella e Daria.\nAlle vicende biografiche si alternano riflessioni e considerazioni sulla morte in generale, ed in particolare sulla scomparsa dei genitori e su come ci\u00f2 si ripercuota, a qualunque et\u00e0 accada, sui figli. Non mancano gli aneddoti sulle vicende familiari e sul gatto di casa, Micione.\nNascita del libro.\nCome racconta la stessa Bignardi nel volume, l'idea \u00e8 nata quando, pochi giorni dopo la scomparsa della madre, il direttore del settimanale con cui collabora, \"Vanity Fair\", le chiese di scrivere un articolo in merito.\nLe lettere ricevute dai lettori dopo la pubblicazione, tutti colpiti dal modo di raccontare il lutto, l'hanno spinta a continuare il racconto, e l'articolo \u00e8 diventato il primo capitolo del volume.\nRiconoscimenti.\nIl libro ha vinto nel 2009 il Premio Rapallo Carige per la donna scrittrice"}
{"id": "2326949", "revid": "154893", "url": "https://it.wikipedia.org/wiki?curid=2326949", "title": "Societ\u00e0 Recuperi Marittimi", "text": ""}
{"id": "2326982", "revid": "363629", "url": "https://it.wikipedia.org/wiki?curid=2326982", "title": "Stereoscopio", "text": "Lo stereoscopio, anche conosciuto come visore stereoscopico o stereovisore, \u00e8 un dispositivo ottico, a forma di \"mascherina\" o \"binocolino\" e dotato di lenti, per la visione di immagini stereoscopiche.\nSviluppato per la prima volta nel 1832 da sir Charles Wheatstone utilizzando coppie di disegni similari e successivamente la nascente fotografia, lo stereoscopio a specchi si \u00e8 poi evoluto nel pi\u00f9 semplice, leggero e pratico stereoscopio a lenti di sir David Brewster, successivamente perfezionato nel tempo da altri scienziati, ottici e inventori.\nDurante tutto il XIX secolo lo stereoscopio \u00e8 stato utilizzato per la visione di stereogrammi su carta o su vetro. Nel XX secolo sono stati invece sviluppati sistemi che utilizzano diapositiva su pellicola fotografica, quali soprattutto Tru-Vue e View-Master. Nel XXI secolo, infine, sono stati introdotti anche dispositivi digitali che permettono di visualizzare immagini stereoscopiche parallele informatiche.\nCon applicazioni quali intrattenimento, gioco, diagnostica medica, studio scientifico e rilevamento fotogrammetrico, lo stereoscopio \u00e8 in uso fino ai giorni nostri.\nPrincipio di funzionamento.\nLo stereoscopio \u00e8 il primo strumento stereoscopico inventato dall'uomo per riprodurre il rilievo, la tridimensionalit\u00e0, del mondo che ci circonda, cos\u00ec come viene visto dagli occhi umani.\nGli occhi umani distano tra loro a una distanza media di 6,5\u00a0cm (lo scarto \u00e8 variabile da persona a persona e a seconda dell'et\u00e0), e trasmettono al cervello due immagini che riprendono il soggetto osservato a tale scostamento. Il cervello umano riesce cos\u00ec a valutare la distanza tra il punto di osservazione e l'oggetto osservato: maggiore \u00e8 la distanza, minore sar\u00e0 l'effetto di rilievo, i \"panorami\" oltre il punto dell'infinito della messa a fuoco, risultano infatti \"piatti\".\nIl principio stereoscopico tenta di ricostruire questa illusione di profondit\u00e0 attraverso la ripresa di immagini stereoscopiche parallele: la ripresa avviene infatti utilizzando fotocamere a due obiettivi, che riprendono due distinte immagini dello stesso soggetto alla stessa distanza degli occhi umani. Una volta sviluppate (diapositive) o sviluppate e stampate (stereogramma, anaglifo), tali immagini possono essere osservate con uno strumento, che permetta di simulare la percezione della tridimensionalit\u00e0.\nTali immagini possono essere osservate anche a occhio nudo, attraverso la pratica della libera visione stereoscopica, tuttavia l'attuazione di questo esercizio per l'occhio pu\u00f2 risultare difficile e non attuabile da tutte le persone, dal momento che divergere o convergere lo sguardo in un piano differente da quello della messa a fuoco, risulta una pratica innaturale e pu\u00f2 comportare un discreto affaticamento della vista.\nLo stereoscopio mette in pratica questo principio, permettendo facilmente l'osservazione contemporanea di due immagini separate, e a questo scopo utilizza strumenti ottici quali specchi e/o lenti: nello stereoscopio a specchi di Charles Wheatstone, le due immagini vengono disposte, separatamente, lateralmente, a destra e a sinistra dell'osservatore, mentre due specchi a 45\u00ba le riflettono in direzione dell'osservatore, che, posto a una distanza adeguata dagli specchi, potr\u00e0 osservare le due immagini parallele in modo tale da simulare una visione unica di un soggetto tridimensionale.\nSimilmente, con lo stereoscopio di Brewster e successivi, le due immagini, costituenti un unico supporto contenente le due immagini parallele (stampa fotografica o diapositiva), vengono poste frontalmente davanti all'osservatore, che potr\u00e0 visualizzarle come un'unica immagine tridimensionale grazie all'ausilio di un \"binocolino\", dotato di due lenti d'ingrandimento, che permette a ogni singolo occhio di osservare solo l'immagine a esso destinata.\nStoria.\nLo stereoscopio nel XIX secolo.\nDurante la prima met\u00e0 dell'Ottocento sir Charles Wheatstone realizza i primi esperimenti stereoscopici con coppie di disegni affiancati cos\u00ec da poter riprodurre due immagini leggermente differenti come quelle percepite dall'occhio umano. Per la visualizzazione di questi primi disegni \"stereografici\" utilizza un sistema di specchi e prismi che propone di chiamare \"Stereoscope\" (\"Stereoscopio\"). L'invenzione dello stereoscopio a specchi di Wheatstone risale al 1832 ma la brevetter\u00e0 solamente nel 1838.\nNel 1838 Wheatstone presenta il primo stereoscopio cos\u00ec realizzato alla Royal Society di Londra. Lo stereoscopio di Wheatstone non riscontra per\u00f2 un grande successo, poich\u00e9 complesso e ingombrante, si dovr\u00e0 infatti attendere il 1849 quando sir David Brewster, che aveva gi\u00e0 brevettato il caleidoscopio, realizza un pi\u00f9 leggero e maneggevole stereoscopio: si tratta di un \"binocolino\" dotato di lenti attraverso cui guardare una coppia di fotografie, realizzate con una fotocamera binoculare, poste all'altra estremit\u00e0 dell'apparecchio.\nNel 1858 lo stereoscopio di Brewster viene presentato all'Esposizione Universale di Londra, suscitando l'interesse della regina Vittoria che ne volle subito uno per s\u00e9.\nVisto l'enorme interesse verso l'oggetto, dapprima la ditta parigina Duboscq &amp; Soleil, poi svariate altre ditte, soprattutto inglesi, francesi e americane, produrranno in serie lo stereoscopio Brewster, che diviene in breve un enorme successo presso la borghesia europea e americana. Negli Stati Uniti Oliver Wendell Holmes realizza infatti una versione pi\u00f9 economica dello stereoscopio di Brewster, costituito da una sorta di \"mascherina\" dotata di lenti, montata su un'asta alla cui estremit\u00e0 opposta si trova l'alloggiamento per gli stereogrammi. Questo tipo di stereoscopio, rispetto a quello di Brewster, presenta, oltre ad una maggiore economicit\u00e0, anche il vantaggio di essere pi\u00f9 luminoso e leggero.\nCol tempo alle fotografie in bianco e nero su cartoncino, si affiancheranno fotografie colorate a mano stampate su carta sottile e, successivamente, stampe fotografiche su lastre di vetro (delle diapositive \"ante litteram\"), sovente anch'esse colorate, che conferiscono maggiore profondit\u00e0 alle immagini stereoscopiche.\nA fine Ottocento per lo stereoscopio inizier\u00e0 una fase di declino, destino condiviso con la lanterna magica, causata principalmente dalla nascita del cinema.\nIl Kaiserpanorama.\nLo stereoscopio era di per s\u00e9 un dispositivo destinato alla fruizione privata e, tutt'al pi\u00f9, ad un gioco di societ\u00e0 per i salotti borghesi (solo nel XX secolo diverr\u00e0 un oggetto di intrattenimento anche per le classi pi\u00f9 povere, grazie all'introduzione del Tru-Vue), ma esisteva anche una versione pubblica dello stereoscopio, destinata alla fruizione collettiva: questo particolare tipo di visore stereoscopico assume il nome di Keiserpanorama.\nIl Kaiserpanorama era una sorta di peepshow collettivo dove oltre una ventina di persone potevano godere di una visione comune delle stesse immagini. All'interno le immagini venivano ruotate grazie ad un apposito meccanismo, cosicch\u00e9 tutti potevano, a turno, visualizzare i medesimi soggetti rappresentati in forma stereoscopica.\nIl Kaiserpanorama venne inventato dal tedesco August Fuhrmann che lo proponeva al pubblico tedesco spostandosi di citt\u00e0 in citt\u00e0 nella Germania alla fine del XIX secolo: l'apparecchio viene brevettato attorno al 1890. Fuhrmann si occupava anche di produrre e distribuire immagini stereoscopiche che proponeva nei suoi spettacoli, con un'azienda che aveva sede a Berlino, contando, al suo apice, oltre 50.000 stereogrammi disponibili. I soggetti rappresentati erano panorami, monumenti e citt\u00e0 europei, forniti inizialmente dai parigini Ferrier e Soulier, Fuhrmann espanse il suo archivio fino a comprendere molti altri soggetti e temi. Il Kaiserpanorama \u00e8 stato cos\u00ec in uso dagli anni ottanta del XIX secolo, fino al primo quarto del XX secolo: una parte degli stereogrammi esibiti con questo mezzo, riguardano riprese del conflitto durante la Prima guerra mondiale.\nAl giorno d'oggi esistono alcune riproduzioni del Kaiserpanorama, con un ridotto numero di postazioni rispetto agli antichi dispositivi in uso nella Germania Guglielmina.\nStereofantascopio e stereo-cinema.\nLo stereoscopio viene utilizzato come dispositivo per mettere in pratica i primi esperimenti di immagini stereoscopiche animate, precursori del cinema tridimensionale.\nCharles Wheatstone, l'inventore dello stereoscopio a specchi, elabora uno strumento per la visione tridimensionale di immagini in movimento, ma il suo progetto non verr\u00e0 commercializzato. Sar\u00e0 invece l'ottico Luis-Jules Duboscq, gi\u00e0 responsabile dello sfruttamento commerciale dello stereoscopio di David Brewster, che lo brevetter\u00e0 nel 1852 con il nome di fantastereoscopio. L'invenzione di Duboscq unisce due zootropio, ognuno con una serie di immagini destinate ad uno dei due occhi, al visore stereoscopico, ottenendo cos\u00ec delle immagini tridimensionali in movimento.\nUna invenzione similare sar\u00e0 poi sviluppata indipendentemente da Charles-\u00c9mile Reynaud nel 1907 con il nome di stereo-cinema. Si tratta di una evoluzione del prassinoscopio che unisce due di questi dispositivi, montati per\u00f2 verticalmente, ad uno stereoscopio. All'interno dei due prassinoscopio vengono collocate delle sequenze di fotografie stereoscopiche parallele, il movimento dello strumento, unito allo stereoscopio, permette cos\u00ec di visualizzare una sequenza ciclica di immagini in rilievo. Il dispositivo non riscuoter\u00e0 tuttavia il successo commerciale sperato e attualmente esiste un solo esemplare sopravvissuto di questo apparecchio, esposto al Museo delle Arti e Mestieri di Parigi.\nLo stereoscopio nel XX secolo.\nNel XX secolo lo stereoscopio risorge grazie al passaggio al formato della diapositiva su pellicola fotografica, prima in bianco e nero e successivamente a colori: questo supporto conferisce maggiore profondit\u00e0 e luminosit\u00e0 all'immagine tridimensionale. I pionieri in questo campo sono gli stereoscopi statunitensi Tru-Vue e View-Master che ridefiniranno lo stereoscopio, transitandolo sino ai nostri giorni, a cui seguiranno numerosi emuli e sistemi similari.\nTru-Vue.\nGi\u00e0 tra la fine dell'Ottocento e i primi del Novecento la pellicola fotografica 35 millimetri, standardizzata a fine Ottocento da Thomas Alva Edison per il cinema, comincia a prendere il posto di cartoncini e vetrini negli stereoscopi sviluppati dallo stereovisore di Brewster, tuttavia si dovr\u00e0 alla statunitense Tru-Vue Company di Rock Island il rilancio a livello popolare dello stereoscopio attraverso un visore che utilizzi rullini di pellicola 35mm in bianco e nero come supporto per le immagini stereoscopiche.\nIl compatto ed economico visore Tru-Vue viene infatti introdotto nel 1933 in una America bisognosa di svaghi economici, poich\u00e9 fiaccata dal crollo della borsa di Wall Street, il gioved\u00ec nero del '29. Il visore Tru-Vue diviene immediatamente un successo, tuttavia la fortuna della Tru-Vue non sar\u00e0 destinata a durare a lungo, poich\u00e9 il 1938 vede la nascita del maggior rivale della casa di Rock Island: il View-Master.\nView-Master.\nNel 1938 la Sawyer's di Portland, Oregon, USA, commercializza per la prima volta l'invenzione di un bizzarro riparatore di pianoforti tedesco immigrato negli Stati Uniti durante gli anni venti: si tratta di William Gruber e del suo visore stereoscopico View-Master.\nA differenza del predecessore Tru-Vue, il View-Master utilizza dischetti di cartoncino a supporto di 7 coppie di diapositive a colori da 16mm, pi\u00f9 economiche rispetto al rivale e al contempo permettono di godere per la prima volta di panorami realistici e a colori.\nInizialmente prodotto come ausilio per la visione di panorami statunitensi, il View-Master ottiene un crescente successo durante tutti gli anni quaranta e cinquanta, arrivando ad acquisire la rivale Tru-Vue e con essa i diritti per produrre immagini tratte dai cartoni animati Disney.\nPassato di mano dalla Sawyer's alla GAF nel 1966, e successivamente ad altre case di giocattoli tra cui la Tyco Toys, il View-Master viene infine acquisito dalla Mattel nel 1997, casa di giocattoli per la quale \u00e8 in produzione a tutt'oggi, ma \u00e8 ormai ridotto a mero giocattolo per bambini.\nDurante tutto il secondo dopoguerra View-Master e Tru-Vue saranno imitati in svariati paesi. Ci\u00f2 avviene soprattutto in Europa da parte di ditte che metteranno in commercio autentiche imitazioni degli stereoscopi statunitensi: molte di queste imitazioni, utilizzano persino il medesimo formato di supporto, tanto che originale e copie sono perfettamente interscambiabili per la visione delle diapositive. Tra le pi\u00f9 celebri imitazioni di View-Master vanno ricordate il Meoskop della Meopta cecoslovacca e lo Stereo\u2022Rama italiano. Mentre il Tru-Vue trova degli emuli soprattutto nei francesi St\u00e9r\u00e9oscope Lestrade e St\u00e9r\u00e9oclic Brugui\u00e8re.\nLo stereoscopio nel XXI secolo.\nCon la progressiva diffusione di sistemi di fotografia stereoscopica digitale, sono stati sviluppati di conseguenza anche sistemi di visione digitale.\nSupporti.\nLo stereoscopio ottocentesco utilizza inizialmente come supporto dagherrotipi stereoscopici. Con l'invenzione del callotipo, lo stereoscopio passer\u00e0 ad utilizzare stampe fotografiche positive appaiate, riproducenti le immagini stereoscopiche parallele: ogni cartoncino riporta una singola coppia di immagini con didascalia e talvolta colorate a mano. Questo tipo di stereogramma viene illuminato tramite luce riflessa dall'alto, come avviene nello stereoscopio di Brewester o in quello di Holmes.\nLa profondit\u00e0 dell'immagine \u00e8 per\u00f2 assai ridotta, pertanto successivamente si passer\u00e0 alla stampa fotografica su carta sottile, retroilluminata in trasparenza. Il passaggio successivo sar\u00e0 quello di stampare le immagini su vetrini, anch'essi talvolta colorati a mano, e illuminati sempre per trasparenza.\nNel XX secolo, grazie alla invenzione e diffusione della diapositiva su pellicola fotografica, dopo che il supporto sensibile fu utilizzato da fotocamere stereoscopiche quali Homeos e Leica, la statunitense Tru-Vue commercializza nel 1931 le prime \"filmstrips\": strisce di pellicola 35\u00a0mm, riproducenti coppie di immagini stereoscopiche in bianco e nero.\nSuccessivamente, a partire dal 1939, la Sawyer's di Portland, introdurr\u00e0 il sistema View-Master, che a sua volta utilizza dischetti di cartoncino e alluminio nei quali vengono intelaiate 7 coppie di diapositive a colori. Il sistema diverr\u00e0 talmente popolare che la stessa Tru-Vue verr\u00e0 acquistata dalla Sawyer's nel 1951, e tale che il View-Master, tra alti e bassi e numerosi passaggi di mano della propriet\u00e0 da parte di ditte di materiale fotografico e giocattoli, \u00e8 in commercio a tutt'oggi.\nAccanto ai \"View-Master reels\", un altro tipo di supporto si affaccia sul mercato a partire dal dopoguerra: quello delle schede di cartoncino (o, talvolta, di plastica) rettangolari, che montano da 1 a oltre una decina di coppie di diapositive stereoscopiche di vari formati (solitamente da 16mm, ma anche pi\u00f9 grandi). Con il nome di \"stereocards\" queste schede divengono parte del sistema adottato dal tardo Tru-Vue e da numerosi altri stereoscopi soprattutto francesi quali St\u00e9r\u00e9oscope Lestrade, St\u00e9r\u00e9oclic Brugi\u00e8re o Colorelief.\nNel campo della fotografia amatoriale vengono introdotti svariati sistemi su diapositiva 35mm a partire dagli anni cinquanta. Il sistema Stereo Realist, consente di produrre diapositive che vengono montate separatamente su una scheda rettangolare di plastica o cartoncino e compatibile con tutti i sistemi similari. Un altro sistema, \"beam splitted\" in inglese, \u00e8 invece quello che prevede delle lenti anteposte all'obiettivo di una normale fotocamera reflex 35\u00a0mm, che creano cos\u00ec una immagine \"doppia\" su singola diapositiva standard 35\u00a0mm. La visione di questo tipo di diapositiva richiede un apposito visore stereoscopico. Un altro sistema, invece, prevede uno stereoscopio che permette di visualizzare le due immagini stereoscopiche prodotte con due fotocamere separate affiancate o una singola fotocamera \"slittata\" lateralmente e intelaiate su telaietti standard per diapositive 35\u00a0mm. La Sawyer's, tra gli anni cinquanta e sessanta introdurr\u00e0 un complesso e costoso sistema per produrre in casa dei dischetti View-Master personalizzati: il sistema che prevede una fotocamera stereoscopica, una fustella e dischetti vuoti dove inserire le diapositive cos\u00ec create, prende il nome di View-Master Personal.\nTipologie di stereoscopio.\nStereoscopi del XIX secolo.\nNel XIX secolo vengono prodotti esclusivamente stereoscopi per stampe su carta - siano esse su carta spessa e illuminate per riflessione, oppure su carta sottile e illuminate per trasparenza - e per stampe su vetro (una sorta di proto diapositive), sovente colorate a mano.\nStereoscopi del XX secolo.\nNel XX secolo, gli stereogrammi su carta lasciano rapidamente il posto prima a fotografie stampate su vetro e poi a diapositive stereoscopiche, sfruttate da una moltitudine di visori stereoscopici e sistemi e standard molto diversi tra loro. Durante il secolo lo stereoscopio trova inoltre applicazioni anche per immagini in movimento e immagini digitali.\nStereoscopi del XXI secolo.\nNel XXI secolo, mentre continua la commercializzazione di stereoscopi che usufruiscono di diapositive (prevalentemente per la visione delle proprie diapositive stereoscopiche montate su telaietti) e a dischetti come View-Master e similari, vengono commercializzati sistemi di stereofotografia digitale, che comprendono anche stereoscopi digitali.\nStereoscopi utilizzati in ambito scientifico.\nAltri tipi di stereoscopio trovano applicazione in campi differenti dall'intrattenimento, in materie scientifiche e di ricerca.\nApplicazioni.\nLo stereoscopio trova svariate applicazioni, dallo studio scientifico all'intrattenimento.\nFotogrammetria.\nIn fotogrammetria lo stereoscopio trova applicazione nell'osservazione di immagini stereoscopiche realizzate cos\u00ec da poter acquisire dei dati metrici di un oggetto, costruzioni, monumenti o terreno. Ci\u00f2 viene attuato attraverso una serie di strumenti che comprendono dispositivi di ripresa, quali la camera stereometrica, di osservazione, quali lo stereoscopio a specchi e lo stereoscopio a ingrandimento variabile, e di misura, quali lo stereomicrometro.\nRadiologia.\nIn radiologia viene utilizzato un particolare tipo di stereoscopio denominato ortostereoscopio () per l'osservazione di radiografie stereoscopie o stereoradiografie."}
{"id": "2326993", "revid": "1573940", "url": "https://it.wikipedia.org/wiki?curid=2326993", "title": "Conidae", "text": "I Conidi (Conidae ) sono una famiglia di molluschi gasteropodi marini della sottoclasse Caenogastropoda.\nDescrizione.\nLa caratteristica comune a tutte le specie della famiglia \u00e8 la conchiglia affusolata, grossolanamente conica. Le dimensioni delle varie specie sono estremamente variabili, da pochi cm a oltre 20\u00a0cm. La colorazione \u00e8 anch'essa molto variabile, talune specie hanno colori brillanti e pattern molto variegati.\nBiologia.\nI gasteropodi di questa famiglia sono dotati di un dardo o arpione velenoso, una struttura chitinosa differenziatasi da un dente della radula. \nQuesto arpione \u00e8 usato per iniettare una tossina paralizzante nelle potenziali prede, in genere vermi marini ma anche piccoli pesci. La tossina di alcune specie (\"Conus geographus, Conus aulicus, Conus textile, Conus marmoreus\"), pu\u00f2 essere pericolosa anche per l'uomo.\nDistribuzione e habitat.\nLe specie di questa famiglia popolano i mari tropicali di tutto il mondo: circa il 70% di loro vivono nelle barriere coralline. Alcune specie si sono adattate ad ambienti temperati quali il mar Mediterraneo, la costa del Sudafrica, o le acque della California meridionale.\nSono animali bentonici, presenti dalla zona intertidale al piano infralitorale.\nTassonomia.\nLa composizione di questa numerosa famiglia \u00e8 cambiata radicalmente negli ultimi anni. \nNel 2015 \u00e8 stato pubblicato uno studio basato sull'analisi filogenetica molecolare che separava i membri viventi della famiglia in quattro generi: \"Conus\", \"Conasprella\", \"Profundiconus\" e \"Californiconus\" assegnando circa l'85% delle specie al genere \"Conus\" con 57 sottogeneri, al genere \"Conasprella\" 11 sottogeneri e al genere \"Profundiconus\" una dozzina di sottogeneri.\nSuccessive elaborazioni e la scoperta di nuovi generi hanno portato il World Register of Marine Species (WoRMS) a una configurazione tassonomica che prevede nove generi viventi. Il genere \"Conus\" detiene da solo 760 specie.\nSono noti anche sette generi fossili:\nIn passato la famiglia aveva confini molto pi\u00f9 ampi degli attuali e comprendeva 6 sottofamiglie (Coninae, Clathurellinae, Conorbinae, Mangeliinae, Oenopotinae e Raphitominae) i cui generi sono attualmente collocati in famiglie a s\u00e9 stanti, rispettivamente Clathurellidae, Conorbidae, Mangeliidae (che comprende anche Oenopotinae) e Raphitomidae.\nMedicina.\nDalla tossina di una specie di questa famiglia (\"Conus magus\") si estrae lo ziconotide, un farmaco analgesico di efficacia paragonabile o superiore a quella della morfina."}
{"id": "2326997", "revid": "28592", "url": "https://it.wikipedia.org/wiki?curid=2326997", "title": "Pieve di San Nicolao", "text": ""}
{"id": "2327001", "revid": "879070", "url": "https://it.wikipedia.org/wiki?curid=2327001", "title": "Alto Veld", "text": "L'Alto Veld (in inglese \"Highveld\"; in afrikaans \"Ho\u00ebveld\") \u00e8 una parte dell'altopiano interno del Sudafrica, di altitudine grosso modo superiore ai 1500 m ma inferiore ai 2100; pertanto non rientrano entro i suoi confini le zone montuose del Lesotho nel settore sud-orientale della regione. Esso ospita i pi\u00f9 importanti terreni agricoli del paese, nonch\u00e9 la pi\u00f9 alta concentrazione di aree metropolitane, tra cui la conurbazione del Gauteng, dove vive un terzo della popolazione del Sudafrica. Costituisce un'ecoregione dell'ecozona afrotropicale appartenente al bioma delle praterie e boscaglie montane, denominata praterie dell'Alto Veld (codice ecoregione: AT1009).\nGeografia.\nL'Alto Veld comprende quasi interamente il territorio delle province dello Stato Libero e del Gauteng, ma anche parti pi\u00f9 piccole delle aree circostanti: il margine occidentale del Lesotho e parti delle province del Capo Orientale, del Capo Settentrionale, del Nordovest, del Limpopo e dello Mpumalanga. La parte pi\u00f9 elevata dell'Alto Veld, 2100 m circa, corrisponde al suo confine nord-orientale ben definito, dove la scarpata dell'altopiano (i Drakensberg dello Mpumalanga) lo separa dal Basso Veld dello Mpumalanga (regione in cui si trova, tra l'altro, il parco nazionale Kruger). Un altro confine ben definito \u00e8 quello settentrionale, dove i Magaliesberg separano l'Alto Veld dal Bushveld. La prosecuzione della Grande Scarpata a sud separa l'Alto Veld dal KwaZulu-Natal. Il settore sud-orientale della Grande Scarpata (vale a dire la parte dove essa assume il nome di Drakensberg) si eleva oltre i 3000 m e forma il confine tra KwaZulu-Natal e Lesotho. Quest'ultima regione montuosa, tuttavia, non viene generalmente considerata parte dell'Alto Veld, il cui confine in questa parte del paese corre proprio lungo il confine tra Lesotho e Stato Libero, a circa 2000 m. Semplificando, possiamo affermare che l'Alto Veld \u00e8 delimitato dal Grande Karoo a sud, dal deserto del Kalahari ad ovest, dal Bushveld a nord, dal Basso Veld dello Mpumalanga a nord-est, dal KwaZulu-Natal ad est e dall'altopiano, o monti, del Lesotho a sud-est. L'Alto Veld copre un'area di quasi 400.000 km\u00b2, grosso modo il 30% della superficie del Sudafrica.\nIl territorio dell'Alto Veld \u00e8 generalmente privo di montagne, in quanto costituito da pianure ondulate, specialmente nello Stato Libero, talvolta interrotte da creste rocciose come il Witwatersrand, il Magaliesberg e il Vredefort Dome. Il fiume Vaal e i suoi affluenti formano il principale sistema fluviale dell'Alto Veld; inoltre, alcuni affluenti dell'Orange bagnano le sue regioni pi\u00f9 meridionali.\nNell'Alto Veld la stagione delle piogge si verifica in estate, con forti temporali pomeridiani che si verificano in genere a novembre, dicembre e gennaio. In inverno hanno luogo gelate notturne.\nFlora.\nLa vegetazione dominante \u00e8 costituita da graminacee, ma sono ben rappresentate anche geofite e altre erbacee. Tra le specie di graminacee dominanti figurano \"Hyparrhenia hirta\" e \"Sporobolus pyramidalis\", mentre tra le specie non erbacee ricordiamo \"Acacia sieberiana\", \"Rhus rehmanniana\", \"Walafrida densiflora\", \"Spermacoce natalensis\", \"Kohautia cynanchica\" e \"Phyllanthus glaucophyllus\".\nLe precipitazioni relativamente frequenti, con valori annui medi compresi tra 400 e 900 mm, sostentano il manto erboso durante i mesi estivi. Gli incendi, le gelate e la pesante azione degli erbivori - in passato animali selvatici, oggi bovini e ovini - riducono al minimo la presenza di alberi e arbusti. Le temperature massime medie oscillano tra 21 e 24 \u00b0C, quelle minime tra 3 e 6 \u00b0C, con picchi massimi di 38 \u00b0C in estate e minimi di -11 \u00b0C in inverno. Dal momento che le piogge estive non sono distribuite uniformemente in tutta la regione, possiamo riscontrare al suo interno tipi di \"habitat\" diversi. Le differenze tra i vari tipi di \"habitat\" sono ulteriormente accentuate dalle caratteristiche variabili del suolo della regione. Nella maggior parte dell'area dominano le arenarie e gli scisti della sequenza del Karoo. Suoli di sabbia color rosso scuro prevalgono verso le regioni nord-orientali pi\u00f9 fresche e umide, dove si accentua la transizione verso litosuoli pi\u00f9 superficiali.\nC'\u00e8 un certo dissenso tra gli studiosi sul numero dei tipi di \"habitat\" presenti nell'Alto Veld. Alcuni autori preferiscono una suddivisione dettagliata in pi\u00f9 ambienti, mentre altri sostengono il loro accorpamento. Il WWF prevede la suddivisione in tre \"habitat\" diversi: la zona di transizione Kalahari/Karoo-Alto Veld, le praterie dolci e le praterie acide. Nella met\u00e0 occidentale dell'ecoregione, si verifica una transizione graduale dalla zona di transizione Karoo/Kalahari-Alto Veld agli \"habitat\" delle praterie dell'Alto Veld. Nella zona di transizione crescono arbusti e alberi, anche se le graminacee continuano a dominare. Questo ecotono confina con le praterie dolci, che si incontrano prevalentemente nelle aree dove le piogge sono pi\u00f9 scarse. Esse hanno un basso contenuto di fibre e trattengono i nutrienti nelle foglie durante l'inverno. Al contrario, le specie che vivono nelle praterie acide sono basse e fitte, hanno un alto contenuto di fibre e d'inverno trattengono i nutrienti nelle radici, caratteristica che le rende in gran parte sgradevoli agli erbivori.\nFauna.\nSebbeno oggi siano altamente frammentate, l'Alto Veld presenta le pi\u00f9 grandi distese erbose rimaste nell'Africa australe. Le analisi delle spore di polline provenienti dal settore della Grande Scarpata corrispondente alla catena dei Winterberg suggeriscono che le graminacee hanno dominato la comunit\u00e0 vegetale nella regione almeno dall'Olocene inferiore. A seconda delle epoche, i tipi di prateria dell'Alto Veld si sono poi espansi o contratti in risposta ai cambiamenti climatici. Durante il Quaternario, le aree occupate dalla prateria si espansero in risposta agli eventi glaciali nel nord. I cambiamenti climatici globali potrebbero nuovamente alterare la natura ecotonale delle praterie della zona di transizione Karoo/Kalahari-Alto Veld nell'estremit\u00e0 occidentale dell'ecoregione, in quanto le specie maggiormente adattate all'aridit\u00e0 del Karoo e del Kalahari invaderebbero la zona occupata dalle praterie dolci. Nonostante la natura ormai molto degradata dell'Alto Veld, questa ecoregione costituisce l'ultima roccaforte rimasta per alcune specie di prateria che hanno sofferto la notevole riduzione di questo tipo di bioma, come la gru del paradiso (\"Grus paradisea\").\nL'ecoregione \u00e8 relativamente ricca di avifauna. Tuttavia, tra le specie presenti solo una \u00e8 endemica, l'allodola di Botha (\"Spizocorys fringillaris\"), propria delle aree fortemente pascolate, e sei quasi endemiche, il rallo alibianche (\"Sarothrura ayresi\"), l'otarda blu (\"Eupodotis caerulescens\"), l'allodola di Rudd (\"Heteromirafra ruddi\"), l'allodola melodiosa (\"Mirafra cheniana\"), la monachella striecamoscio (\"Campicoloides bifasciatus\") e la pispola pettogiallo (\"Hemimacronyx chloris\").\nAnche i mammiferi sono ben rappresentati, sebbene nessuna specie sia endemica e solo una, la talpa dorata ispida (\"Chrysospalax villosus\"), quasi endemica. L'ecoregione ospita anche popolazioni di alcuni grandi mammiferi, alcuni dei quali rari nell'Africa australe. Tra questi figurano la iena bruna (\"Parahyaena brunnea\"), la civetta africana (\"Civettictis civetta\"), il leopardo (\"Panthera pardus\"), l'antilope nera (\"Hippotragus niger\"), il pangolino di Temminck (\"Smutsia temminckii\"), il ratele o tasso del miele (\"Mellivora capensis\"), la zorilla nucabianca (\"Poecilogale albinucha\"), il protele (\"Proteles cristata\"), l'oribi (\"Ourebia ourebi\") e la zebra di montagna di Hartmann (\"Equus zebra hartmannae\"). In passato erano presenti anche altri grandi mammiferi, tra cui lo gnu dalla coda bianca (\"Connochaetes gnou\") e il rinoceronte bianco (\"Ceratotherium simum\"), ma sono stati sterminati dai primi coloni.\nNell'ecoregione si trovano relativamente poche specie di rettili, principalmente a causa del clima fresco. Tuttavia, vivono qui alcuni dei rettili pi\u00f9 caratteristici dell'Africa, come il coccodrillo del Nilo (\"Crocodylus niloticus\"), il pitone del Natal (\"Python natalensis\"), il varano del Nilo (\"Varanus niloticus\") e il varano delle rocce (\"Varanus albigularis\"). Vi \u00e8 anche una specie endemica: il cordilo gigante (\"Smaug giganteus\"). Altre specie quasi endemiche sono il geco delle rocce dei Drakensberg (\"Afroedura nivaria\") e il gerrosauro di Breyer (\"Tetradactylus breyeri\"). Nell'ecoregione vivono ventinove specie di anfibi, nessuna delle quali endemica.\nPopolazione.\nNell'Alto Veld si trovano importanti citt\u00e0 come Johannesburg, Pretoria, Bloemfontein, Vereeniging, Welkom e Carletonville. Al confine tra l'Alto Veld e il Kalahari sud-orientale sorge la citt\u00e0 mineraria di Kimberley, capitale del diamante.\nCirca met\u00e0 dell'oro presente al mondo \u00e8 stato estratto nell'Alto Veld dopo il 1880. I depositi pi\u00f9 grandi sono situati nel Witwatersrand, la regione attorno a Johannesburg, ma vi sono depositi pi\u00f9 piccoli anche nella parte settentrionale dello Stato Libero, vicino a Welkom e Virginia. Il sottosuolo dell'Alto Veld \u00e8 inoltre straordinariamente ricco di diamanti, carbone, vanadio e manganese.\nLa regione \u00e8 fortemente inquinata, soprattutto a causa della presenza delle centrali termoelettriche a carbone che producono ossido di azoto e anidride solforosa.\nIl settore primario \u00e8 generalmente dominato dalla produzione di cereali e dall'allevamento di bovini da carne; particolarmente coltivati sono il mais, il grano, il sorgo, gli agrumi, la lenticchia di terra, il girasole e le verdure, soprattutto nelle aree irrigate e nei terreni agricoli vicini alle aree urbane. Il substrato di torba della prateria funge da filtro naturale, rendendo pulita l'acqua estratta in superficie.\nConservazione.\nCome molte altre zone di prateria nel resto del mondo, l'Alto Veld \u00e8 un eccellente terreno agricolo e la maggior parte dell'area \u00e8 stata convertita all'agricoltura. Le zone di vegetazione spontanea rimaste allo stato originario sono oggi protette all'interno di varie riserve naturali, che, pur ricoprendo solo una piccola parte dell'Alto Veld, costituiscono tuttavia le pi\u00f9 vaste distese di prateria rimaste nel Sudafrica. Tra le aree protette ricordiamo la riserva naturale di Suikerbosrand, la riserva naturale di Verloren Valei, la riserva naturale di Nooitgedacht Dam, la riserva naturale di Bronkhorstspruit Dam, la riserva naturale di Vaal Dam, la riserva naturale di Koppies Dam e la riserva di caccia Willem Pretorius."}
{"id": "2327002", "revid": "599013", "url": "https://it.wikipedia.org/wiki?curid=2327002", "title": "Per Elofsson", "text": "Biografia.\nAl suo debutto, ai Mondiali juniores di Asiago del 1996, Elofsson vinse l'oro nella 10\u00a0km a tecnica classica e l'argento nella 30\u00a0km a tecnica libera.\nIn Coppa del Mondo esord\u00ec il 23 novembre 1996 nella 10\u00a0km a tecnica libera di Kiruna (42\u00b0), ottenne il primo podio il 7 dicembre 1997 nella staffetta di Santa Caterina di Valfurva (3\u00b0) e la prima vittoria il 28 novembre 1998 nella 10\u00a0km a tecnica libera di Muonio, davanti a Bj\u00f8rn D\u00e6hlie. Nel 2001 e nel 2002 si aggiudic\u00f2 la sfera di cristallo.\nIn carriera ha preso parte a due edizioni dei Giochi olimpici invernali, (10\u00b0 nella 30\u00a0km, 4\u00b0 nella staffetta) e (5\u00b0 nella 15\u00a0km, non conclude la 30\u00a0km, 17\u00b0 nella 50\u00a0km, 3\u00b0 nell'inseguimento) e a tre dei Campionati mondiali, vincendo cinque medaglie.\nSi \u00e8 ritirato nel corso della stagione 2003-2004.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera"}
{"id": "2327003", "revid": "14691", "url": "https://it.wikipedia.org/wiki?curid=2327003", "title": "Highveld", "text": ""}
{"id": "2327004", "revid": "1442080", "url": "https://it.wikipedia.org/wiki?curid=2327004", "title": "Scala dei pKR+", "text": "La scala dei pKR+ \u00e8 un metodo per prevedere la stabilit\u00e0 dei carbocationi senza tener conto delle energie di legame, ma delle concentrazioni all'equilibrio di una mera reazione di idrolisi acida dell'alcole relativo al carbocatione interessato.\nFormule.\nPossiamo scrivere quindi:\nformula_1\nMaggiore \u00e8 la concentrazione di R all'equilibrio, maggiore sar\u00e0 la stabilit\u00e0 del carbocatione. Possiamo riscrivere l'equazione in maniera pi\u00f9 conveniente in modo da trarre altre importanti considerazioni. Quindi riscriviamo l'equilibrio da destra a sinistra;\nformula_2\nA questo punto possiamo calcolare la costante di equilibrio, che chiameremo Keq1.\nformula_3\nDal momento che [H_2O] \u00e8 costante, possiamo inglobarla in Keq1, ottenendo cos\u00ec la Keq2.\nformula_4\nCalcoliamo quindi la funzione p (ovvero il logaritmo decimale negativo) di ogni termine.\nformula_5\nPonendo;\nformula_6\ne considerando;\nformula_7\notteniamo;\nformula_8\nOsserviamo quindi che meno negativo \u00e8 il valore di pKR+, pi\u00f9 stabile sar\u00e0 il carbocatione. Inoltre quando pH = pKR+, avremo che all'equilibrio [R+] = [ROH] e maggiore \u00e8 il pH al quale si verifica tale situazione, tanto pi\u00f9 stabile sar\u00e0 il carbocatione."}
{"id": "2327007", "revid": "31886", "url": "https://it.wikipedia.org/wiki?curid=2327007", "title": "Ligure Brasiliana", "text": ""}
{"id": "2327008", "revid": "666668", "url": "https://it.wikipedia.org/wiki?curid=2327008", "title": "Nazionale di football sala del Paraguay", "text": "La nazionale di futsal AMF del Paraguay \u00e8, in senso generale, una qualsiasi delle selezioni nazionali di futsal della Federacion Paraguaya de Futbol de Salon che rappresentano il Paraguay nelle varie competizioni ufficiali o amichevoli riservate a squadre nazionali organizzate dalla Asociaci\u00f3n Mundial de Futsal o dalle sue affiliate.\nQuesta squadra nazionale \u00e8 stata per lungo tempo, dagli anni 1960 agli anni 1980 la seconda forza del calcio a 5 sudamericano, con una vittoria nel Campionato Sudmericano e sei piazze d'onore tra il 1965 ed il 1989, hanno inoltre ottenuto due medaglie d'argento ai Campionati panamericani del 1980 e del 1984. I paraguaiani hanno comunque raggiunto per la prima volta il loro apice nel 1988 quando in Australia si sono laureati campioni del mondo dopo aver sconfitto i fortissimi campioni del mondo del Brasile.\nLa \"Albirroja\" ha poi continuato la sua attivit\u00e0 dapprima all'interno della PANAFUTSAL e poi della AMF, rimanendo tra le migliori nazionali del mondo: dopo la piazza d'onore ai mondiali italiani del 1991, il Paraguay si ripresent\u00f2 ai mondiali argentini del 1994 tra le favorite, ma ritir\u00f2 la squadra ai quarti di finale per protesta. Nel 1997 non fu presente, mentre nel 2000 rimase fuori dalle prime quattro, battuta dai padroni di casa boliviani nei quarti di finale.\nI successivi due campionati mondiali furono invece assai propizi per i paraguayani: nel 2003, tra le mura di casa, nel girone finale sconfisse i campioni uscenti ed i precedenti finalisti con tre vittorie su tre gare, tornando a vincere un mondiale dopo 15 anni. A Mendoza, nel 2007 ha battuto in finale i padroni di casa argentini per 1-0 superando cos\u00ec il Brasile per numero di titoli vinti."}
{"id": "2327011", "revid": "367445", "url": "https://it.wikipedia.org/wiki?curid=2327011", "title": "Reazione di idrolisi", "text": ""}
{"id": "2327012", "revid": "31886", "url": "https://it.wikipedia.org/wiki?curid=2327012", "title": "Transatlantica Italiana", "text": ""}
{"id": "2327013", "revid": "367445", "url": "https://it.wikipedia.org/wiki?curid=2327013", "title": "Energie di legame", "text": ""}
{"id": "2327015", "revid": "767487", "url": "https://it.wikipedia.org/wiki?curid=2327015", "title": "Villa Renatico Martini", "text": "Villa Renatico Martini, o anche solo Villa Martini, si trova a Monsummano Terme in via Gragnano, in localit\u00e0 detta Renatico. La villa \u00e8 oggi di propriet\u00e0 pubblica ed ospita il Museo di Arte Contemporanea e del Novecento.\nStoria e descrizione.\nLa villa risale al 1887, quando venne fatta erigere dal giornalista e statista Ferdinando Martini, originario di Monsummano. L'edificio ha forma di grande parallelepipedo, con tre facciate (nord, ovest e sud) arricchite da esuberanti scalinate esterne in stile neorinascimentale.\nLa fascia del basamento ha un paramento a bugnato, mentre quelle superiori, del piano nobile e del secondo piano, hanno cornici marcapiano e finestre ad arco entro cornici rettangolari in pietra serena, che riprendono lo stile delle ville toscane tradizionali. Sul lato est si apre una grande trifora con archi a tutto sesto e oculi.\nLe scale esterne, che mettono in comunicazione con il parco, sono cinque, tra le quali quella sulla facciata principale \u00e8 a doppia rampa.\nIl parco.\nIl parco che circonda la villa, pianeggiante davanti alla villa e in declivio verso valle, venne concepito sia come luogo ameno, con aiuole fiorite, sia come collezione dendrologica, con alberi ad alto fusto (soprattutto platani, tigli, lecci), specie esotiche e piante ornamentali, come alloro e piante da fiore."}
{"id": "2327018", "revid": "36426", "url": "https://it.wikipedia.org/wiki?curid=2327018", "title": "Villa Martini (Monsummano)", "text": ""}
{"id": "2327034", "revid": "98077", "url": "https://it.wikipedia.org/wiki?curid=2327034", "title": "Diocesi di Lungro", "text": ""}
{"id": "2327035", "revid": "287204", "url": "https://it.wikipedia.org/wiki?curid=2327035", "title": "Asociacion Mundial de Futbol de Salon", "text": ""}
{"id": "2327036", "revid": "98077", "url": "https://it.wikipedia.org/wiki?curid=2327036", "title": "Diocesi di Piana degli Albanesi", "text": ""}
{"id": "2327037", "revid": "287204", "url": "https://it.wikipedia.org/wiki?curid=2327037", "title": "Federacion Internacional de Futbol de Salon", "text": ""}
{"id": "2327040", "revid": "110157", "url": "https://it.wikipedia.org/wiki?curid=2327040", "title": "Museo di arte contemporanea e del Novecento", "text": "Villa Renatico Martini, sede dal 2000 del Museo di Arte Contemporanea e del Novecento (Mac,n), deve il suo nome, la sua storia e la sua stessa esistenza a Ferdinando Martini (1841-1928) noto uomo politico e letterato del suo tempo.\nFerdinando Martini: Villa Renatico Martini.\nFerdinando Martini, nacque a Firenze nel 1841, da una famiglia altolocata che poteva vantare fra i tanti, anche diversi possedimenti in Valdinievole.\nMartini pass\u00f2 parte della sua infanzia e della sua educazione culturale presso la biblioteca dello zio Giulio a Monsummano.\nEgli fu un appassionato lettore come testimonier\u00e0 la sua grande biblioteca di Villa Martini che al suo culmine comprendeva due intere stanze gremite di scaffali. \nSi racconta che: \u201cMartini amasse intrattenersi in special modo nella sala minore di Villa Martini, dove scriveva, leggeva, meditava spesso sedendo davanti alla finestra rivolta a mezzogiorno\u201d\nSoprattutto nella sua vecchiaia Martini pass\u00f2 gran parte del suo tempo nella sua Villa di Monsummano, qui infatti si intratteneva con gli amici, gli intellettuali e le grandi personalit\u00e0.\nVilla Renatico Martini, deve parte del suo nome alla localit\u00e0 in cui sorge \u201cIl Renatico\u201d, localit\u00e0 appena fuori Monsummano, lungo la strada che porta verso il castello di Monsummano Alto.\nEssa fu fatta edificare nel 1887 circa dagli architetti Spighi e Vivarelli, secondo quei principi di eclettismo tipici della cultura tardo ottocentesca del suo padrone.\nArchitettura di Villa Martini.\nIl Renatico, la localit\u00e0 in cui sorge Villa Martini, nei pressi della strada che conduce al castello di Monsummano Alto, aveva per il letterato un particolare valore: contemplativo, per la sua posizione distaccata dal centro cittadino ed allo stesso tempo ben collegata, poich\u00e9 vicina alle arterie stradali \u201cdella via Francesca (che) consentiva facili e diretti collegamenti verso la direttrice Pistoia-Lucca e la parallela linea ferroviaria\u201d.\nVilla Martini fa capolino fra le piante ad alto fusto del giardino, concepito sia come luogo ameno, con aiuole fiorite, sia come collezione dendrologica, con alberi ad alto fusto come platani, tigli, lecci, specie esotiche e piante ornamentali, come alloro e piante da fiore. Essa presenta una regolare volumetria, suddivisa su due piani, oltre il seminterrato (ed un piccolo terrazzo collocato sulla sommit\u00e0):\n- piano nobile, costituito da spazi di rappresentanza e dalla biblioteca \n- II piano costituito da camere ed ambienti privati\n- seminterrato adibito a magazzino e deposito\nI materiali utilizzati sono quelli tipici del tardo rinascimento toscano, parete ad intonaco, pietra arenaria. La regolare simmetria delle finestre, risalta ancor di pi\u00f9 per la scenografica disposizione delle scale che collegano il piano esterno al giardino, la scala assume qui la connotazione dello \u201cscalone d'onore\u201d, tipico delle residenze patrizie cittadine.\nSempre di gusto neorinascimentale, sono i due scudi sulle scanalature laterali che ricordano i principi ispiratori per cui fu pensata Villa Martini \u201cPAX\u201d e \u201cARS\u201d, come luogo di pace, tranquillit\u00e0 e intellettuale ispirazione.\nIl prospetto occidentale conduce al portone di ingresso, incorniciato da lesene scanalate e da un architrave \u201ccon girali fogliacei e patera al centro\u201d.\nElemento di particolare pregio, anche la trifora sulla facciata posteriore della villa: \u201cla finestra tripartita da colonnine che reggono archi a tutto sesto \u00e8 inquadrata da una esuberante cornice in pietra arenaria; le colonnine posano su di un robusto basamento sorretto da mensole mentre lesene sormontate da un arco a pieno centro inquadrano la trifora e una soluzione rettilinea conclude superiormente tutto l'apparato decorativo.\nInfine, non pu\u00f2 non esser preso in considerazione l'incantevole \u201csoffitto ligneo a cassettoni in cui si alternavano tavole dipinte con motivi della vita agreste e del lavoro contadino\u201d\nMuseo di Arte Contemporanea e del Novecento.\nIl Museo di Arte Contemporanea e del Novecento di Monsummano Terme \u00e8 ospitato all'interno della Villa Renatico Martini.\nIl museo ospita un nucleo permanente di opere di pittura, grafica e scultura di artisti di ambito italiano (Collezione Civica) ed organizza periodicamente esposizioni temporanee ed eventi.\nTra le opere presenti nel Museo quelle di Pietro Annigoni, Vinicio Berti, Ferdinando Chevrier, Lamberto Pignotti, Eugenio Miccini, Ketty La Rocca, Sergio Scatizzi.\nLa Villa Renatico Martini dal 1988, ha ospitato esposizioni culturali di vario genere organizzate dall'amministrazione Comunale di Monsummano Terme, in collaborazione con importanti istituti culturali. Dal 2000 la Villa \u00e8 divenuta sede del Museo di Arte Contemporanea e del Novecento, e luogo espositivo per mostre d'arte contemporanea, interessanti dipinti, sculture, disegni, incisioni, video, fotografie e installazioni, create con tecniche e materiali differenti, che hanno permesso, non senza difficolt\u00e0, la formazione di una collezione di opere d'arte \u201cIl Renatico\u201d ma anche luogo per conferenze e seminari di studi, concerti di musica da camera e spettacolo teatrali.\nIl museo ha riaperto nel 2005, dopo un adeguamento agli standard museali richiesti dalla Regione Toscana. I lavori hanno permesso la riorganizzazione degli spazi interni, adattandoli alle esigenze del museo con la realizzazione degli impianti di climatizzazione, antincendio e di allarme. \nIn questi anni la raccolta si \u00e8 costituita grazie alle donazioni degli artisti, o persone a loro legate, invitati alle mostre temporanee, ma anche di collezionisti o semplici amatori che si sono prodigati fino a comporre un importante nucleo, sempre pi\u00f9 omogeneo e completo, sia nella scelta delle tematiche che dell'eclettica ricerca del pensiero contemporaneo, che ci permette oggi di rendere godibile e comprensibile questa preziosa raccolta.\nCollezione e mostre temporanee.\nOgni mostra \u00e8 stata documentata con un ricco catalogo che ne ha evidenziato gli aspetti storici, artistici, ma anche sociali e filosofici, che ha tramandato le informazioni che provenivano da archivi privati, ma anche da memorie storiche orali rilasciate da maestri, alcuni dei quali non pi\u00f9 presenti.\nOgni successo, piccolo o grande, \u00e8 stato sempre condiviso e messo a disposizione dei concittadini, degli studiosi, degli studenti, degli appassionati, creando strumenti di autentico approfondimento, in grado di coniugare la piacevolezza estetica con l'indagine critica: il risultato \u00e8 una raccolta legata a un gusto mai settoriale, volto a cogliere l'essenza di un'opera e le sue capacit\u00e0 di comunicare con le altre.\nLe tematiche che si sono avvicendate negli anni sono state numerose, ma sempre mirate al raggiungimento di un fine specifico: quello di fornire gli strumenti didattici per permettere a chiunque di leggere un'opera d'arte al di l\u00e0 della sua forma, struttura o presentazione.\nIndagare gli argomenti in tutti i loro aspetti fino a sviscerarne le problematiche \u00e8 stata una priorit\u00e0 come dimostrano le mostre dei primi anni novanta quando l'arte in Toscana nell'immediato dopoguerra \u00e8 stata indagata seguendo tutte le correnti delle avanguardie, come per esempio il duro conflitto che stava avvenendo tra arte figurativa e astratta, o ancora il peculiare quanto ricercato interesse rivolto verso la poesia visiva e l'attivit\u00e0 artistica di Ketty La Rocca.\nLa didattica \u00e8 stata la forza promotrice degli incontri a Villa Renatico Martini sia che fossero rivolti ai ragazzi delle scuole che agli adulti, approfondendo anche gli aspetti tecnici, come \u00e8 avvenuto con l'incisione che essendo diventata una materia molto nota a Monsummano grazie alla Biennale Internazionale d'Incisione iniziata nel 1999, ma preceduta da mostre sullo stesso argomento organizzate con la collaborazione dell'Accademia di Belle Arti di Firenze.\n\u00c8 evidente che lo scopo principale di un museo \u00e8 quello di conservare e di esporre al pubblico favorendo la diffusione della cultura artistica con una forte valenza educativa e formativa.\nProprio per questo \u00e8 stato effettuato un serio intervento di ristrutturazione dell'affascinante abitazione privata di Martini che \u00e8 diventata una \u201cVilla Museo\u201d, caratterizzata dai pi\u00f9 moderni criteri di conservazione e sicurezza sia per le opere d'arte che per i visitatori che possono godere del fascino di opere di grandi maestri del Novecento e disporre contemporaneamente di una fornita biblioteca.\nNecessariamente questo tipo di trasformazione ha comportato la perdita di quella atmosfera di casa vissuta, ma ha accresciuto la potenzialit\u00e0 di comunicazione delle opere custodite, avvalendosi di una collocazione adeguata, dove possibile per nuclei, di una corretta illuminazione, di panelli esplicativi e di un personale preparato che si occupa della regolare apertura dello spazio perfettamente fruibile sia all'interno che nello splendido parco esterno.\nFondo biblioteca.\nUn lungo e paziente lavoro di scambi tra il Museo di Arte Contemporanea e del Novecento e altre realt\u00e0 museali e artistiche italiane e straniere ha permesso, nell'arco di oltre dieci anni, di raccogliere un numero considerevole di volumi e riviste che oggi vanno a formare il Fondo Mac,n.\nI volumi, catalogati da marzo 2013, sono oltre 1810 ed in continuo aumento, e hanno carattere prettamente storico-artistico con particolare e importante riferimento all'arte contemporanea del XX e XXI secolo (con testi relativi alle diverse correnti artistiche della contemporaneit\u00e0) a cui si aggiungono numerosi cataloghi di esposizioni fatte a Villa Renatico Martini o in altri luoghi, molti dei quali relativi ad artisti di spicco del XX e XXI secolo.\nTra il materiale catalogato compare un ricco fondo di testi sull'arte del secolo XIX e in generale sulle diverse correnti artistiche a cui si associano specifiche riviste di ambito artistico e di carattere locale.\nLa biblioteca del Mac,n \u00e8 in continuo aggiornamento e si pone come un vero e proprio fiore all'occhiello nel campo dell'arte contemporanea.\nLa catalogazione, promossa dal Comune di Monsummano Terme e dalla Biblioteca Comunale \u201cGiuseppe Giusti\u201d con il contributo anche della Rete Provinciale delle biblioteche, va ad arricchire il gi\u00e0 cospicuo patrimonio presente nell'Opac di rete, fornendo in questo caso uno specifico ambito destinato a un'utenza di studenti, studiosi e cultori della materia.\nL'arte contemporanea ha trovato nella neo costituita biblioteca del Mac,n un luogo di conoscenza e diffusione.\nI testi sono ricercabili in internet accedendo dall'indirizzo generale della Rete (Redop) http://biblio.comune.pistoia.it/ o da quello particolare della Biblioteca Comunale \u201cG. Giusti\u201d di Monsummano Terme."}
{"id": "2327042", "revid": "1632387", "url": "https://it.wikipedia.org/wiki?curid=2327042", "title": "William Hurt", "text": "Biografia.\nFormatosi presso la scuola di Michael Howard di New York, si \u00e8 fatto conoscere al primo film (\"Stati di allucinazione\" (1980) di Ken Russell) ed \u00e8 diventato in breve tempo uno degli attori pi\u00f9 interessanti degli anni ottanta, capace di porre la propria espressione pensosa e di grande \"appeal\" al servizio di una notevole duttilit\u00e0. Particolarmente a suo agio diretto da Lawrence Kasdan (\"Brivido caldo\" (1981), \"Il grande freddo\" (1983), \"Figli di un dio minore\" (1986), \"Turista per caso\" (1988), \"Ti amer\u00f2... fino ad ammazzarti\" (1990); ha ottenuto un Oscar per \"Il bacio della donna ragno\" (1985) di H\u00e9ctor Babenco, in cui interpretava il ruolo di un omosessuale incarcerato.\nSuccessivamente ha confermato le notevoli qualit\u00e0 interpretative, in particolare in \"Uno scomodo testimone\" (1981) di Peter Yates, \"Gorky Park\" (1983) di Michael Apted, \"Dentro la notizia\" di James L. Brooks (1987), \"Fino alla fine del mondo\" (1991) di Wim Wenders, \"La peste\" di Luis Puenzo (1992), \"Mister Wonderful\" (1993) di Anthony Minghella, \"Un padre in prestito\" (1994) di Chris Menges e \"Il verdetto della paura\" di Heywood Gould (1994). Nel 1995 Hurt ha offerto un'altra valida interpretazione in \"Smoke\" di Wayne Wang, film che ha vinto l'Orso d'argento al Festival di Berlino e che spinse i recensori dell'epoca a definirlo \"un divo timido e seducente\". Nel 1996 \u00e8 stato protagonista di \"Jane Eyre\" di Franco Zeffirelli, mentre nel 1997 ha interpretato \"Michael\" di Nora Ephron e \"Prove d'accusa\" di Erin Dignam.\nTra le successive interpretazioni sono da menzionare \"Lost in Space - Perduti nello spazio\" (1998) di Stephen Hopkins, \"Do Not Disturb - Non disturbare\" (1999) di Dick Maas, \"A.I. - Intelligenza artificiale\" (2001) di Steven Spielberg, \"The Village\" (2004) di M. Night Shyamalan, \"A History of Violence\" (2005) di David Cronenberg, \"Mr. Brooks\" (2007) di Bruce A. Evans, \"Into the Wild - Nelle terre selvagge\" (2007) di Sean Penn, \"L'incredibile Hulk\" (2008) di Louis Leterrier, \"Robin Hood\" (2010) di Ridley Scott, \"The Host\" (2013) di Andrew Niccol, \"La scomparsa di Eleanor Rigby\" (2013) di Ned Benson, \"Storia d'inverno\" (2014) di Akiva Goldsman, ' (2016) di Anthony e Joe Russo, ' (2018) di Anthony e Joe Russo e un cameo nel uscito un anno dopo, \"Era mio figlio\" (\"The Last Full Measure\"), (2020) di Todd Robinson, \"Black Widow\", (2021) di Cate Shortland.\nVita privata.\nFiglio di genitori divorziati, Alfred McChord Hurt e Claire Isabel McGill, sua madre mor\u00ec nel 1971. Nello stesso anno spos\u00f2 l'attrice Mary Beth Hurt, da cui divorzia nel 1982, un anno dopo aver instaurato una relazione con la sceneggiatrice Sandra Jennings, da cui ha avuto un figlio, Devon. La loro relazione fin\u00ec nel 1984. In seguito instaur\u00f2 una relazione con la sua partner Marlee Matlin sul set di \"Figli di un dio minore\", ma la loro relazione termin\u00f2 l'anno dopo, a causa degli abusi fisici di lui e per i suoi problemi di droga. Dal 1989 al 1993 \u00e8 stato sposato con Heidi Henderson, da cui ha avuto due figli: Samuel (1989) e Willie (1991). Nel 1994 ha avuto un'altra figlia, Jeannie, dall'attrice Sandrine Bonnaire, conosciuta due anni prima sul set de \"La peste\"; la loro relazione \u00e8 terminata nel 1997.\nDoppiatori italiani.\nNelle versioni in italiano dei suoi film, William Hurt \u00e8 stato doppiato da:\nDa doppiatore \u00e8 sostituito da:"}
{"id": "2327049", "revid": "36426", "url": "https://it.wikipedia.org/wiki?curid=2327049", "title": "Museo di arte contemporanea e del novecento", "text": ""}
{"id": "2327050", "revid": "36426", "url": "https://it.wikipedia.org/wiki?curid=2327050", "title": "Museo di Arte Contemporanea e del Novecento", "text": ""}
{"id": "2327056", "revid": "154326", "url": "https://it.wikipedia.org/wiki?curid=2327056", "title": "Re del Marocco", "text": ""}
{"id": "2327078", "revid": "1494169", "url": "https://it.wikipedia.org/wiki?curid=2327078", "title": "Ritratto dei tre figli maggiori di Carlo I", "text": ""}
{"id": "2327084", "revid": "3831", "url": "https://it.wikipedia.org/wiki?curid=2327084", "title": "Serpentino verde", "text": ""}
{"id": "2327086", "revid": "367445", "url": "https://it.wikipedia.org/wiki?curid=2327086", "title": "Taglia penna", "text": ""}
{"id": "2327089", "revid": "3115", "url": "https://it.wikipedia.org/wiki?curid=2327089", "title": "Disastro del K2 (2008)", "text": "Il disastro del K2 del 2008 \u00e8 una serie di eventi che, tra il 1\u00ba e il 2 agosto 2008, hanno provocato la morte di undici alpinisti in prossimit\u00e0 della vetta del K2.\nStoria.\n1\u00ba agosto.\nIl 1\u00ba agosto 2008, dopo settimane di brutto tempo, circa trenta alpinisti di otto nazionalit\u00e0 partono alle tre di notte dal campo 4 sulla Spalla del K2 per raggiungere la vetta. Il tempo \u00e8 perfetto e le due cordate principali, partite alcuni giorni prima dal campo base, sono di nuovo unite: la spedizione olandese capitanata da Wilco van Rooijen proviene dalla via Cesen, la spedizione norvegese, quella sudcoreana, l'italiana, la francese e la serba provengono dalla via normale (\"Sperone Abruzzi\"). Il grosso del gruppo \u00e8 preceduto dallo spagnolo Alberto Zerain, partito dal campo 3 della via normale, e da alcuni portatori incaricati di battere la traccia e piazzare le corde fisse nei punti pi\u00f9 difficili.\nLe prime vittime della giornata si registrano durante la salita: tra il Collo di bottiglia e il Traverso, il serbo Dren Mandic perde l'equilibrio nel tentativo di raggiungere, superando l'alpinista Cecilie Skog, un suo compagno e, non essendo assicurato, precipita per quasi 200 metri, mentre uno dei suoi portatori precipita a sua volta cercando di portare il corpo di Mandic al campo 4.\nL'incidente, la scarsa attrezzatura usata per assicurare il percorso, errori nello stendere le corde fisse, l'assenza del pi\u00f9 esperto dei portatori Shaheen Baig (tornato al campo base dopo alcuni malori) e il gran numero di alpinisti impegnati sulla via fanno s\u00ec che il gruppo arrivi in vetta molto tardi. I norvegesi arrivano alle 17:20, i coreani alle 17:30, gli olandesi e l'italiano Marco Confortola arrivano tra le 18:30 e le 19:30 (per altri l'arrivo degli ultimi scalatori \u00e8 da posticipare alle 20). Unico ad arrivare ad un orario sicuro \u00e8 Zerain: alle 15 arriva in cima e in serata \u00e8 in tenda al campo 3. La sera del primo agosto 2008 sono 18 gli alpinisti che raggiungono la vetta del K2 e si preparano alla discesa.\nDurante la discesa, alle 20:30 circa, il distacco di una parte del grande seracco che insiste sul Collo di bottiglia fa la terza vittima: il norvegese Rolf Bae che scendeva senza aver raggiunto la cima. Poco dopo \u00e8 la volta del francese Hugues d'Aubarede che, stanco, morir\u00e0 scivolando lungo la parete dopo il Traverso. La slavina che ha ucciso Bae ha portato via anche molte delle corde fisse sul Collo di bottiglia, cosa che rende la discesa molto pi\u00f9 difficile. Il team norvegese, quello coreano e due scalatori di quello olandese continuano comunque la discesa e alcuni di loro arrivano, tra le 23 e l'1 di notte, al campo 4. A quell'ora sulla montagna ci sono ancora nove scalatori. Di questi alcuni (l'irlandese McDonnell, l'italiano Confortola, raggiunti poi dall'olandese van Rooijen) pi\u00f9 indietro rispetto agli altri, decidono di aspettare l'alba bivaccando, mentre altri proseguono lentamente nella discesa.\n2 agosto.\nIl mattino dopo, alle 6, prima van Rooijen e, un po' pi\u00f9 tardi, McDonnell e Confortola, iniziano la discesa dal bivacco. Sopra il traverso, mentre van Rooijen continua la discesa, l'italiano e l'irlandese si fermano ad aiutare due coreani e il portatore nepalese Jumic Bhote che, nel tentativo di discesa notturna, sono scivolati e rimasti appesi a testa in gi\u00f9 ad alcune corde fisse.\nA questo punto i racconti divergono. Secondo la versione di Confortola (riportata poi da diversi resoconti giornalistici e ribadita dall'alpinista nel suo libro \"Giorni di Ghiaccio\" del 2009) durante il tentativo di salvataggio, durato circa tre ore, Gerard McDonnell d'un tratto si allontana inspiegabilmente per risalire il seracco, \"forse per fare delle foto\", secondo Confortola. L'italiano, perse le tracce del compagno e dopo aver assicurato i tre, chiama con la radio di uno di loro i soccorsi anche per se stesso e inizia la discesa da solo, senza attendere McDonnell. Alcune ore dopo, gi\u00e0 raggiunto dai soccorsi, Confortola crede di riconoscere tra le scariche di una valanga proveniente dal seracco gli scarponi gialli indossati da McDonnell.\nMa una foto e la testimonianza di Pemba Gyalje hanno smentito questa ricostruzione. Secondo Pemba Gyalje, l'italiano gli avrebbe raccontato che McDonnell stava risalendo il seracco per allentare le corde fisse e rendere pi\u00f9 facile la liberazione dei tre. Confortola avrebbe quindi chiamato i soccorsi e stabilizzato gli alpinisti in difficolt\u00e0 ma anche abbandonato il gruppo senza attendere McDonnell, che morir\u00e0 poco dopo. Inoltre Pemba Gyalje ha dichiarato di essere stato chiamato verso le 15 da Pasang e Tsering Bhote, i due portatori inviati dal leader della spedizione coreana in soccorso dei compagni, che gli confermarono sia di aver raggiunto i tre rimasti appesi alle corde fisse liberi e vivi, sia di averli trovati alla fine del Traverso seguiti a poca distanza da un alpinista in pantaloni rossi, poco dopo colpito e fatto cadere da un altro distacco di seracco. \"Solo un alpinista indossava questo completo: l'irlandese Gerard McDonnell\". Infine, anche il portatore Karim Meherban, sparito sin dal giorno precedente, portava degli scarponi gialli, forse confusi da Confortola con quelli dell'irlandese. Una foto straordinaria scattata da Pemba Gyalje mostra la situazione sul K2 alle 10 del mattino.\nComunque siano andate le cose, sul tratto sommitale del K2 alle 15 del 2 agosto 2008 ci sono van Rooijen, perso lungo la via Cesen anche a causa di una parziale cecit\u00e0; Confortola, raggiunto, esausto e addormentato tra la fine del Collo di bottiglia e il campo 4, da Pemba Gyalje; e il gruppo di cinque alpinisti (i due coreani e lo sherpa rimasti impigliati nelle corde fisse e i due sherpa andati in loro soccorso) che scende lungo il Collo di bottiglia dopo il salvataggio. Intorno a quell'ora un'ultima valanga investe il gruppo che scende, lasciando vivo solo Tsering Bhote. La valanga arriva fino al punto in cui \u00e8 Confortola, che viene protetto dalle scariche di neve e ghiaccio da Pemba Gyalje che vi si frappone col suo corpo.\nDopo il disastro.\nLo stesso Pemba, aiutato da Cas van de Gevel, sempre del team olandese, recuperer\u00e0 il giorno successivo anche Wilco van Rooijen, sperduto in stato confusionale lungo la via Cesen. L'eroismo di Pemba Gyalje Sherpa gli ha valso la copertina del numero di dicembre 2008/gennaio 2009 del \u00abNational Geographic Adventure\u00bb, mentre Gerard McDonnell, dopo un riesame delle testimonianze, \u00e8 stato nominato \"Best of ExplorersWeb 2008\" per il suo \"incredibile coraggio\"."}
{"id": "2327090", "revid": "1534511", "url": "https://it.wikipedia.org/wiki?curid=2327090", "title": "Stato misto", "text": ""}
{"id": "2327097", "revid": "110157", "url": "https://it.wikipedia.org/wiki?curid=2327097", "title": "Gornyj ulus", "text": "Il Gornyj ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 il villaggio di \"Berdigestjach\".\nConfina con gli \"ulus\" Viljujskij e Kobjajskij a nord, Namskij ad est, Ol\u00ebkminskij a sudovest, Verchojanskij a nordest, \u0116veno-Bytantajskij a nord, \u017diganskij a nordovest.\nL'\"ulus\" si estende nella parte meridionale della Jacuzia, in una sezione del bassopiano della Jacuzia centrale."}
{"id": "2327098", "revid": "80339", "url": "https://it.wikipedia.org/wiki?curid=2327098", "title": "Gorny ulus", "text": ""}
{"id": "2327104", "revid": "47767", "url": "https://it.wikipedia.org/wiki?curid=2327104", "title": "Monti del Roggeveld", "text": "I Monti del Roggeveld (Roggeveldberge in afrikaans) sono una catena montuosa (altezza massima 1.524\u00a0m) che si trova a ovest dell'altopiano del Roggeveld, nella provincia del Capo Settentrionale, in Sudafrica. La catena si estende fra le cittadine di Calvinia e Sutherland, a est e nordest del Tankwa Karoo National Park.\nLe montagne ricevono circa 200\u00a0mm di pioggia l'anno. Il nome \"Roggeveld\" viene dalla segale selvatica, un tempo abbondante nell'area.\nLa catena \u00e8 attraversata dal passo montano di Ouberg (1.404\u00a0m)."}
{"id": "2327105", "revid": "80339", "url": "https://it.wikipedia.org/wiki?curid=2327105", "title": "Gorny", "text": ""}
{"id": "2327107", "revid": "110157", "url": "https://it.wikipedia.org/wiki?curid=2327107", "title": "Museo della citt\u00e0 e del territorio (Monsummano)", "text": "Il Museo della citt\u00e0 e del territorio si trova a Monsummano Terme (provincia di Pistoia) dentro l'antico Ospizio dei Pellegrini.\nStoria.\nL'Osteria dei Pellegrini venne costruita su iniziativa del granduca di Toscana Ferdinando I de' Medici tra il 1607 e il 1616 su progetto di Gherardo Mechini. Si trattava di un luogo di accoglienza dei visitatori del vicino Santuario della Fontenuova, eretto proprio in quegli anni.\nNel 1775 l'edificio cambi\u00f2 utilizzo, divenendo sede della Comunit\u00e0 delle due Terre che unificava i comuni di Monsummano e Montevettolini. Nel 1833 ospit\u00f2 la Cancelleria e nel 1855 fu acquistato dalla comunit\u00e0 locale, che lo destin\u00f2 a ospitare le carceri e gli uffici giudiziari. Questi ultimi vi ebbero sede fino agli anni Settanta del Novencento.\nA partire dal 1995, fino al 1998, l'ex Ospizio \u00e8 stato oggetto di importanti lavori di ristrutturazione e adeguamento in previsione dell'apertura di un nuovo museo dedicato alla storia locale, con una panoramica completa dell'insediamento di Monsummano dalla preistoria al Novecento. Il primo piano del museo \u00e8 stato aperto il 12 dicembre 1998, il secondo l'11 giugno 2005.\nPercorso espositivo.\nIl museo \u00e8 organizzato in settori, quindici pi\u00f9 quello di ingresso con funzione di coordinamento, legato all'ambiente ed alla storia."}
{"id": "2327108", "revid": "1480390", "url": "https://it.wikipedia.org/wiki?curid=2327108", "title": "Roggeveld", "text": "Il Roggeveld (in afrikaans, letteralmente, \"prato di segale\") \u00e8 un altopiano del Sudafrica nordorientale, parte del Karoo. Si trova nella provincia del Capo Orientale. Dall'altopiano prendono il nome anche i Monti del Roggeveld, che si estendono a ovest del Roggeveld, nella Provincia del Capo Settentrionale."}
{"id": "2327109", "revid": "631536", "url": "https://it.wikipedia.org/wiki?curid=2327109", "title": "Campionato europeo di pallavolo maschile 1991", "text": "Il XVII campionato europeo di pallavolo maschile si svolse a Amburgo, Berlino e Karlsruhe, in Germania, dal 7 al 15 settembre 1991. Al torneo parteciparono 12 squadre nazionali europee e la vittoria finale and\u00f2 per la dodicesima volta all'URSS.\nQualificazioni.\nAl campionato europeo partecipano la nazionale del paese ospitante, le prime 3 squadre classificate nel campionato del 1989 e 8 squadre provenienti dai gironi di qualificazione.\nPodio.\nCampione.\nURSS(Dodicesimo titolo)\nSecondo posto.\nItalia\nTerzo posto.\nPaesi Bassi"}
{"id": "2327110", "revid": "14691", "url": "https://it.wikipedia.org/wiki?curid=2327110", "title": "Roggeveldberge", "text": ""}
{"id": "2327117", "revid": "36426", "url": "https://it.wikipedia.org/wiki?curid=2327117", "title": "Santuario della Fontenuova", "text": ""}
{"id": "2327122", "revid": "188116", "url": "https://it.wikipedia.org/wiki?curid=2327122", "title": "Fiat 1050 RC.58I", "text": "Il Fiat RA.1050 RC.58I \"Tifone F\" era un motore aeronautico 12 cilindri a V rovesciata raffreddato a liquido prodotto dall'azienda italiana Fiat Aviazione durante la seconda guerra mondiale.\nVersione italiana costruita su licenza del Daimler-Benz DB 605, era in grado di erogare una potenza pari a 1.475 CV. Equipaggi\u00f2 dal 1943 i caccia italiani della serie 5. Ne furono prodotti complessivamente circa 1.750 esemplari.\nStoria.\nAncora prima dei Macchi e Fiat le Officine Reggiane, che dal 1936 erano entrate a fare parte del gruppo Caproni, tentarono di avviare il processo di passaggio sui caccia italiani dai motori radiali a quelli in linea.\nSviluppo.\nNel giugno 1939, mentre il prototipo del caccia Reggiane Re.2000 stava effettuando il ciclo di messa a punto in attesa di essere trasferito a Guidonia per le prove ufficiali, si prospett\u00f2 l'opportunit\u00e0 di fare montare sulla cellula del Re.2000 un motore raffreddato ad acqua di fabbricazione tedesca, in sostituzione del motore radiale Piaggio P.XI. Con quel motore, il Daimler-Benz DB 601, si contava di ottenere un incremento delle prestazioni del velivolo grazie, oltre alla maggior potenza disponibile, anche ad una migliore aerodinamica della cofanatura motore a ridotto ingombro frontale.\nL'idea, pur non entusiasmando l'ambiente delle Reggiane che vede annullati gli sforzi per allestire la produzione in serie del Re.2000, trov\u00f2 la sua concreta applicazione nella commessa ufficiale che il Ministero dell'Aeronautica trasmise il 20 luglio a Reggio Emilia per la costruzione di un prototipo con un motore raffreddato a liquido. Il nuovo velivolo si sarebbe chiamato Re.2001 \"Falco II\" (ma quest'ultimo nome non diventer\u00e0 mai ufficiale).\nIl motore prevedeva il montaggio di un impianto di raffreddamento basato su radiatori subalari. Quando nei primi mesi del 1940 il Re.2001 (MM409) era ormai pronto, viene ordinata la costruzione di un secondo prototipo con ala a tre longheroni e serbatoi indipendenti. La messa a punto del primo esemplare inizi\u00f2 a partire da giugno, quando Mario de Bernardi port\u00f2 in volo per la prima volta l'aereo equipaggiato con il nuovo motore (tra il 22 e il 24 giugno). In luglio il Re.2001 passa nelle mani del tenente colonnello Pietro Scapinelli che ne effettua la messa a punto prima del trasferimento in volo a Guidonia (agosto 1940, pilota de Bernardi).\nDurante le prove in ditta vengono apportate alcune modifiche alla capottatura motore e alle aperture di raffreddamento.\nAnche le prove a Guidonia danno buoni risultati, con un sensibile miglioramento della velocit\u00e0 rispetto al Re.2000, 568 km/h a 5.500 metri e 540 a 4.500 metri, ma queste velocit\u00e0 non saranno mai raggiunte dai velivoli di serie perch\u00e9 i DB 601 nazionali sono meno brillanti dei motori originali.\nLa Regia Aeronautica conferm\u00f2 cos\u00ec la conversione degli aerei Macchi, autorizzandone la loro costruzione di serie, e quasi contemporaneamente assegn\u00f2 altri contratti di coproduzione negli stabilimenti di Caproni.\nLa produzione.\nNel 1942 il motore tedesco DB 605 fu prodotto nelle versioni \"A\" e \"Aa\" e la produzione affidata alla Fiat. La produzione di massa inizi\u00f2 l'anno successivo con la denominazione \"Fiat RA 1050 RC 58I Tifone (DB 605A)\" equipaggiando i caccia della serie 5.\nFurono utilizzati sui seguenti velivoli: Fiat G.55 Centauro, Macchi M.C.205V Veltro, Reggiane 2005 Sagittario, Caproni Ca.331B Raffica, Savoia-Marchetti S.M.91 e Savoia-Marchetti S.M.92 ."}
{"id": "2327123", "revid": "580", "url": "https://it.wikipedia.org/wiki?curid=2327123", "title": "Telegraph (album)", "text": "Telegraph \u00e8 il primo album di Drake Bell, attore, cantautore e chitarrista statunitense, pubblicato dall'etichetta discografica Nine Yards Records il 27 settembre 2005 e la cui ristampa \u00e8 stata messa in commercio il 7 agosto 2007.\nIl CD era stato anticipato dall'uscita, l'8 marzo 2005, del singolo \"Found a Way\"."}
{"id": "2327128", "revid": "1543377", "url": "https://it.wikipedia.org/wiki?curid=2327128", "title": "A5/2", "text": "In crittografia l'A5/2 \u00e8 un cifrario a flusso usato per cifrare le comunicazioni vocali effettuate con i telefoni cellulari GSM. Il cifrario \u00e8 basato su una combinazione di quattro registri a scorrimento LFSR con temporizzazione irregolare ed un combinatore non lineare.\nL'A5/2 deriva dall'A5/1 ed \u00e8 stato sviluppato nel 1989 per alcune regioni asiatiche: era deliberatamente pi\u00f9 debole del suo predecessore e fu completamente reingegnerizzato nel 1999. Dal 1\u00ba luglio 2006 la GSM Association non supporta pi\u00f9 lo standard A5/2."}
{"id": "2327130", "revid": "1573940", "url": "https://it.wikipedia.org/wiki?curid=2327130", "title": "Warington Baden-Powell", "text": "Nello scautismo \u00e8 noto per aver fondato la branca degli scout nautici.\nBiografia.\nWarington, fratello maggiore di Robert Baden-Powell (noto per essere il fondatore dello scautismo), studi\u00f2 al St Paul's College dove si laure\u00f2 nel 1857. Divenne poi tenente nella Royal Naval Reserve.\nAffascinato dalle canoe, nel 1871, all'et\u00e0 di 24 anni, part\u00ec per un viaggio in canoa nel mar Baltico visitando anche Germania, Danimarca e Svezia come descritto nel suo libro \"Canoe Travelling\" pubblicato nel 1871. Divenne avvocato dell'Inner Temple e fu poi ammesso all'Admiralty Bar, divenendo membro di molte importanti organizzazioni riguardanti il mare: venne eletto \"Fellow of the Royal Geographic Society\" (F.R.G.S.) e fu membro di The Shipwrights' Company, \"Associate\" (socio) dell'Institute of Naval Architects Council, Yacht Racing Association e Athenaeum Club. Fu nominato King's Counsel (K.C.) il 24 dicembre 1897. Nel 1913 spos\u00f2 Cicely Farmer.\nScout nautici.\nRobert Baden-Powell chiese a Warington di dirigere la prima branca specializzata degli scout; Warington acconsent\u00ec, e lo scautismo nautico venne ufficialmente istituito nel 1912. Successivamente Warington scrisse il primo manuale ufficiale dello scautismo nautico, \"Sea Scouting and Seamanship for Boys\"."}
{"id": "2327133", "revid": "36426", "url": "https://it.wikipedia.org/wiki?curid=2327133", "title": "Museo della Citt\u00e0 e del Territorio (Monsummano Terme)", "text": ""}
{"id": "2327134", "revid": "599013", "url": "https://it.wikipedia.org/wiki?curid=2327134", "title": "Georgina Pinedo", "text": "Gioca nel ruolo di schiacciatrice nel Volley 2002 Forl\u00ec.\nCarriera.\nGeorgina Pinedo inizia la sua carriera da pallavolista professionista, a Buenos Aires, nella squadra locale, in serie A, a 20 anni. Dopo una stagione, nel 2002 passa alla Roma Pallavolo, in serie A2.Nella stagione 2003-2004 Georgina passa agli spagnoli del CV Albacete. Nella stagione successiva viene acquistata dal CV Cordoba, sempre in Spagna. La sua ultima stagione in Spagna \u00e8 nel CV Valencia. Nella stagione 2006-2007 Georgina comincia la sua carriera in Turchia nel Polisan Degirmendere per poi passare, nella stagione successiva nel Nil\u00fcfer Belediye Spor Kul\u00fcb\u00fc. Nel 2008 viene acquistata dal Volley San Vito, squadra che milita in serie A2.In quest'ultima stagione Georgina chiude al terzo posto della classifica punti e il San Vito Volley riesce a conquistare l'accesso ai play-off A1. Nel mese di giugno del 2009 passa al Chieri dove sfiora la promozione in A1. Nel luglio 2010 viene ufficializzata nel Cuatto Volley Giaveno. Nel giugno 2011 viene ingaggiata dalla squadra coreana del dove gioca fino al mese di gennaio 2012, per passare poi all'\u0130qtisad\u00e7\u0131 Voleybol Klubu, squadra che milita nel massimo campionato azero.\nNella stagione 2012-13 passa al , squadra turca che milita nella Voleybol 1. Ligi turca, ma gi\u00e0 ad ottobre lascia il club. A gennaio del 2013 si trasferisce nella squadra francese dell'Entente Sportive Le Cannet-Rocheville Volley-Ball.\nA settembre del 2013 si trasferisce in Russia per giocare con la squadra del Volejbol'nyj klub Leningradka. Dal 21 gennaio 2014, ritorna in Italia con i colori del Volley 2002 Forl\u00ec."}
{"id": "2327135", "revid": "71155", "url": "https://it.wikipedia.org/wiki?curid=2327135", "title": "Boiserie", "text": "La boiserie (spesso usato al plurale boiseries) \u00e8 una decorazione basata sulla copertura delle pareti con pannelli di legno, variamente intarsiati, incisi e intagliati.\nI primi esempi di \"boiseries\" erano dei veri e propri intarsi, ma pi\u00f9 tardi spesso si trovavano pannelli dipinti invece che intarsiati. Le \"boiseries\" sono state molto popolari in Francia nel XVII e XVIII secolo per la decorazione di interni. Nella reggia di Versailles ci sono numerosi esempi di questo tipo di decorazione. I pannelli erano spesso non solo a decorazione delle pareti ma anche di porte, tramezzi e separ\u00e9.\nMolto spesso dei dipinti venivano incastonati nella \"boiserie\" che pertanto faceva da cornice alla pittura o al bassorilievo.\nIl termine \"boiserie\" viene talvolta usato per indicare rivestimenti con pannelli di legno non necessariamente decorati, ma comunque arricchiti da cornici.\nPer l'arredamento contemporaneo esistono anche \"boiserie\" in stucco o gesso ceramico, create appositamente da stucchifici. La \"boiserie\" di testa, cos\u00ec chiamata in gergo artistico, \u00e8 quella che divide la parete senza specchiature e stondature sopra e sotto di essa, ed \u00e8 nata in Italia come lambrino o cornice di lambrino sino dalla fine dell'Ottocento.\nAttualmente molte produzioni artigianali hanno ripreso l'uso delle \"boiserie\". La produzione \u00e8 localizzata in Italia principalmente nel nord-est (Veneto) dove si realizzano delle pannellature nelle finiture noce o laccato. Alcuni studi di progettazione sono specializzati in questo tipo di arredamenti che richiedono una maggiore precisione nell'esecuzione del rilievo ed esperienza nel montaggio."}
{"id": "2327140", "revid": "300067", "url": "https://it.wikipedia.org/wiki?curid=2327140", "title": "Tony Zeno", "text": "Carriera.\nAla di 203 cm per 95 kg, ha studiato all'Arizona State University ed \u00e8 stato scelto dagli Indiana Pacers al secondo giro del draft NBA 1979.\nIn Serie A italiana ha vestito le maglie di Rieti, Brindisi e Pescara e ha segnato un totale di 4817 punti."}
{"id": "2327151", "revid": "125416011", "url": "https://it.wikipedia.org/wiki?curid=2327151", "title": "The Power of Love (Frankie Goes to Hollywood)", "text": "The Power of Love \u00e8 il terzo singolo estratto dall'album \"Welcome to the Pleasuredome\" dei Frankie Goes to Hollywood, pubblicato nel 1984.\nIl brano.\nScritta da Holly Johnson ma accreditata a tutta la band, \"The Power of Love\" segu\u00ec i suoi due predecessori, \"Relax\" e \"Two Tribes\", in cima alla classifica dei singoli del Regno Unito. Entr\u00f2 anche nelle Top Ten in altri paesi europei, in Nuova Zelanda e in Canada. Dopo questo successo iniziale, il brano viene spesso considerato come canzone 'natalizia' sebbene non contenga nessun riferimento alla festa cristiana. Tuttavia il videoclip promozionale \u00e8 una rappresentazione della nativit\u00e0, approfittando del periodo in cui usc\u00ec il singolo e il tema dell'amore universale, personificato nella figura di Cristo.\nNella copertina del singolo \u00e8 riprodotta l\"'Assunta\" di Tiziano, dipinto del XVI secolo conservato a Venezia.\nDopo la prima uscita, altre ristampe e/o remix della canzone sono entrate nella Top Ten UK in altre due occasioni, alla posizione numero 10 a natale del 1993 e al 6\u00ba posto nell'estate del 2000.\nVersioni cover.\n\"The Power of Love\" fu reincisa da Holly Johnson in qualit\u00e0 di solista nel 1999 e da Gabrielle Aplin nel 2012. La versione di Aplin raggiunse la posizione numero 1 nel Regno Unito, esattamente 28 anni dopo l'originale dei Frankie Goes to Hollywood. Anche gli Oomph hanno realizzato una cover nel 2006."}
{"id": "2327153", "revid": "599013", "url": "https://it.wikipedia.org/wiki?curid=2327153", "title": "Gaston Rahier", "text": "Biografia.\nGaston Rahier ha iniziato la sua carriera nel 1963, anno in cui vinse il campionato juniores belga di motocross con una Bultaco. Dal 1967 corre con le \u010cZ 125 e 250, vincendo con la quarto di litro cecoslovacca il suo primo titolo nazionale di cross; nel frattempo aveva anche esordito (1968) nel campionato mondiale di motocross in Classe 500.\nIngaggiato dalla Suzuki nel 1972 come prima guida, con la moto giapponese fu campione del mondo di motocross nella classe 125, di nuova istituzione nel mondiale, con una RM 125, nel triennio che va dal 1975 al 1977. Partito col favore dei pronostici anche nella stagione 1978, fin\u00ec secondo dietro il compagno di Marca Akira Watanabe anche a causa di alcuni infortuni. Lasciata la Suzuki per la Yamaha nel 1979, nella stagione 1980 fu ingaggiato dalla Gilera, casa per la quale vinse il suo ultimo GP (Jugoslavia 1980). Dopo aver dovuto interrompere la carriera a causa di un grave incidente occorsogli nel 1982, si dedic\u00f2 alle massacranti gare in Africa come il Rally Dakar che vinse due volte, nel 1984 e nel 1985 a bordo di una BMW R80 G/S. \nLa BMW R80 G/S Paris Dakar, versione enduro pi\u00f9 estrema della normale BMW R80 G/S, fu prodotta con caratteristiche tecniche ed estetiche che ricordavano le R80 usate da Rahier durante le vittoriose gare africane . In questo modello infatti, il serbatoio era maggiorato a 32 litri, la sella era singola e la moto veniva fornita priva di fiancatine. Questo versione, prodotta in 3190 esemplari, era molto simile alla moto usata da Gaston Rahier ed \u00e8 caratterizzata dalla firma del pilota belga sul serbatoio.\nCaratteristiche del pilota erano i baffi e la statura minuta, che quasi lo facevano scomparire sulla R80 con serbatoio maggiorato. Rahier aveva fatto eliminare il motorino d'avviamento dalla sua moto per guadagnare qualche chilo. L'accensione veniva effettuata con la pedivella salendo in piedi sopra al cilindro e saltando sulla leva.\nNel 1988 Rahier torn\u00f2 alla Suzuki che aveva appena approntato il monocilindrico di produzione pi\u00f9 grande del mondo la grande DR 800 BIG. Rahier vinse il rally dei Faraoni del 1988 e prov\u00f2 a vincere la Parigi Dakar sfruttando la leggerezza della sua moto monocilindrica rispetto alle grosse bicilindriche di BMW, Cagiva ed Honda ma si classificher\u00e0 solo 9\u00b0. Riprov\u00f2 l'anno successivo ma sempre senza successo.\nIl ritiro dalle competizioni avvenne definitivamente nel 2000, Rahier mor\u00ec nel 2005 a Parigi, non ancora sessantenne, di cancro. "}
{"id": "2327158", "revid": "36939", "url": "https://it.wikipedia.org/wiki?curid=2327158", "title": "Maschera normografica", "text": ""}
{"id": "2327163", "revid": "1305772", "url": "https://it.wikipedia.org/wiki?curid=2327163", "title": "Monte Losetta", "text": "Il monte Losetta \u00e8 una montagna delle alpi Cozie alta 3054\u00a0m. Si trova sullo spartiacque principale tra Italia e Francia.\nCaratteristiche.\n\u00c8 il punto di unione di tre valli: il vallone di Vallanta ed il vallone di Soustra, diramazioni laterali dell'italiana valle Varaita, e la francese valle del Guil.\nLa vetta si trova sullo spartiacque principale tra Italia e Francia, che in questa zona \u00e8 orientato in direzione circa est-ovest. Verso est la cresta procede verso il passo di Vallanta e da qui risale verso la punta Gastaldi, per ricongiungersi poi alla cresta settentrionale del Monviso; nella direzione opposta, la cresta prosegue in direzione ovest-nord-ovest, supera il \"passo di Soustra\" (2850\u00a0m) e si dirige verso il colle dell'Agnello. Una cresta secondaria scende in direzione sud-sud-est verso il \"passo della Losetta\" (2872\u00a0m), da dove prosegue nella stessa direzione, costituendo lo spartiacque tra il vallone di Vallanta e la valle Varaita di Chianale. Il versante verso la valle del Guil \u00e8 molto scosceso, mentre i versanti italiani, pur presentando notevole pendenza, sono meno dirupati.\nIl nome deriva dall'occitano losa, col significato di \"lastra di pietra\", e deriva dal fatto che la vetta \u00e8 costituita da rocce scistose, che si sfaldano facilmente in lastre. In particolare, la roccia costituente la montagna \u00e8 un calcescisto filladico, con banchi calcarei ed intercalazioni di gneiss, appartenente al complesso delle \"pietre verdi di Gastaldi\". In francese la montagna \u00e8 nota come \"Pointe Joanne\".\nLa prima salita nota risale al 25 settembre 1877, ad opera di Paul Guillemin e Salvador de Quatrefages, accompagnati dalle guide Emile Pic e J. Chappey.\nAscensione.\nL'ascensione alla vetta avviene dal \"passo della Losetta\", a 2872\u00a0m di quota; da qui si risale la cresta per traccia di sentiero fino alla vetta, che si raggiunge in circa mezz'ora.\nIl passo della Losetta pu\u00f2 essere raggiunto da diverse vie:\nL'itinerario \u00e8 di tipo escursionistico, con difficolt\u00e0 valutata in E.\nAccesso invernale.\nIl percorso dal vallone di Soustra \u00e8 percorribile anche d'inverno, sia con gli sci che con le ciaspole. In questa stagione, a causa della chiusura della strada del colle dell'Agnello, si parte direttamente da Chianale anzich\u00e9 salire con i mezzi fino alle grange del Rio."}
{"id": "2327165", "revid": "1458554", "url": "https://it.wikipedia.org/wiki?curid=2327165", "title": "Canale inguinale", "text": "Il canale inguinale \u00e8 una struttura (quindi meglio denominata \"tragitto inguinale\") che attraversa la parete addominale dando il nome alla regione in cui si trova. Permette il passaggio al funicolo spermatico nel maschio e al legamento rotondo dell'utero nella femmina. Nel maschio misura circa 4.5 cm mentre nella femmina, data la maggiore apertura dello stretto superiore del bacino, misura 5 cm e presenta un calibro minore. Il suo decorso \u00e8 obliquo, dall'alto in basso, in senso lateromediale e da dietro in avanti.\nDescrizione.\nIl canale inguinale presenta due orifizi: uno di sbocco superficiale denominato anello inguinale sottocutaneo ed uno di entrata profondo denominato anello inguinale addominale.\nNella descrizione della struttura si vanno ad identificare quattro pareti: anteriore, posteriore, superiore e inferiore:\nLa parte centrale della parete posteriore del canale inguinale corrisponde alla fossetta inguinale mediale, che non \u00e8 rinforzata da alcuna struttura e prende il nome di triangolo di Hesselbach o area di debolezza di Frouchaud, caratteristica che gli conferisce notevole rilevanza clinica poich\u00e9 da tale superficie lassa pu\u00f2 farsi strada l'ernia inguinale diretta.\nInoltre il canale inguinale \u00e8 un importante punto di repere per i vasi epigastrici inferiori, che decorrono medialmente all'anello inguinale profondo, andando a costituire la piega falciforme (che corrisponde al lato laterale del trigono di Hesselbach)."}
{"id": "2327174", "revid": "767487", "url": "https://it.wikipedia.org/wiki?curid=2327174", "title": "Bercel", "text": "Bercel \u00e8 un comune dell'Ungheria di 2.011 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327177", "revid": "729019", "url": "https://it.wikipedia.org/wiki?curid=2327177", "title": "Berkenye", "text": "Berkenye \u00e8 un comune dell'Ungheria di 648 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327178", "revid": "466539", "url": "https://it.wikipedia.org/wiki?curid=2327178", "title": "Jules de Goncourt", "text": "Biografia.\nInsieme al fratello Edmond scrisse diversi romanzi, tra i quali \"Germinie Lacerteux\", e fu pittore dilettante."}
{"id": "2327179", "revid": "287204", "url": "https://it.wikipedia.org/wiki?curid=2327179", "title": "Bokor (Ungheria)", "text": "Bokor \u00e8 un comune dell'Ungheria di 136 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327182", "revid": "729019", "url": "https://it.wikipedia.org/wiki?curid=2327182", "title": "Borsosber\u00e9ny", "text": "Borsosber\u00e9ny \u00e8 un comune dell'Ungheria di 1.044 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327186", "revid": "767487", "url": "https://it.wikipedia.org/wiki?curid=2327186", "title": "Buj\u00e1k", "text": "Buj\u00e1k \u00e8 un comune dell'Ungheria di 2.386 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327192", "revid": "38120", "url": "https://it.wikipedia.org/wiki?curid=2327192", "title": "Corey Smith (giocatore di football americano)", "text": "Carriera professionistica.\nPur non essendo stato scelto al draft, \u00e8 stato messo sotto contratto dai Tampa Bay Buccaneers.\nAl debutto come rookie nella stagione 2002 con i \"Buccaneers\" ha giocato 6 partite di cui nessuna da titolare facendo un tackle da solo ed un sack. Quell'anno i Buccaneers hanno vinto il Super Bowl XXXVII battendo in finale gli Oakland Raiders.\nNel 2\u00ba anno \"stagione 2003\" ha giocato una partita ma non da titolare.\nNel 3\u00ba anno \"stagione 2004\" ha giocato 4 partite di cui nessuna da titolare facendo 2 tackle da solo, poi \u00e8 passato ai San Francisco 49ers giocando una solo partita ma non da titolare.\nNel 4\u00ba anno \"stagione 2005\" ha giocato 14 partite ma nessuna da titolare facendo 12 tackle da solo e una deviazione difensiva.\nNel 5\u00ba anno \"stagione 2006\" passa ai Detroit Lions dove gioca 8 partite di cui una da titolare facendo 11 tackle di cui 7 da solo e 2 sack.\nNel 6\u00ba anno \"stagione 2007\" ha giocato 16 partite di cui 2 da titolare facendo 27 tackle di cui 21 da solo e 2,5 sack.\nNel 7\u00ba anno \"stagione 2008\" ha giocato 12 partite di cui 3 da titolare facendo 30 tackle di cui 25 da solo, 3 sack, una deviazione difensiva, un fumble forzato, un intercetto per nessuna iarda.\nMorte.\nDomenica 1\u00ba marzo 2009, insieme a tre suoi amici fra i quali il giocatore degli Oakland Raiders Marquis Cooper, \u00e8 uscito in barca per pescare. Il gruppo \u00e8 stato sorpreso dal brutto tempo e la barca si \u00e8 ribaltata. Uno solo dei quattro \u00e8 stato tratto in salvo nonostante le ricerche si siano protratte per alcuni giorni."}
{"id": "2327193", "revid": "33689", "url": "https://it.wikipedia.org/wiki?curid=2327193", "title": "La caccia (programma radiofonico)", "text": "La caccia \u00e8 una rubrica settimanale in onda dal 1986 al 2012 sulle frequenze di Radio Popolare. La trasmissione \u00e8 curata da Felice Accame e Carlo Oliva che si cimentano nella raccolta e dissezione di reperti ideologici nella comunicazione quotidiana, vista con un angolo di zoom sempre variabile: dalla comunicazione pi\u00f9 intima alla comunicazione di massa e per le masse. In questo senso l'Oliva \u00e8 tradizionalmente il grandangolo che segue con assiduit\u00e0 i reperti comunicativi provenienti dai media e dal mondo della politica, mentre l'Accame, dotato di focale pi\u00f9 spinta, \u00e8 pi\u00f9 decisamente filosofico e rivolto ad aspetti di comunicazione personale.\nDa un punto di vista della tecnica radiofonica \"La caccia\", nella sua semplicit\u00e0, \u00e8 piuttosto singolare: i testi, redatti fuori onda, vengono letti durante la trasmissione. Nella norma radiofonica, invece, \u00e8 sempre preferito il discorso a braccio, la cui improvvisazione conferisce, con le tonalit\u00e0 variabili ed i modi pi\u00f9 diretti, un aspetto pi\u00f9 fresco all'eloquio.\nLa trasmissione \u00e8 fedele ad un formato mantenutosi identico nei decenni: la durata di mezz'ora, l'orario di messa in onda (le 12:30 domenicali), la sigla (parte della Sinfonia Fantastica di Berlioz) e persino i brevi stacchi tra un intervento e il successivo. Persino i registi sono gli stessi da sempre: Cristiano Valli ed Ezio Degradi. In questo senso \u00e8 certamente una delle trasmissioni pi\u00f9 longeve nella storia della radiofonia italiana.\nQualche innovazione \u00e8 stata introdotta dall'avvento di internet che, attraverso il sito di Radio Popolare, ha reso possibile negli ultimi anni la raccolta dei testi ed il riascolto attraverso il podcast. Esiste peraltro una raccolta ragionata di alcuni interventi dei primi anni, edita da Eleuthera con il titolo di Transazioni minori."}
{"id": "2327194", "revid": "1543377", "url": "https://it.wikipedia.org/wiki?curid=2327194", "title": "Museo di casa Giusti", "text": "Il Museo Nazionale di Casa Giusti si trova nel viale Martini a Monsummano Terme. \u00c8 la casa-museo dove abit\u00f2 il poeta Giuseppe Giusti. \nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria e descrizione.\nLa casa della famiglia Giusti, presente sul territorio di Monsummano gi\u00e0 nel Seicento, fu ampliata e abbellita fra il 1791 ed il 1793, per volont\u00e0 di Giuseppe di Alessandro Giusti, nonno del poeta, ministro ed amico del granduca di Toscana Pietro Leopoldo. Giuseppe Giusti vi nacque il 12 maggio 1809. Il padre Domenico, agiato proprietario terriero, fu cassiere e poi amministratore delle terme di Montecatini dal 1818 al 1861; tra i suoi possedimenti di Monsummano fu scoperta una grotta, nel maggio 1849, poi divenuta stabilimento termale di fama internazionale proprio grazie a Domenico, nota ancora col nome di grotta Giusti. Giuseppe si laure\u00f2 in giurisprudenza a Pisa nel 1834, ma non esercit\u00f2 mai la professione di avvocato. Visse fra Montecatini, Pescia e Firenze dove si leg\u00f2 di amicizia con Gino Capponi e Giovan Pietro Vieusseux, fu amico anche di Alessandro Manzoni. Ha lasciato versi che testimoniano la sua vena satirica e che stigmatizzano i costumi della sua epoca.\nLa casa natale del poeta fu acquistata dallo Stato nel 1972 ed \u00e8 divenuta nel 1992 museo nazionale. Al primo piano si trovano arredi e oggetti inseriti in un complesso decorativo tale da far rivivere il clima romantico della prima met\u00e0 dell'Ottocento, con opere d'arte d'epoca fra cui un ritratto del Poeta opera di Giuseppe Bezzuoli. Gli arredi ed i mobili in parte appartenevano alla stessa famiglia Giusti ed in parte provengono dai depositi della Soprintendenza.\nIl secondo piano ospita, poi, una sezione documentaria di particolare ampiezza relativa all'opera e alla figura del poeta. Infine l'ala novecentesca dell'edificio \u00e8 provvista di una sala conferenze modernamente attrezzata. Notevole ed assai suggestiva \u00e8 la stanza della poesia recentemente inaugurata; in essa il visitatore pu\u00f2 compiere un viaggio virtuale, estremamente coinvolgente, nella pi\u00f9 significativa produzione poetica del Secolo scorso.\nDiverse sono le attivit\u00e0 che tengono in vita il Museo tra le quali incontri mensili di letteratura e storia con l'associazione degli Amici di Casa Giusti e iniziative che riguardano le feste tradizionali ed antiche del territorio e la conservazione dei cibi nella cantina e nell'epoca del Giusti. \u00c8 prevista la costruzione di un ascensore per l'abbattimento delle barriere architettoniche."}
{"id": "2327195", "revid": "729019", "url": "https://it.wikipedia.org/wiki?curid=2327195", "title": "Cered", "text": "Cered \u00e8 un comune dell'Ungheria di 1.246 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327197", "revid": "110157", "url": "https://it.wikipedia.org/wiki?curid=2327197", "title": "Cs\u00e9cse", "text": "Cs\u00e9cse \u00e8 un comune dell'Ungheria di 994 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2327200", "revid": "110157", "url": "https://it.wikipedia.org/wiki?curid=2327200", "title": "Cserh\u00e1thal\u00e1p", "text": "Cserh\u00e1thal\u00e1p \u00e8 un comune dell'Ungheria di 411 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327202", "revid": "729019", "url": "https://it.wikipedia.org/wiki?curid=2327202", "title": "Cserh\u00e1tsur\u00e1ny", "text": "Cserh\u00e1tsur\u00e1ny \u00e8 un comune dell'Ungheria di 960 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327204", "revid": "344503", "url": "https://it.wikipedia.org/wiki?curid=2327204", "title": "Critics' Choice Award alla miglior attrice", "text": "Il Critics' Choice Award alla migliore attrice \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards).\nLe attrici che hanno ricevuto il maggior numero di vittorie in questa categoria sono state Hilary Swank (2), Cate Blanchett (2) e Meryl Streep (2). Le pi\u00f9 candidate sono Meryl Streep (2 vittorie su 5 candidature) e Nicole Kidman (1 vittoria su 5 candidature).\nVincitori e candidati.\nI vincitori sono indicati in grassetto.\nConfronto con gli Oscar.\n\u00c8 successo negli anni che l'attrice vincitrice del Critics' Choice Award vincesse poi anche il Premio Oscar. \u00c8 stato il caso del: 1997, 2000, 2001, 2004, 2005, 2006, 2007, 2010, 2011, 2014, 2016, 2018 e 2020."}
{"id": "2327205", "revid": "767487", "url": "https://it.wikipedia.org/wiki?curid=2327205", "title": "Cserh\u00e1tszentiv\u00e1n", "text": "Cserh\u00e1tszentiv\u00e1n \u00e8 un comune dell'Ungheria di 170 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327206", "revid": "1793900", "url": "https://it.wikipedia.org/wiki?curid=2327206", "title": "Stretto di Belle Isle", "text": "Lo stretto di Belle Isle (in francese: \"D\u00e9troit de Belle Isle\", in inglese: \"Strait of Belle Isle\") a volte indicato come stretti di Belle Isle o stretti del Labrador, \u00e8 uno stretto del Canada orientale, che separa la penisola del Labrador e l'isola di Terranova nella provincia di Terranova e Labrador.\nMisura circa 125 km di lunghezza e tra i 15 e i 60 km di larghezza (con una media di 18 km), mettendo in comunicazione il Golfo di San Lorenzo con l'Oceano Atlantico. La navigazione nello stretto \u00e8 resa estremamente pericolosa a causa dell'interazione tra le maree e la corrente del Labrador, e la presenza del ghiaccio che copre la regione dagli 8 ai 10 mesi all'anno, oltre a condizioni climatiche avverse (nebbia e i forti venti).\nIl nome deriva da Belle Isle, una piccola isola situata nell'estremo nord-est dello stretto."}
{"id": "2327208", "revid": "767487", "url": "https://it.wikipedia.org/wiki?curid=2327208", "title": "Skaters Have More Fun, Vol. 1", "text": "Skaters Have More Fun, Vol. 1 \u00e8 una compilation di artisti punk e metal edita da Plattenmeister Records in occasione dei campionati del mondo di skateboard del 1996 che si sono tenuti a M\u00fcnster, Germania.\nI gruppi presenti nella compilation hanno tutti suonato durante l'evento."}
{"id": "2327209", "revid": "767487", "url": "https://it.wikipedia.org/wiki?curid=2327209", "title": "Csesztve", "text": "Csesztve \u00e8 un comune dell'Ungheria di 330 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2327210", "revid": "767487", "url": "https://it.wikipedia.org/wiki?curid=2327210", "title": "Upington", "text": "Upington \u00e8 una citt\u00e0 del Sudafrica, appartenente alla Municipalit\u00e0 locale di Khara Hais, nella provincia del Capo Settentrionale. Sorge sulle sponde del fiume Orange, a 835\u00a0m di altitudine, ai bordi del deserto del Kalahari.\nFondata nel 1884, la citt\u00e0 prese il nome da Thomas Upington, allora \"attorney general\" della Colonia del Capo.\nStoria.\nIl primo insediamento nella zona fu una missione, costruita nel 1875. Gli antichi edifici della missione oggi ospitano il Kalahari Orange Museum.\nDintorni.\nUpington \u00e8 la citt\u00e0 pi\u00f9 vicina alle Cascate Augrabies, fra le pi\u00f9 alte e spettacolari del Sudafrica. La zona \u00e8 arida ma il terreno \u00e8 fertile, e l'irrigazione consente la coltivazione di frutta e la produzione vinicola. I vini prodotti nella zona di Upington sono destinati principalmente ai mercati esteri, e contribuiscono per il 40% all'esportazione vinicola complessiva del Sudafrica.\nLa cittadina \u00e8 inoltre il principale punto d'accesso per il Parco transfrontaliero Kgalagadi, uno dei principali parchi nazionali del paese, situato al confine tra Sudafrica e Botswana.\nSociet\u00e0.\nEvoluzione demografica.\nLa municipalit\u00e0 di Khara Hais ha una popolazione di etnia mista; prevalgono i cape coloured (meticci, 64%), seguiti dal gruppo delle etnie africane (20%), dai bianchi (15%). Ci sono piccole comunit\u00e0 di asiatici e somali.\nInfrastrutture e trasporti.\nUpington dispone di un moderno aeroporto, con voli di linea della compagnia SA Airlink, affiliata della South African Airways. La pista di decollo (4900\u00a0m) \u00e8 una delle pi\u00f9 lunghe del mondo e la pi\u00f9 lunga in Africa.\nGeografia fisica.\nClima.\nUpington \u00e8 generalmente considerata la citt\u00e0 pi\u00f9 calda del Sud Africa, con un clima essenzialmente arido, anche se la vicinanza del fiume Orange apporta un po' di umidit\u00e0 nei mesi estivi."}
{"id": "2327212", "revid": "181699", "url": "https://it.wikipedia.org/wiki?curid=2327212", "title": "Costituzione dell'Armenia", "text": "La Costituzione della Repubblica d'Armenia (in armeno \u0540\u0561\u0575\u0561\u057d\u057f\u0561\u0576\u056b \u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0561\u0576 \u054d\u0561\u0570\u0574\u0561\u0576\u0561\u0564\u0580\u0578\u0582\u0569\u0575\u0578\u0582\u0576\u0568, \"Hayastani Hanrapetut'yan Sahmanadrut'yuny\") \u00e8 la legge fondamentale dello Stato armeno, adottata nel 1995 ed emendata nel 2005. Essa pone le basi dell'ordine legale dello Stato, elenca i diritti fondamentali di tutti gli esseri umani e dei cittadini armeni, stabilisce le competenze del Presidente della Repubblica, del Governo, del Parlamento, del potere giudiziario, i rapporti tra questi poteri ed i principi fondamentali dell'autonomia locale.\nStoria.\nOrigine.\nStoricamente, la prima Costituzione armena \u00e8 la \u00abCostituzione nazionale armena\u00bb concessa il 24 maggio 1860 dal sultano dell'Impero ottomano ai sudditi armeni. Tale Costituzione, denominata dall'amministrazione ottomana \u00abregolamento della nazione armena\u00bb, comprendeva 150 articoli contenenti i diritti ed i doveri degli Armeni dell'Impero. Fu sospesa dal sultano Abdul-Hamid II nel 1898.\nPrima Repubblica.\nIn seguito alla Rivoluzione d'ottobre l'Armenia orientale, diventa indipendente dalla Russia proclamando il 28 maggio 1918 la Prima Repubblica di Armenia. Il nuovo governo armeno, presieduto da Hovann\u00e8s Katchaznouni, aspira alla creazione di un'assemblea costituente e a trasformare l'Armenia in una repubblica parlamentare. L'Assemblea fu eletta nel giugno 1919 ma la Costituzione non fu mai promulgata.\nSeconda Repubblica.\nCon l'avvento dell'Unione Sovietica, l'Armenia diventa una repubblica socialista (Repubblica socialista sovietica armena) ed adotta una prima Costituzione il 3 febbraio 1922, che resta in vigore fino all'incorporazione nella Repubblica Transcausica il 12 marzo 1922. L'Armenia esce dalla federazione nel 1936 ed adotta una seconda Costituzione nel 1937 sul modello della Costituzione sovietica del 1936.. La nuova Costituzione sovietica del 1977 porta ad una terza Costituzione, adottata nel 1978, anch'essa prendendo a modello l'ultima versione sovietica.. In questa Costituzione compare per la prima volta il riferimento all'armeno come la lingua ufficiale della Repubblica.\nTerza Repubblica.\nNel 1991 l'Armenia proclama l'indipendenza dall'URSS. L'anno successivo viene creata una commissione mista di giuristi e politici che in tre anni prepara una nuova Costituzione di tipo presidenziale e che verr\u00e0 adottata tramite referendum il 5 luglio 1995 con il 68% dei voti favorevoli. La Costituzione viene poi emendata, sempre tramite referendum il 27 novembre 2005. Il referendum, approvato con il 70% dei voti favorevoli, riequilibra leggermente i poteri a discapito del Presidente ed in favore delle autonomie locali.\nLa Costituzione armena ha molte somiglianze con la Costituzione francese del 1958, per via della francofilia dell'allora Presidente armeno Levon Ter-Petrossian e del suo apprezzamento per le istituzioni francesi.\nContenuto della Costituzione del 2005.\nIl testo della Costituzione inizia con un preambolo seguito da 9 capitoli suddivisi in 142 articoli:"}
{"id": "2327213", "revid": "287204", "url": "https://it.wikipedia.org/wiki?curid=2327213", "title": "Corey Smith", "text": ""}
{"id": "2327217", "revid": "729019", "url": "https://it.wikipedia.org/wiki?curid=2327217", "title": "Csit\u00e1r", "text": "Csit\u00e1r \u00e8 un comune dell'Ungheria di 449 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327219", "revid": "110157", "url": "https://it.wikipedia.org/wiki?curid=2327219", "title": "Debercs\u00e9ny", "text": "Debercs\u00e9ny \u00e8 un comune dell'Ungheria di 100 abitanti (dati 2001). \u00c8 situato nella provincia di N\u00f3gr\u00e1d."}
{"id": "2327221", "revid": "155634", "url": "https://it.wikipedia.org/wiki?curid=2327221", "title": "Hagen Patscheider", "text": "Biografia.\nSpecialista delle prove veloci originario di Curon Venosta e attivo in gare FIS dal marzo del 2004, Patscheider \u00e8 entrato nel giro della nazionale nel 2006 e ha esordito in Coppa Europa il 18 gennaio 2007 a La Plagne in slalom gigante (40\u00ba). Nel marzo 2008 ha ottenuto i primi importanti risultati della carriera: ai Mondiali juniores di Formigal si \u00e8 laureato infatti campione del mondo juniores nella discesa libera e ha vinto la medaglia di bronzo nella combinata. All'inizio della stagione successiva, il 19 dicembre 2008, ha fatto il suo esordio in Coppa del Mondo partecipando al supergigante della Val Gardena, che ha chiuso al 36\u00ba posto. La stagione 2009 \u00e8 stata positiva a livello di Coppa Europa: Patscheider ha conquistato infatti i suoi primi due podi (il primo il 12 febbraio a Sarentino in supercombinata, 2\u00ba) e ha chiuso al 5\u00ba posto in classifica generale, vincendo inoltre quella di combinata.\nHa ottenuto il suo miglior piazzamento in Coppa del Mondo nel supergigante di Kitzb\u00fchel del 21 gennaio 2011 (23\u00ba) e il 15 marzo successivo ha colto la sua unica vittoria in Coppa Europa, nello slalom gigante disputato sulle nevi di Formigal. Nel 2012 ha disputato la sua ultima gara in Coppa del Mondo, la discesa libera di Wengen del 14 gennaio (50\u00ba), ed \u00e8 salito per l'ultima volta in carriera sul podio in Coppa Europa, classificandosi 3\u00ba nella supercombinata di Sarentino del 9 febbraio. Si \u00e8 ritirato al termine della stagione 2013-2014; la sua ultima gara \u00e8 stata la discesa libera dei Campionati italiani 2014, il 1\u00ba aprile a Santa Caterina Valfurva, chiusa da Patscheider al 24\u00ba posto. In carriera non ha preso parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2327224", "revid": "1305772", "url": "https://it.wikipedia.org/wiki?curid=2327224", "title": "Skaters Have More Fun", "text": "Per Skaters Have More Fun si pu\u00f2 intendere: "}
{"id": "2327226", "revid": "123197446", "url": "https://it.wikipedia.org/wiki?curid=2327226", "title": "Gaio Norbano", "text": "Biografia.\nNel 103 a.C., mentre era tribuno della plebe, accus\u00f2 Quinto Servilio Cepione padre di imprudenza nella battaglia persa contro i Cimbri e di aver trattenuto per s\u00e9 il bottino razziato al tempio di Tolosa; per questa accusa Cepione fu condannato all'esilio.\nNorbano, appena una decina di anni dopo sub\u00ec la vendetta della parte avversa, cui apparteneva Cepione, quando fu accusato di aver accettato denaro durante quel processo; fu scagionato dall'accusa anche grazie alle capacit\u00e0 oratorie del suo difensore, Marco Antonio Oratore, nonno del futuro triumviro Marco Antonio.\nNell'89 a.C. come pretore difese con successo il predominio romano in Sicilia dagli attacchi degli ex-alleati italici durante la Guerra sociale. Anche dopo la morte di Gaio Mario continu\u00f2 a parteggiare per la fazione dei populares.\nFu eletto console nell'83 a.C. con Lucio Cornelio Scipione Asiatico e con il collega, mentre Silla sbarcava a Brindisi dove si acquartierava con i suoi veterani e riprendeva i contatti con gli esponenti degli ottimati, organizz\u00f2 un esercito per contrastare la marcia di Silla verso Roma.\nNel tentativo di contrastare la marcia di Silla verso Roma i due consoli decisero di portare i propri eserciti in Campania; cos\u00ec mentre Scipione organizzava il suo campo nei pressi di Teano, Norbano faceva base nei dintorni di Capua.\nSilla attacc\u00f2 per primo l'esercito sotto il comando di Norbano che, perso lo scontro ed oltre 7.000 uomini, si rifugi\u00f2 all'interno delle mura di Capua. Sconfitto in battaglia nuovamente nell'82 a.C. da Quinto Cecilio Metello Pio in Gallia Cisalpina, si rifugi\u00f2 a Rodi, dove mor\u00ec suicida avendo avuto sentore dell'intenzione dei governanti di consegnarlo a Silla."}
{"id": "2327229", "revid": "85728", "url": "https://it.wikipedia.org/wiki?curid=2327229", "title": "Episodi di Robin Hood (serie televisiva 2006) (terza stagione)", "text": ""}
{"id": "2327232", "revid": "232134", "url": "https://it.wikipedia.org/wiki?curid=2327232", "title": "Skaters have more fun", "text": ""}
{"id": "2327236", "revid": "232134", "url": "https://it.wikipedia.org/wiki?curid=2327236", "title": "Skaters have more fun vol 1", "text": ""}
{"id": "2327241", "revid": "1888678", "url": "https://it.wikipedia.org/wiki?curid=2327241", "title": "Insieme sul Due", "text": "Insieme sul Due \u00e8 stato un programma televisivo italiano, in onda in diretta su Rai 2 dal luned\u00ec al venerd\u00ec, dalle 11.00 alle 13.00, dall'8 settembre 2008 al 29 maggio 2009.\nDescrizione.\nIl programma, scritto e condotto dal giornalista Milo Infante, affrontava temi caldi riguardanti l'attualit\u00e0, l'informazione, la politica e la storia.\nA seguito del terremoto, dal 14 aprile, quasi ogni puntata prevede lo speciale \"Riflettori accesi sull'Abruzzo\" (i collegamenti da L'Aquila furono affidati alla giornalista Patrizia Plat\u00e8).\nIn studio anche le giornaliste Paola Cambiaghi, Ingrid Muccitelli e le gemelle Laura e Silvia Squizzato. Il gioved\u00ec comprese la rubrica \"La nostra salute\" (a cura dell'ex vicedirettore del TG2 Luciano Onder), il venerd\u00ec \"I nostri diritti\" (a cura di Antonio Lubrano).\nRegista e principale autore era Michele Guard\u00ec, affiancato da Giovanna Flora, Rory Zamponi e Monica Leofreddi (sino alla maternit\u00e0). Lo studio \u00e8 stato realizzato dallo scenografo Gaetano Castelli.\nEra previsto quotidianamente il collegamento esterno, a cura della giornalista Marica Morelli, con un piccolo Comune (che cambiava settimanalmente), i cui abitanti erano chiamati ad intervenire sugli argomenti affrontati in studio. Nella prima settimana \u00e8 stato in collegamento il paese di Albizzate (VA), nella seconda, l'isola di Lampedusa (AG). Fra i tanti Comuni protagonisti vi sono stati: Adro (BS), Alberobello (BA), Amalfi (SA), Anzio (RM), Castrocaro Terme (FO), Cento (FE), Darfo Boario Terme (BS), Genazzano (RM), Loano (SV), Melfi (PZ), Novara, Orvieto (TR), Popoli (PE), Porto San Giorgio (AP), Porto Santo Stefano e Porto Ercole (GR), Trani (BA), Venafro (IS).\nIl programma non \u00e8 stato riproposto nella stagione 2009-2010, poich\u00e9 questa ha sancito il ritorno de \"I fatti vostri\", trasmissione in onda dal 3 dicembre 1990 al 30 maggio 2003 (dal 29 settembre 2003 al 30 maggio 2008 con il titolo \"Piazza Grande\"), con un nuovo ciclo di edizioni condotte tutte da Giancarlo Magalli."}
{"id": "2327242", "revid": "327653", "url": "https://it.wikipedia.org/wiki?curid=2327242", "title": "Piccola apocalisse", "text": ""}
{"id": "2327272", "revid": "125331505", "url": "https://it.wikipedia.org/wiki?curid=2327272", "title": "Grotta Parlanti", "text": "La grotta Parlanti \u00e8 una sorgente termale situata nel comune di Monsummano Terme (PT).\nStoria.\nAlessandro Bicchierai, studioso delle fonti di Montecatini, segnal\u00f2 nel suo \"Trattato\" del 1788 una sorgente d'acqua termale nel lato settentrionale del monte di Monsummano, ma solo nel XIX secolo, con la crescita della fama delle acque di questa zona (dopo quelle di Montecatini, quella della vicina grotta Giusti) venne eretto uno stabilimento termale vero e proprio e fu costruita la grotta artificiale, diventando un importante centro di antroterapia.\nIl nome deriva dal cognome dell'allora proprietario del terreno, Giovacchino Parlanti.\nCaratteristiche.\nPi\u00f9 piccola della grotta Giusti, \u00e8 alimentata da una sorgente di acqua minerali-bicarbonato-solfato-alcalina, che sgorga a temperatura di 33-34\u00a0\u00b0C. Nelle vasche scende fino a 27\u00a0\u00b0C.\nLe acque della grotta Parlanti sono indicate per i disturbi dell'apparato respiratorio, osteoarticolare, nelle affezioni dell'apparato urinario e nelle malattie ginecologiche.\nLo stabilimento termale \u00e8 chiuso da anni, a seguito della rottura delle tubazioni termali che ha allagato completamente l'impianto e gli immobili nelle vicinanze causando enormi danni."}
{"id": "2327273", "revid": "110157", "url": "https://it.wikipedia.org/wiki?curid=2327273", "title": "Comitato d'azione per la democrazia europea", "text": "Il Comitato d'azione per la democrazia europea, detto Gruppo Amato dal nome del coordinatore, (inglese: \"Action Committee for European Democracy\", ACED) \u00e8 stato un gruppo di \"saggi\", uomini politici europei d'alto livello, che ha lavorato informalmente alla riscrittura della Costituzione europea dopo la sua bocciatura nei referendum in Francia e nei Paesi Bassi nel 2005. \u00c8 stato al lavoro fra il 2006 ed il 2007.\nIl gruppo \u00e8 stato supportato dalla Commissione Barroso, che vi ha anche inviato due commissari come rappresentanti: Danuta H\u00fcbner (politiche regionali) e Margot Wallstr\u00f6m (vicepresidente della Commissione). Il gruppo \u00e8 stato guidato da Giuliano Amato, il quale fu in precedenza Vicepresidente della Convenzione Europea.\nMembri.\nIl Comitato \u00e8 stato composto da 16 membri provenienti da 14 diversi stati dell'Unione europea, inclusi due commissari europei in carica.\nLavori.\nIl Comitato si \u00e8 riunito per la prima volta a Roma il 30 settembre 2006. Il 4 giugno 2007 esso ha concluso i suoi lavori consegnando un \"testo-base\" in lingua francese. Questo testo ha incluso gran parte delle innovazioni della Costituzione Europea, ma che \u00e8 stato impostato strutturalmente come una riforma dei trattati esistenti.\nIl testo \u00e8 stato la base informale su cui si \u00e8 costruito il Trattato di Lisbona che \u00e8 entrato in vigore il 1 dicembre 2009."}
{"id": "2327274", "revid": "92843", "url": "https://it.wikipedia.org/wiki?curid=2327274", "title": "Gruppo Amato", "text": ""}
{"id": "2327286", "revid": "599013", "url": "https://it.wikipedia.org/wiki?curid=2327286", "title": "Ramona Puerari", "text": "Gioca nel ruolo di libero.\nCarriera.\nLa carriera di Ramona Puerari inizia nel 1995 nella Pool Volley Alta Brianza, giocando nella squadra giovanile, dove resta per quattro stagioni, venendo poi promossa in prima squadra, disputando il campionato di Serie B1 e nell'annata 2001-02 quello di Serie A2, a seguito della promozione.\nNella stagione 2002-03 fa il suo esordio in Serie A1 con il Volley 2002 Forl\u00ec, dove resta per due annate, per poi passare, nella stagione 2004-05 al Robursport Volley Pesaro, club col quale, in due annate, vince la Supercoppa italiana e la Coppa CEV 2005-06; nel 2005 ottiene inoltre le prime convocazioni in nazionale, vincendo la medaglia di bronzo ai XV Giochi del Mediterraneo.\nDopo una stagione nel Giannino Pieralisi Volley di Jesi e una nel Chieri Volley, nella stagione 2009-10 va a giocare in Serie B1 nel Volleyball Santa Croce, con la quale conquista la promozione in cadetta, disputata poi, sempre con la stessa squadra, nell'annata successiva.\nNella stagione 2011-12 viene ingaggiata dal Gruppo Sportivo Oratorio Pallavolo Femminile Villa Cortese, in Serie A1."}
{"id": "2327290", "revid": "1543377", "url": "https://it.wikipedia.org/wiki?curid=2327290", "title": "Lspci", "text": "lspci \u00e8 un comando delle piattaforme Unix-like. Esso viene lanciato da root e serve per elencare le periferiche e i bus PCI.\nEsempio di utilizzo.\nEsempio di output su un sistema Linux: \n # lspci\n 00:00.0 Host bridge: Intel Corporation 82815 815 Chipset Host Bridge and Memory Controller Hub (rev 11)\n 00:02.0 VGA compatible controller: Intel Corporation 82815 CGC [Chipset Graphics Controller] (rev 11)\n 00:1e.0 PCI bridge: Intel Corporation 82801 Mobile PCI Bridge (rev 03)\n 00:1f.0 ISA bridge: Intel Corporation 82801BAM ISA Bridge (LPC) (rev 03)\n 00:1f.1 IDE interface: Intel Corporation 82801BAM IDE U100 (rev 03)\n 00:1f.2 USB Controller: Intel Corporation 82801BA/BAM USB (Hub #1) (rev 03)\n 00:1f.3 SMBus: Intel Corporation 82801BA/BAM SMBus (rev 03)\n 00:1f.4 USB Controller: Intel Corporation 82801BA/BAM USB (Hub #2) (rev 03)\n 00:1f.5 Multimedia audio controller: Intel Corporation 82801BA/BAM AC'97 Audio (rev 03)\n 01:03.0 CardBus bridge: O2 Micro, Inc. OZ6933/711E1 CardBus/SmartCardBus Controller (rev 01)\n 01:03.1 CardBus bridge: O2 Micro, Inc. OZ6933/711E1 CardBus/SmartCardBus Controller (rev 01)\n 01:0b.0 PCI bridge: Actiontec Electronics Inc Mini-PCI bridge (rev 11)\n 02:04.0 Ethernet controller: Intel Corporation 82557/8/9 [Ethernet Pro 100] (rev 08)\n 02:08.0 Communication controller: Agere Systems WinModem 56k (rev 01)\nSe molti dispositivi sono indicati come \"Unknown device\" (sconosciuto) \u00e8 utile utilizzare il comando 'update-pciids' per poterli visualizzare correttamente.\nAltre piattaforme.\nIl comando equivalente per FreeBSD \u00e8 pciconf -l. pciconf \u00e8 in grado di effettuare anche altre funzioni come leggere e scrivere i registri del bus PCI."}
{"id": "2327301", "revid": "767487", "url": "https://it.wikipedia.org/wiki?curid=2327301", "title": "Pat Kelly", "text": " Inizi\u00f2 la sua carriera nel gruppo The Techniques nel 1966 in piena epoca rocksteady, per poi ottenere successo con la carriera solista a partire dai fine anni sessanta cavalcando l'ondata early reggae traendo molta ispirazione dal soul americano e proponendo diverse cover di artisti del genere.\nStoria.\nNato nel 1949 a Kingston, Giamaica, Pat Kelly fu uno dei maggiori esponenti del rocksteady. Con una voce simile a Curtis Mayfield, prese il posto di Slim Smith assieme a Bruce Ruffin e Winston Riley nei the Techniques attorno al 1966. Il gruppo registr\u00f2 diverse famose cover di musica soul, specialmente dei The Impressions. La nuova formazione dei Techniques debutt\u00f2 con \"\"You Don't Care\", un remake del brano degli Impressions \"You'll Want Me Back\", che in seguito registrarono con il titolo originale. Segu\u00ec \"Minstrel &amp; Queen\", un altro classico degli Impressions, mentre ottennero altri successi con una serie di hit tra le quali \"My Girl\" e \"Love Is Not A Gamble\"\". Kelly intraprese la carriera solista nel 1968, debuttando con una cover di Curtis Mayfield, \"\"Little Boy Blue\". L'esperienza solista dur\u00f2 poco meno di un anno prima che si riunisse con i the Techniques, pubblicando la cover dei The Temptations \"I Wish It Would Rain\"\", ed altri brani rocksteady al quale partecip\u00f2 Hopeton Lewis in alcuni, e Winston Riley in altri. Nel 1969 decise nuovamente di riprendere la carriera solista pubblicando una versione reggae del brano di James Carr \"\"Dark End of the Street\", poi \"Since You're Gone\", ed altri brani tra cui \"Then You Can Tell Me Goodbye\"\". Kelly pass\u00f2 di studio in studio registrando del materiale per Bunny Lee e per Lee \"Scratch\" Perry. Tutte queste registrazioni vendettero bene in Giamaica, nelle isole vicine, e nel Regno Unito, specialmente \"How Long Will It Take\". Grazie al successo di questo brano l'artista firm\u00f2 un contratto con la britannica Pama Records dopo un viaggio nel paese europeo, grazie al quale venne pubblicato il primo LP, \"Pat Kelly Sings\". Diverso su materiale venne pubblicato per la sussidiaria della Pama, la Gas Records. Tornato in Giamaica continu\u00e0 la sua attivit\u00e0 e realizz\u00f2 l'album Cool Breezing (Soulful Love), da una collaborazione con Phil Pratt. Kelly rimase attivo fino al 1978. Quando il reggae cominci\u00f2 a cambiare da canzoni romantiche a temi pi\u00f9 contemporanei, divenendo la forma di espressione delle nuove generazioni, la carriera di Kelly declin\u00f2."}
{"id": "2327303", "revid": "628767", "url": "https://it.wikipedia.org/wiki?curid=2327303", "title": "Metodo Kumon", "text": "Il metodo Kumon, sviluppato dall'educatore giapponese Toru Kumon (1914-1995), \u00e8 un sistema educativo per la matematica e il linguaggio. Nel 2009, oltre 4 milioni di studenti stavano apprendendo utilizzando il metodo Kumon in oltre 26.000 centri Kumon in 46 Paesi.\nStoria.\nIl metodo Kumon si basa sui concetti di ripetitivit\u00e0 e facilit\u00e0, e prevede una gran quantit\u00e0 di compiti mirati, talvolta superiore alla norma, da svolgersi a cura dei fanciulli, in molti casi gi\u00e0 a partire dai 4 anni. Fu concepito da Toru, in seguito al mancato superamento di un esame di matematica da parte del figlio Hiroshi Kumon. Pur non essendo esente da pesanti critiche da parte di alcuni addetti ai lavori, che tra le altre cose ritengono controproducente assegnare una mole eccessiva di compiti ai fanciulli sovraccaricandoli, ad oggi potrebbe anche essere incluso nel programma nazionale dei corsi di studio in Giappone. Fu importato inoltre nel Regno Unito intorno al 1991, riscuotendo nel tempo un'ampia adesione, rimarcata dal fatto che nel 2001 il \"Kumon Institute of Education\" ha raggiunto quasi 30.000 studenti, nel 2002 oltre 38.000 e nel 2005 il trend in crescita si \u00e8 attestato intorno ai 45.000.\nFondamenti.\nLa scala del Kumon prevede 23 gradini, dalle somme di prima elementare fino al calcolo fattoriale e alla statistica. Il metodo prevede che gli studenti non lavorino insieme, ma facciano progressi in base alle loro competenze individuali, avanzando di livello solo e unicamente quando abbiano appreso appieno le competenze del livello precedente. La padronanza \u00e8 definita dalla velocit\u00e0 (viene usato uno standard) e dall'accuratezza. Infine si sostiene un test alla conclusione di ciascun livello."}
{"id": "2327304", "revid": "1543377", "url": "https://it.wikipedia.org/wiki?curid=2327304", "title": "Heinz von Cramer", "text": "Nel 1975 ha ricevuto il premio della H\u00f6rspiel Kriegsblinden per la sua sceneggiatura di \"Goldberg-Variationen\" di Dieter K\u00fchn, nel 1985 per \"Nachtschatten\" di Friederike Roth.\nBiografia.\nHeinz von Cramer \u00e8 nato a Stettino (Stettin, Szczecin), nell'attuale Polonia (allora territorio tedesco), da genitori nati e cresciuti nella citt\u00e0-guarnigione di Potsdam in Germania. Nonostante il desiderio dei genitori agricoltori che diventasse ufficiale dell'esercito, ha studiato musica a Berlino dal 1938 al 1943, soprattutto con Boris Blacher. Nel 1944 \u00e8 rimasto nascosto a Berlino. Dopo la Seconda guerra mondiale von Cramer ha lavorato come autore, regista e poi come regista di radiocommedie del RIAS. Nel frattempo ha anche scritto testi di opere e balletti per Boris Blacher, Hans Werner Henze e Gottard von Einem. Dal 1953 Heinz von Cramer ha vissuto come scrittore freelance sull'isola di Procida. Von Cramer \u00e8 uno dei maggiori scrittori di radiocommedie sperimentali, in cui ha integrato i testi originali, accompagnando le composizioni con l'uso di diversi suoni."}
{"id": "2327305", "revid": "287204", "url": "https://it.wikipedia.org/wiki?curid=2327305", "title": "Centrale del latte di Vicenza", "text": "La Centrale del latte di Vicenza \u00e8 un'azienda lattiero casearia con sede a Vicenza.\nStoria.\nNasce nel 1929 su volere del comune di Vicenza, per offrire la possibilit\u00e0 anche a chi non aveva mucche da latte, di poter consumare latte fresco igienicamente protetto e distribuito capillarmente e ad un prezzo abbordabile. Il comune consorzia alcuni produttori locali (che finanziano parte del capitale), finanzia anch'esso la societ\u00e0 e cede un terreno in via Medici dove si sarebbe andato a costruire lo stabilimento che vi \u00e8 rimasto insediato fino al 2008.\nI lavori di costruzione della struttura terminano nel 1931, anno di inizio delle attivit\u00e0. I produttori di latte cedono le loro quote di partecipazione al comune che diventa unico socio della Centrale.\nPassata la seconda guerra mondiale, nel 1947, il comune decide di trasformare la societ\u00e0 in un'azienda municipalizzata.\nA met\u00e0 degli anni novanta, il controllo della Centrale \u00e8 gestito dal gruppo finanziario facente capo a Sergio Cragnotti. Nel 1997, viene modificato l'assetto societario facendo diventare la Centrale una societ\u00e0 per azioni con socio unico lo stesso comune. Nel 2000 l'allora sindaco Hullweck decide di vendere tutto il pacchetto azionario della societ\u00e0 con lo scopo di finanziare la costruzione del nuovo teatro comunale. Le quote verranno acquistate dal gruppo Centrale del latte di Torino (prima per l'82%, poi per il 91,74%) e dalla Granarolo (inizialmente con il 18% poi con l'8,26%).\nDal 2010 l'intero pacchetto azionario \u00e8 detenuto dalla Centrale del Latte di Torino &amp; C. S.p.A..\nNuovo stabilimento.\nIl 21 giugno 2008 \u00e8 stato inaugurato il nuovo stabilimento della Centrale sito a Vicenza Est, in via Faedo. La struttura (che sostituisce l'originaria sede, ormai troppo all'interno del quartiere San Bortolo) costruita con un investimento di circa 30 milioni di euro, ha una superficie di 36.900 m2 e consente la lavorazione di 57.000.000 di litri annui di latte e di 100.000 vasetti di yogurt al giorno con possibilit\u00e0 di raddoppiare la produzione.\nParticolare attenzione \u00e8 stata dedicata anche all'aspetto estetico e architettonico della struttura che \u00e8 costituita da due piani per un'altezza massima di 12 metri ed ha un rivestimento esterno in lega di zinco, rame e titanio associata ad una muratura in blocchi di calcestruzzo bianco che richiamano la tipica pietra calcarea vicentina.\nProduzione.\nIl prodotto principale dell'azienda \u00e8 il latte fresco che, nel 1992 \u00e8 stato classificato come il migliore d'Italia su un campione di 76 marchi. \u00c8 presente sotto forma di latte intero, scremato, parzialmente scremato, alta qualit\u00e0 intero, alta qualit\u00e0 flora (con fermenti lattici vivi), alta digeribilit\u00e0 e latte di capra (il latte fresco intero, parzialmente scremato ed alta qualit\u00e0 intero \u00e8 venduto anche nel formato da 1,5 litri). Altri prodotti sono il latte a lunga conservazione UHT (disponibile nelle varianti intero, parzialmente scremato, scremato ed alta digeribilit\u00e0), probiotico esistente in vari gusti, gli yogurt, presenti in molti gusti e nelle varianti intero e magro, formaggi come stracchino, stracchino cremoso, caciotta, ricotta, mascarpone, mozzarella, uova, burro e panna. Inoltre da alcuni anni \u00e8 stata avviata la distribuzione di sacchetti di verdura gi\u00e0 curata e lavata, pronta da consumare.\nFusione.\nNel Luglio del 2020 si \u00e8 perfezionata la fusione per incorporazione di Centrale del Latte della Toscana S.p.A. e Centrale del Latte di Vicenza S.p.A in Centrale del Latte d\u2019Italia S.p.A.."}
{"id": "2327310", "revid": "834", "url": "https://it.wikipedia.org/wiki?curid=2327310", "title": "Number One (O-Zone)", "text": ""}
{"id": "2327311", "revid": "834", "url": "https://it.wikipedia.org/wiki?curid=2327311", "title": "Number 1", "text": ""}
{"id": "2327313", "revid": "729019", "url": "https://it.wikipedia.org/wiki?curid=2327313", "title": "Kalinin K-5", "text": "Il Kalinin K-5 (in caratteri cirillici \u041a\u0430\u043b\u0438\u043d\u0438\u043d \u041a-5) era un aereo di linea progettato da Konstantin Alekseevi\u010d Kalinin. Costruito in oltre 260 esemplari nella prima met\u00e0 degli anni trenta, fu uno dei pi\u00f9 popolari aerei passeggeri sovietici di quel periodo, e divent\u00f2 la spina dorsale della compagnia aerea nazionale Aeroflot.\nUtilizzato anche dalla Voenno-vozdu\u0161nye sily SSSR, l'aeronautica militare sovietica, nel ruolo di aereo da trasporto, rimase in servizio fino al 1943, anno in cui furono ritirati.\nStoria del progetto.\nKalinin inizi\u00f2 a pensare ad un aereo passeggeri da 10 o 12 posti fin dal 1926, ma inizi\u00f2 a lavorarci solo quando si manifest\u00f2 un interesse da parte delle autorit\u00e0, pochi anni dopo. Fu infatti inserito, assieme al pari ruolo Tupolev ANT-9, tra i prototipi da realizzare in ottemperanza al primo piano quinquennale (1928-1932) voluto da Stalin.\nIl prototipo fu completato nell'autunno 1929, ed il velivolo vol\u00f2 per la prima volta il 18 ottobre, con ai comandi Michail Art\u00ebmevi\u010d Snegirev. I test di valutazione per l'accettazione da parte delle autorit\u00e0 iniziarono il 30 maggio 1930, e si conclusero positivamente. La macchina fu sottoposta ad altri test, e inizi\u00f2 a svolgere una serie di collegamenti sperimentali prima tra Charkiv e Mosca, ed in seguito anche verso Mineral'nye Vody e Baku.\nIn seguito a questi voli, ci si rese presto conto dei gravi problemi di affidabilit\u00e0 di cui soffriva il motore Bessonov M-15 (in realt\u00e0 un Bristol Jupiter costruito su licenza): in particolare, i guasti molto frequenti costrinsero gli equipaggi a compiere parecchi atterraggi di emergenza. Inoltre, la vita media operativa del motore fu stimata in appena dodici ore. Tutto questo spinse l'Ispettorato dell'Aviazione Civile ad ordinare l'interruzione dei voli e la messa a terra della flotta, in attesa che il problema venisse risolto.\nPer cercare di ovviare ai problemi di affidabilit\u00e0 che affliggevano il propulsore, Kalinin decise di montare sull'aereo un motore tipo Shvetsov M-22. In questo modo, si risolsero le questioni relative all'affidabilit\u00e0, ma ci furono problemi con l'installazione, e le prestazioni diminuirono anche a causa del peso. I test per l'accettazione condotti tra il 26 maggio ed il 26 giugno 1932 confermarono i miglioramenti riguardanti l'affidabilit\u00e0, ma la capacit\u00e0 di carico fu giudicata troppo bassa: infatti, nonostante i 550 decolli ed atterraggi, ed i 2\u00a0000 giri compiuti senza un problema, e l'aereo venne rifiutato. In quel periodo, tuttavia, l'M-15 era stato considerevolmente migliorato, e quindi la produzione del propulsore fu ripresa. Per questo motivo, ben 100 aerei furono equipaggiati con questo motore, la cui affidabilit\u00e0 fu dimostrata da un duro volo nel Caucaso il 25 giugno 1933.\nIl motore definitivo fu il Mikulin M-17F, che offriva un aumento sia di potenza sia di prestazioni. Tuttavia, questo propulsore era piuttosto pesante, e per questo risultarono diminuite la capacit\u00e0 di carico e l'autonomia. Inoltre, a causa dei problemi strutturali riscontrati in seguito al montaggio dell'M-17F, fu necessario apportare modifiche all'aereo .\nTecnica.\nIl K-5 era un monoplano ad ala alta, dalle forme piuttosto simili a quelle degli altri progetti di Kalinin. Le maggiori differenze rispetto ai predecessori riguardavano le dimensioni, la presenza di doppi comandi, l'utilizzo di motori pi\u00f9 potenti ed una cellula rinforzata (soprattutto sull'ultima versione). L'aereo era caratterizzato da una cabina chiusa, per due piloti, e da una sezione passeggeri con otto posti.\nComplessivamente, ne furono realizzate tre versioni, che si differenziano tra loro principalmente per il tipo di propulsore utilizzato.\nImpiego operativo.\nIl K-5 fu un aereo particolarmente popolare, a causa della sua semplicit\u00e0 ed economicit\u00e0 di mantenimento. Inoltre, si trattava di un velivolo ampiamente autarchico, visto che le sole componenti che era necessario importare per la sua costruzione erano gli assi del carrello d'atterraggio in cromo-molibdeno. Fu costruito in circa 260 esemplari tra il 1930 ed il 1934, sostituendo gli aerei di costruzione tedesca (principalmente Junkers F\u00a013 e Dornier Komet) che prima erano utilizzati per il trasporto passeggeri. In pratica, si tratt\u00f2 di un velivolo che diede un importante contributo al trasporto aereo civile in Unione Sovietica.\nLa prima tratta su cui il K-5 venne utilizzato fu la Mosca-Charkiv. Successivamente, furono aggiunte altre destinazioni (Sverdlovsk, Ta\u0161kent, ed Arcangelo). L'Aeroflot lo utilizz\u00f2 fino al 1940, mentre la VVS fino al 1943 come aereo da trasporto."}
{"id": "2327315", "revid": "729019", "url": "https://it.wikipedia.org/wiki?curid=2327315", "title": "San Enrique (Negros Occidental)", "text": "San Enrique \u00e8 una municipalit\u00e0 di Quinta classe delle Filippine, situata nella Provincia di Negros Occidental, nella regione di Visayas Occidentale.\nSan Enrique \u00e8 formata da 10 baranggay:"}
{"id": "2327316", "revid": "1993636", "url": "https://it.wikipedia.org/wiki?curid=2327316", "title": "Lewon Ter-Petrosyan", "text": "La sua famiglia emigr\u00f2 in Armenia dalla Siria nel 1946. Fu eletto Presidente della Repubblica d'Armenia nel 1991 e rieletto nel 1996. Fu costretto a dimettersi il 3 febbraio 1998 a causa delle sue posizioni sulla questione del Nagorno-Karabakh. Gli successe il suo Primo ministro Robert Kocharian con posizioni pi\u00f9 nazionaliste.\nSi \u00e8 ripresentato alle elezioni presidenziali del 2008 arrivando secondo dopo Serzh Sargsyan. Nel 2009 ha anche partecipato alle elezioni per il Sindaco di Erevan, vinte da Gagik Beglaryan. \u00c8 stato il fondatore del partito politico Congresso Nazionale Armeno."}
{"id": "2327328", "revid": "729019", "url": "https://it.wikipedia.org/wiki?curid=2327328", "title": "Passerotti o pipistrelli?", "text": "Passerotti o pipistrelli? \u00e8 una commedia teatrale in due atti del 1993 scritta da Vincenzo Salemme.\nPersonaggi.\nI personaggi principali attorno cui ruota la commedia sono Pericle Sisti, un invalido costretto in casa in sedia a rotelle; Beatrice Sisti, sorella di Pericle: una donna molto brutta e mascolina, bigotta e gelosa del fratello; Mario Pecorella, amico di Pericle: sposato ma amante di Maria Grazia, moglie dell'ingegner Osvaldo Volpetti, il suo principale.\nTrama.\nPericle, venuto a conoscenza della relazione extraconiugale di Mario, gli offre la propria casa come alcova, proponendogli in cambio di poter assistere, nascosto, all'incontro clandestino. Mario in un primo momento rifiuta la proposta ma, di fronte alla reazione di Pericle, alla fine accetta, sia pure riluttante.\nAvviene quindi l'incontro tra Mario e Maria Grazia a casa di Pericle, con quest'ultimo nascosto come da accordo, mentre la sorella Beatrice si trova al piano di sopra in visita dalla vicina Antonietta, una donna anch'essa bigotta. Una serie di imprevisti, che culminano con l'esplosione del letto ad acqua predisposto per i due amanti, fa uscire Pericle dal suo nascondiglio. Accorre anche Beatrice che, fraintendendo la situazione, scambia Mariagrazia per l'amante del fratello e inizia a dare in escandescenze. A complicare il tutto, sopraggiunge anche l'ingegner Volpetti che, scoperto il tradimento della moglie, spara a Mario ma viene colpito di rimbalzo dal suo stesso proiettile, stramazzando al suolo.\nI quattro, credendolo morto, entrano nel panico e iniziano a escogitare come poter far sparire il cadavere quando all'improvviso Volpetti si risveglia ma completamente privo della ragione. A sorpresa, arriva anche Antonietta e i quattro, per nasconderle l'accaduto, caricano Volpetti sulla sedia a rotelle di Pericle, facendole intendere che si tratta di un invalido grave e senza possibilit\u00e0 di guarigione. Antonietta allora propone di portarlo a Lourdes nella speranza di un miracolo. L'idea viene accettata con entusiasmo, perch\u00e9 sarebbe un ottimo pretesto per sbarazzarsi dell'ormai incomodo Volpetti. I quattro quindi si precipitano a organizzare il viaggio in autobus quando Volpetti si alza in piedi e si avvia verso le scale. Mentre tutti urlano al (finto) miracolo, Volpetti, privo di senno, precipita dalla scale, morendo per davvero."}
{"id": "2327332", "revid": "14691", "url": "https://it.wikipedia.org/wiki?curid=2327332", "title": "Lowveld", "text": ""}
{"id": "2327341", "revid": "486946", "url": "https://it.wikipedia.org/wiki?curid=2327341", "title": "Ritenute fiscali alla fonte", "text": "Le riscossione per ritenuta \u00e8 un metodo di riscossione dei tributi previsto dall'ordinamento italiano. Il soggetto erogatore di una somma (detto sostituto d'imposta), nei casi previsti dalla legge, deve trattenere (\"ritenere\") l'imposta sul compenso e versarla allo Stato al posto del reale contribuente, ovvero il percettore. Qualora poi tali ritenute siano a titolo definitivo esse vengono denominate a titolo d'imposta; in caso contrario esse vanno scomputate, ossia sottratte, dal pagamento dell'imposta vera e propria per evitare di pagarla due volte. Allora prendono il nome di ritenute d'acconto.\nNel mondo.\n\u00c8 un concetto utilizzato in diversi paesi tra i quali, oltre all'Italia, la Spagna, il Portogallo, il Regno Unito, il Canada e gli Stati Uniti. Di norma viene applicata dal sostituto d'imposta alle fatture di acquisto di servizi e di prestazioni di lavoro autonomo e dipendente. In rare eccezioni, come in Spagna per gli affitti a non residenti, si applica anche alle fatture di vendita.\nLe ritenute d'acconto in Italia.\nLe tipologie di compensi soggetti a ritenuta d'acconto sono le seguenti:\nRedditi da lavoro autonomo.\nIn questa fattispecie, la ritenuta d'acconto \u00e8 una trattenuta che grava sui compensi addebitati dai lavoratori autonomi nei confronti dei titolari di una partita IVA (imprese o liberi professionisti). In questo modo, il soggetto debitore riveste il ruolo di sostituto d'imposta, effettuando il versamento all'erario in sostituzione del professionista, al quale viene detratta una parte della sua prestazione.\nL'aliquota ordinaria della ritenuta d'acconto corrisponde al 20% dell'imponibile, ma vi sono deroghe per alcune operazioni e per particolari categorie professionali (ad esempio \u00e8 il 23% sul 50% dell'imponibile per le fatture di provvigioni). Il debitore del lavoratore autonomo non pagher\u00e0 l'intero ammontare fatturato, ma la differenza al netto della ritenuta.\nVersamento della ritenuta d'acconto.\nIl versamento all'erario della ritenuta deve essere effettuato tramite il modello F24 con i termini previsti per la liquidazione delle altre imposte, ovvero generalmente entro il giorno 16 del mese successivo al pagamento (se il 16 cade di sabato o domenica, la scadenza \u00e8 prorogata al primo giorno lavorativo successivo), compilando la \"sezione erario\", e indicando normalmente il codice tributo 1040 (fino al 31/12/2016 cod. 1038 per le fatture di provvigioni), il mese e l'anno per cui \u00e8 stato pagato il compenso dovuto - Es. fattura pagata in ottobre: si verser\u00e0 la ritenuta d'acconto entro il 16 novembre con cod. tributo 1040, mese 10, anno 20xx e l'importo.\nCertificazione ritenute d'acconto.\nEntro il 28 febbraio di ogni anno successivo \u00e8 obbligatorio inviare una certificazione indicante l'avvenuto pagamento dei compensi e la trattenuta effettuata, sottoscritta e appositamente firmata, a ogni lavoratore autonomo al quale si sono effettuati pagamenti l'anno precedente.\nModello 770.\nLe certificazioni dei pagamenti effettuati ai lavoratori autonomi devono essere allegate al modello 770 dei sostituti di imposta. Gli estremi di queste certificazioni devono essere indicati nel modello 770 Semplificato all'interno del quadro \"Comunicazione dati lavoro autonomo\". Gli estremi dei versamenti effettuati a mezzo modello F24 devono essere indicati all'interno del quadro ST, sia nel caso si sia optato per il modello 770 Semplificato, che nel caso si sia utilizzato il 770 Ordinario.\nRedditi da lavoro dipendente.\nIn questa fattispecie, la ritenuta d'acconto \u00e8 una trattenuta che grava sulle retribuzioni percepite dai lavoratori dipendenti e assimilati.\nVersamento della ritenuta d'acconto.\nIl versamento all'erario della ritenuta deve essere effettuato tramite il modello F24 con gli stessi termini previsti per i lavoratori autonomi, compilando la \"sezione erario\" per le imposte statali, la \"sezione INPS\" per i contributi previdenziali, la \"sezione altri enti previdenziali e assicurativi per i contributi assicurativi INAIL, la \"sezione regioni\" per le addizionali regionali, la \"sezione ICI e altri tributi locali\" per le addizionali comunali, e indicando il relativo codice tributo (es. codice 1001 per le ritenute IRPEF sulle retribuzioni), il mese e l'anno in cui \u00e8 stato pagato il lavoratore dipendente.\nCertificazione Unica (ex CUD).\nEntro il 31 marzo di ogni anno successivo, a ogni lavoratore dipendente o assimilato (ad esempio collaboratori a progetto) al quale si sono corrisposte retribuzioni l'anno precedente \u00e8 obbligatorio inviare una certificazione denominata CUD su un apposito modello predisposto dall'Agenzia delle Entrate, indicante tutte le voci relative alle ritenute fiscali, contributive e assicurative detratte.\nRedditi da capitale.\nVersamento della ritenuta d'acconto.\nIl versamento all'erario della ritenuta deve essere effettuato tramite il modello F24 con gli stessi termini previsti per i lavoratori autonomi e dipendenti, compilando la \"sezione erario\", con l'indicazione del relativo codice tributo e del mese e anno in cui sono stati pagati i redditi da capitale (ad esempio, dividendi su azioni).\nCertificazione ritenute d'acconto.\nLe certificazioni degli utili e altri proventi corrisposti sono compilate su un apposito modello predisposto dall'Agenzia delle Entrate entro il 28 febbraio dell'anno successivo a quello di pagamento.\nModello 770 Ordinario.\nLe certificazioni degli utili e altri compensi corrisposti devono essere allegate al modello 770 Ordinario dei sostituti di imposta.\nGli estremi di queste certificazioni devono essere indicati nel modello 770 Ordinario all'interno di uno dei quadri SF, SH, SI, SK, SL e SM a seconda del tipo di reddito da capitale liquidato. Gli estremi dei versamenti effettuati a mezzo modello F24 devono essere indicati all'interno del quadro ST del modello 770 Ordinario.\nAltri redditi sottoposti a ritenuta d'acconto.\nSono assoggettati a ritenuta d'acconto anche i seguenti redditi:\nVersamento della ritenuta d'acconto.\nIl versamento all'erario della ritenuta deve essere effettuato tramite il modello F24 con gli stessi termini previsti per i lavoratori autonomi e dipendenti, compilando la \"sezione erario\", con l'indicazione del relativo codice tributo e del mese e anno in cui sono stati liquidati i redditi di queste tipologie.\nModello 770 Ordinario.\nGli estremi di questi redditi corrisposti e le relative ritenute applicate devono essere indicati nel modello 770 Ordinario all'interno di uno dei quadri SG, SO, SP, SQ, SR a seconda del tipo di reddito pagato nel corso dell'anno precedente dal sostituto d'imposta. Anche in questo caso gli estremi dei versamenti effettuati a mezzo modello F24 devono essere indicati all'interno del quadro ST del modello 770 Ordinario."}
{"id": "2327343", "revid": "1521701", "url": "https://it.wikipedia.org/wiki?curid=2327343", "title": "Reforzate", "text": "Reforzate (\"Reforzat\" in gallico marchigiano) \u00e8 una frazione di 25 abitanti che appartiene al comune di Sant'Ippolito, in provincia di Pesaro e Urbino, nella regione Marche. Il paesino \u00e8 un piccolo borgo di origine medievale, rinforzato da mura nella parte di nord-est. L'ingresso del paese \u00e8 segnalato dalla porta principale con un arco a tutto sesto e due a sesto acuto sormontati da un bassorilievo in pietra arenaria e l'aquila feltresca.\nToponimo.\nIl nome ha origini molto discusse ma due sono le possibili fonti storiche: deriva molto probabilmente dalla posizione cos\u00ec arroccata e fortificata grazie ad un muro di pietra nel proprio colle mentre un'altra leggenda narra che il nome deriverebbe da quello di un antico feudatario.\nGeografia fisica.\nReforzate \u00e8 situato sopra una collina boscosa in una zona montuosa spora una dorsale appenninica a sud di Sant'Ippolito nella Val Metauro.\nLa frazione di Reforzate dista 2,01 chilometri dal medesimo comune di Sant'Ippolito cui essa appartiene.\nInfrastrutture e trasporti.\nStrade.\nReforzate \u00e8 collegata a Sant'Ippolito tramite una piccola stradina asfaltata, chiamata strada del Sambucus a causa della presenza di un sambuco secolare alle porte della citt\u00e0, che passa in mezzo al bosco che circonda la citt\u00e0. Altre strade sono quelle da Sant'Ippolito, Isola di Fano e Sorbolongo.\nInternamente sono presenti piccole vie asfaltate. Nel paesino \u00e8 presente un servizio comunale di pullman.\nMonumenti ed edifici storici.\nLa chiesa di Reforzate \u00e8 dedicata a San Pietro Apostolo e si trova all'interno delle mura castellane; questa \u00e8 stata edificata nel 1775 per merito del parroco don Domenico Flamma. Il tempio sorge al posto di uno pi\u00f9 antico e pi\u00f9 piccolo; l'aspetto attuale \u00e8 quello di una chiesa settecentesca ad aula unica. Le pitture sulla volta sono state eseguite un secolo fa, nel corso di vari interventi fra cui il rifacimento del tetto e la sistemazione del controsoffitto, da Filippo Farabini, un decoratore di Sant'Ippolito. Le pitture della volta della navata riguardano le quattro virt\u00f9 cardinali: Giustizia, Prudenza, Fortezza e Temperanza, posizionate agli angoli e, al centro, San Pietro che riceve le chiavi; sulla volta del presbiterio, invece, sono stati raffigurati i quattro evangelisti. Durante il periodo fascista, \u00e8 stata ritoccata l'immagine della Giustizia: cos\u00ec risulta ora ammantata dal tricolore e a lato di essa compare un fascio del Littorio. La vicinanza di questa chiesa a Sant'Ippolito ha fatto s\u00ec che vi si conservino opere in arenaria, testimonianza indiscussa delle capacit\u00e0 degli scalpellini di quel luogo. Fra queste si notano una statua della fine del Quattrocento, rappresentante San Pietro; un bassorilievo del XIV secolo con Sant'Antonio Abate e un pregevole prospetto in pietra bianca della credenzina degli oli sacri, le cui decorazioni ricordano motivi cosiddetti lauraneschi.\nLa chiesa conserva anche alcune opere pittoriche.\nIl dipinto pi\u00f9 importante \u00e8 la pala che raffigura l'Ultima Cena. La tela si trova sulla parete dell'abside, dietro l'altare maggiore, ed \u00e8 di scuola baroccesca; infatti, \u00e8 del tutto simile alla Cena del Barocci, conservata nella cappella del duomo d'Urbino. La pala fu voluta per devozione, nel 1658, da donna Elisabetta Crocchini de Nobili, una famiglia gentilizia del posto: nella pittura non compaiono le generalit\u00e0 dell'autore.\nUna Madonna del Rosario di autore ignoto del XVII secolo, sistemata nel primo altare a destra, presenta lo schema consueto con la Madonna e il Bambino al centro ed ai lati i santi, Domenico, Elisabetta ed Agata. Sul capo della Vergine \u00e8 stata applicata una corona d'argento, diventata scura nel corso dei secoli.\nL'immagine della Madonna Addolorata, di modeste dimensioni, invece \u00e8 stata posta sull'altare di rimpetto a quello del Rosario, verso la fine del Diciottesimo secolo; l'opera \u00e8 attribuita al pittore Giovanni Battista Consoli di Pesaro. Attualmente, al posto dell'originale c'\u00e8 una copia, perch\u00e9 il quadro \u00e8 stato trafugato, notte tempo.\nSopra l'ingresso principale si trova la cantoria di legno.\nConserva un arco di ingresso con uno stemma feltresco (ripristinato in anni recenti) e dalle sue mura si gode una panoramica veduta sulla valle del Metauro. Nella chiesa parrocchiale da ammirare opere degli scalpellini.\nEventi e folclore.\nOgni anno a giugno si compie la tradizionale Corsa sui Trampoli, alla festa di San Pietro organizzata dal circolo \"A.C.L.I.\" Reforzate, che fu fondato nell'anno 1947."}
{"id": "2327344", "revid": "729019", "url": "https://it.wikipedia.org/wiki?curid=2327344", "title": "Toboso", "text": "Toboso \u00e8 una municipalit\u00e0 di Quarta classe delle Filippine, situata nella Provincia di Negros Occidental, nella regione di Visayas Occidentale.\nToboso \u00e8 formata da 9 baranggay:"}
{"id": "2327347", "revid": "1632387", "url": "https://it.wikipedia.org/wiki?curid=2327347", "title": "Error", "text": "Gli Error sono un gruppo digital hardcore fondato nel 2003.\nStoria.\nIl gruppo \u00e8 stato fondato da Atticus Ross, membro dei 12 Rounds, oltre che collaboratore e futuro membro dei Nine Inch Nails, e da Brett Gurewitz, chitarrista dei Bad Religion.\nAtticus Ross ingaggi\u00f2 suo fratello Leopold Ross alla batteria e il chitarrista dei Bad Religion e proprietario della Epitaph Records Brett Gurewitz alla chitarra e al basso. Inoltre scelse il frontman dei The Dillinger Escape Plan Greg Puciato come cantante nel primo album del gruppo, ma quest'ultimo \u00e8 considerato un componente temporaneo. Il primo album del gruppo, l'EP omonimo \"Error\", fu pubblicato nel il 24 febbraio 2004.\nIl gruppo ha pubblicato una nuova canzone, \"Wild World\", nell'album tributo ai The Birthday Party chiamato \"Release the Bats: The Birthday Party as Heard Through the Meat Grinder of Three One G\", pubblicato il 4 aprile 2006. Questa traccia \u00e8 disponibile su iTunes Store, tuttavia non \u00e8 stato chiarito se il gruppo ha cambiato cantante oppure no.\nInoltre una traccia, chiamata \"Transplant/Quick Death (Error Remix)\", \u00e8 stata pubblicata su \"Punk-O-Rama Vol. 8\" nel 2003. Nel 2009 viene pubblicato un nuovo extended play, \"Dirty Sky EP\", seguito nel 2012 dal singolo \"Hortif\"."}
{"id": "2327352", "revid": "767487", "url": "https://it.wikipedia.org/wiki?curid=2327352", "title": "Casper (film)", "text": "Casper \u00e8 un film del 1995 diretto da Brad Silberling, basato sul personaggio omonimo protagonista di cartoni animati e fumetti. Il film fece ampio uso della computer-generated imagery per ricreare i fantasmi, e fu uno dei primi lungometraggi di sempre ad avere come protagonista un personaggio realizzato interamente in CGI.\n\"Casper\" venne distribuito nei cinema statunitensi il 26 maggio 1995 e in quelli italiani il 16 novembre dello stesso anno. Ha ricevuto recensioni contrastanti da parte della critica, che ha elogiato il film per la sua fedelt\u00e0 al materiale originale (in particolare la rappresentazione del personaggio del titolo), gli effetti visivi, la colonna sonora e le esibizioni, ma ha criticato la sua storia oscura e il suo umorismo. Il film ha guadagnato $ 287,9 milioni con un budget di $ 55 milioni.\nTrama.\nIl defunto padre della perfida e avida Carrigan Crittenden ha lasciato in eredit\u00e0 il suo denaro ad associazioni ambientaliste, ad eccezione, come casa per la figlia, del castello di Whipstaff, un maniero in stile Gaud\u00ed situato sulle scogliere a Friendship, nel Maine, infestato da quattro fantasmi e chiuso da cento anni. Uno di questi spettri, il piccolo Casper, \u00e8 un fantasmino molto gentile e sensibile, e tramite programmi amichevoli della tv che egli stesso ha introdotto nel maniero, vorrebbe fare amicizia coi vivi, ma i suoi tre svitati zii, Molla, Ciccia e Puzza, comportandosi come veri fantasmi, tentano di tutto per spaventare chiunque voglia entrare in casa.\nDopo che gli spettri hanno messo in fuga un prete esorcista, l'acchiappafantasmi Ray Stantz e una squadra di operai chiamata per demolire l'edificio, Carrigan, per appropriarsi di un tesoro che una cassaforte del maniero nasconde, decide di farlo disinfestare dal medium pi\u00f9 famoso degli Stati Uniti, il dottor James Harvey, che arriva con la figlia Kat al castello.\nKat disapprova il lavoro del padre, che ha ripercussioni sulla sua vita sociale, tuttavia quest\u2019ultimo promette che se dovessero trovare e interagire completamente con uno spettro la smetteranno questo peregrinare in cerca di presenze mistiche. Sebbene inizialmente James abbia problemi con il trio spettrale, riesce a metterli temporaneamente fuori gioco intrappolandoli in un aspirapolvere, mentre Kat fa amicizia col mite Casper.\nPer la festa di Halloween a Friendship, i compagni di scuola di Kat appena conosciuti accettano l'invito a recarsi nel maniero di Whipstaff. Molla, Puzza e Ciccia intanto si divertono facendo a tiro a segno a distruggere le cose di James, ma vengono fermati da quest'ultimo che impedisce loro di distruggere una foto di sua moglie Amelia, deceduta in passato.\nCon sorpresa il trio dei fantasmi afferma di conoscere Amelia e che li ha sempre trattati con gentilezza. James a questa rivelazione gli chiede se sono in grado di chiamare o comunicare con altri spiriti: i tre rispondono di s\u00ec, ma spiegano che non sarebbe consentito per delle leggi superiori. Iniziando a prendere in simpatia James, decidono di trovare un modo per fargli incontrare Amelia, chiedendogli in cambio di tenere lontana dalla loro casa Carrigan Crittenden.\nKat domanda a Casper della sua vita prima che morisse, ma egli non ricorda nulla, a parte che il maniero fosse suo nel 1895, cent'anni prima dei Crittenden. Impietosita dalla prematura morte di Casper, la ragazza gli riordina la soffitta con i suoi giocattoli vecchio stile, dando forma ai suoi ricordi. Il piccolo fantasma rammenta di avere giocato sulla neve con una slitta regalatagli dal padre, e di essersi ammalato per il freddo e poi morto. Casper per\u00f2 si era rifiutato di passare nell'aldil\u00e0, divenendo cos\u00ec un fantasma, perch\u00e9 non voleva che suo padre vedovo rimanesse solo: tutti i fantasmi hanno faccende in sospeso e non possono uccidere, solo spaventare.\nLeggendo alcuni vecchi giornali, Kat scopre che il padre di Casper era un grande inventore e che dopo la morte del figlio aveva dichiarato ai giornali di avere visto il suo fantasma; prima di morire aveva inventato una macchina per riportare Casper in vita, il \"Lazarus\". \nIl fantasmino si ricorda della macchina del padre e porta Kat nei sotterranei dove questi aveva costruito il \"Lazarus\" ma l'unica ampolla al mondo che ha il brodo primordiale per riportarlo in vita \u00e8 sufficiente per un solo fantasma. Carrigan ruba di nascosto l'ampolla e tenta di convincere il suo avvocato Dibs a morire per passare da fantasma attraverso i muri della cassaforte, localizzando il tesoro del castello. Questi per\u00f2 non \u00e8 d'accordo: nella lite che ne segue, \u00e8 l'ereditiera Crittenden a morire, cadendo dalla scogliera del maniero. Tuttavia, avendo la faccenda in sospeso del tesoro, la donna morta diventa un fantasma.\nNel frattempo, in un bar, James ha fatto amicizia con i tre zii di Casper, che ora non vogliono pi\u00f9 violare le regole di fantasmi e non vogliono ucciderlo dopo un bacio collettivo, ma l'uomo stesso inciampa ubriaco per incidente e precipita, morendo. James diventa un fantasma, avendo come faccenda in sospeso sua figlia rimasta sola.\nIl fantasma di Carrigan prende il tesoro attraverso i muri e lotta contro Casper e Kat per l'ampolla con il brodo, aiutata da Dibs. Ma quando quest'ultimo riesce a prendere l'ampolla, Carrigan lo insulta per l'ennesima volta e l'avvocato la tradisce, decidendo di scappare e tenere per s\u00e9 il tesoro. Senza pensarci due volte, la donna lo lancia fuori dalla finestra e Dibs muore, apparentemente senza faccende in sospeso. Per fermare Carrigan, Kat e Casper le chiedono quali siano le sue faccende in sospeso e la donna risponde sprezzantemente che, avendo ormai trovato il tesoro, lei non ne ha affatto. Avendo ucciso un uomo e affermato di non avere faccende in sospeso, il fantasma della donna sparisce nell'inferno per sempre. Si scopre poi che il famoso tesoro era solo una vecchia palla da baseball autografata da Duke Snider, il giocatore preferito di Casper.\nSul punto di attivare la macchina compare James, divenuto un fantasma, in compagnia di Molla, Puzza e Ciccia. Bench\u00e9 James non riconosca all'inizio la figlia, lei gli mostra il giuramento col mignolo che facevano sempre, facendogli rammentare tutto e quindi, sconvolto, lui si rende conto di ci\u00f2 che \u00e8 diventato. Casper comprende che Kat ha bisogno di suo padre e offre il suo posto a James nel Lazarus. Attivando la macchina James torna cos\u00ec in vita abbracciando felicemente la figlia.\nKat riabbraccia il padre di nuovo umano e va alla festa di Halloween dai compagni, mentre due bulli che volevano spaventarla vengono a loro volta spaventati dagli zii di Casper. Per la generosit\u00e0 dimostrata, Casper viene premiato da Amelia, la defunta moglie di James chiamata dagli zii (essa \u00e8 un angelo del paradiso, poich\u00e9 in vita \u00e8 stata talmente amata da non avere faccende in sospeso ora), che lo riporta in vita per farlo partecipare alla festa rivelando che da vivo era un bellissimo ragazzo dai capelli biondi vestito di bianco, anche se solo per alcune ore, poich\u00e9 egli \u00e8 sempre una persona morta. Casper, nelle poche ore da umano, pu\u00f2 ballare tra gli altri e finalmente baciarsi con Kat che inizialmente non lo riconosce, ma quando il ragazzo misterioso dice una frase che Casper le aveva detto Kat lo riconosce e lo bacia appassionatamente, il tutto mentre James incontra finalmente l'anima di Amelia che gli svela che non \u00e8 fantasma ma un angelo non avendo faccende in sospeso.\nAllo scoccare delle dieci di sera, Amelia, dopo aver salutato James, torna in cielo promettendo che li protegger\u00e0 finch\u00e9 non saranno di nuovo insieme, mentre Casper \u00e8 costretto a tornare un fantasma essendo scaduto il tempo concesso: alla sua vista tutti gli invitati fuggono via terrorizzati. Casper e Kat scherzano dicendo che \u00e8 stata veramente una perfetta festa di Halloween. I tre zii di Casper cominciano a suonare e Kat, suo padre e Casper ballano felici.\nProduzione.\nLa pellicola \u00e8 stata esclusivamente girata presso gli Universal Studios di Los Angeles, compreso il \"Lago Singapore\" sito negli studi medesimi; una parte venne girata anche a Rockport, Maine.\nAccoglienza.\nIncassi.\n\"Casper\" ha aperto al numero 1 durante il weekend del \"Memorial Day\", incassando $ 16,8 milioni nei suoi primi tre giorni. Ha proceduto bene per tutta l'estate, finendo con un incasso finale di in Nord America e nel resto del mondo, per una somma totale di . superando di gran lunga il suo budget di $ 55 milioni e diventando un successo commerciale.\nIn Italia si classific\u00f2 al 6\u00ba posto tra i primi 100 film di maggior incasso della stagione cinematografica 1995-96.\nCritica.\nSu Rotten Tomatoes ha una valutazione del 51% basata su 41 recensioni, con la lettura del consenso critico del sito: \"Un film per famiglie tortuoso e senza cervello che ricorre frequentemente a effetti speciali e sdolcinatezza trasparente.\" Su IMDb ha una valutazione positiva di 6,1/10. Su Metacritic ha invece un punteggio di 49/100 basato su 22 recensioni.\n\"Time Out London\" lo ha descritto come \"un film intimo e simpatico\". Roger Ebert diede al film tre stelle su quattro, definendolo \"un risultato tecnico, \u00e8 impressionante e divertente. E c'\u00e8 anche una piccola filosofia accattivante.\" Robert Firsching di \"AllMovie\" ha dato al film la sua valutazione in stelle sopra la media mentre lodava il film per i suoi effetti visivi.\nGli effetti in CGI, ritenuti all'avanguardia all'epoca, e le performance di Pullman e Ricci furono lodate, soprattutto considerando che, nelle scene in cui gli Harvey interagiscono con i fantasmi, Pullman e Ricci in realt\u00e0 recitavano o con niente o con cavalletto in maquette usate come riferimenti degli animatori.\nLa performance di Moriarty \u00e8 stata criticata, con \"Variety\" che ha detto che fa \"Crudelia de Mon di una povera donna\".\nHome Video.\nIn Italia il film \u00e8 stato distribuito in VHS dalla CIC Video in ottobre 1996.\nOpere derivate.\nIl film ha prodotto una nuova serie d'animazione e due lungometraggi direct-to-video: \"Casper - Un fantasmagorico inizio\" (1997) e \"Casper e Wendy - Una magica amicizia\" (1998)."}
{"id": "2327355", "revid": "287204", "url": "https://it.wikipedia.org/wiki?curid=2327355", "title": "Bushveld", "text": "Il bushveld \u00e8 un altopiano dell'Africa australe che si estende dalle province di Limpopo e Nord-Ovest, in Sudafrica, a parte del Botswana occidentale e dello Zimbabwe meridionale. Il paesaggio predominante \u00e8 la savana, con pianure erbose punteggiate da fitti gruppi di alberi e arbusti.\nQuesta regione costituisce l'ecoregione della boscaglia aperta dell'altopiano sudafricano, definita dal WWF (codice ecoregione: AT0717)).\nTerritorio.\n\u00c8 un'ecoregione di savana che occupa una superficie di 223.100\u00a0km\u00b2, repartiti tra il nord-est del Sudafrica, il sud e il sud-ovest dello Zimbabwe e l'est del Botswana, nel bacino dei fiumi Limpopo e Olifants. Confina a nord con i boschi di \"Baikiaea\" dello Zambesi, a nord-est con i boschi di miombo meridionali, a est con la savana alberata a mopane dello Zambesi, a sud-est con le praterie montane dei monti dei Draghi, a sud con le praterie dell'Alto Veld, a sud-ovest con la savana xerofila del Kalahari, e ad ovest con i boschi di \"Acacia\"-\"Baikiaea\" del Kalahari e i Laghi salati del bacino dello Zambesi. Il \"Bushveld\" appartiene al gruppo di altopiani erbosi (detti \"veld\", \u00abprato\u00bb in afrikaans) che comprende anche l\"Highveld\" e il \"Lowveld\". Come il \"Lowveld\", il \"Bushveld\" \u00e8 caratterizzato da altitudini relativamente modeste (da 700 a 1400 m) e clima caldo subtropicale, con precipitazioni annuali medie variabili a seconda delle zone, da 350\u00a0mm (nella parte occidentale) a 600\u00a0mm (nel nord-est). L'altopiano \u00e8 interrotto da tre catene montuose principali: i monti dei Draghi (che si estendono da nord a sud fra Tzaneen e Belfast), il massiccio del Waterberg (da Mokopane a est fino a Thabazimbi a ovest) e la catena dei Soutpansberg (a nord di Louis Trichardt). Quest'ultima \u00e8 la catena pi\u00f9 settentrionale del Sudafrica.\nFlora.\nLe pianure erbose della regione, come indica il nome, sono punteggiate da fitti raggruppamenti di alberi e arbusti. Le erbe sono alte e diventano gialle o marroni in inverno.\nFauna.\nNella regione abitano grandi mammiferi, come i rinoceronti bianco (\"Ceratotherium simum\") e nero (\"Diceros bicornis\"), la giraffa (Giraffa camelopardalis), lo gnu striato (\"Connochaetes taurinus\"), il kud\u00f9 maggiore (\"Tragelaphus strepsiceros\"), l'impala (\"Aepyceros melampus\") e altre specie di antilopi.\nPopolazione.\nDato il clima secco, nel \"Bushveld\" l'agricoltura non \u00e8 molto diffusa; si coltivano quasi solo sorgo e miglio, piante resistenti alla siccit\u00e0. Gran parte del terreno agricolo \u00e8 destinato all'allevamento del bestiame o adibito ad area di caccia. Il \"Bushveld\" \u00e8 una delle regioni pi\u00f9 ricche di minerali del mondo; questa ricchezza \u00e8 dovuta alla presenza di una formazione nota come complesso igneo del \"Bushveld\", che si estende per oltre 50.000\u00a0km\u00b2 e contiene vasti giacimenti di andalusite, cromo, fluorite, platino e vanadio. In particolare, al complesso del \"Bushveld\" appartiene il Merensky Reef, che \u00e8 la pi\u00f9 ricca fonte di platino e minerali correlati al platino conosciuta al mondo. Fra le principali citt\u00e0 e cittadine della regione si possono ricordare: Bela-Bela, Brits, De Wildt, Haenertsburg, Hammanskraal, Lephalale, Louis Trichardt, Mara, Modimolle, Mokopane, Mookgophong, Musina, Northam, Pienaarsrivier, Polokwane, Roedtan, Sun City, Thabazimbi, Vaalwater, Vivo e Zion City Moriain Sudafrica e Selebi-Phikwe in Botswana.\nConservazione.\nL'ecoregione \u00e8 considerata vulnerabile: l'allevamento estensivo e l'espansione umana costituiscono le principali minacce. Tra le aree protette ricordiamo in Sudafrica il parco nazionale di Pilanesberg, la riserva naturale Hans Strydom, la riserva naturale di Doorndraai Dam e la riserva naturale di Nylsvlei, e nello Zimbabwe il parco nazionale di Matopos."}
{"id": "2327358", "revid": "891051", "url": "https://it.wikipedia.org/wiki?curid=2327358", "title": "Valladolid (disambigua)", "text": ""}
{"id": "2327361", "revid": "486946", "url": "https://it.wikipedia.org/wiki?curid=2327361", "title": "Comunit\u00e0 Montana della Valsassina", "text": ""}
{"id": "2327362", "revid": "834", "url": "https://it.wikipedia.org/wiki?curid=2327362", "title": "Obrint Pas CD", "text": ""}
{"id": "2327363", "revid": "36426", "url": "https://it.wikipedia.org/wiki?curid=2327363", "title": "Appennino Pistoiese", "text": ""}
{"id": "2327364", "revid": "124755805", "url": "https://it.wikipedia.org/wiki?curid=2327364", "title": "Valladolid (Negros Occidental)", "text": "Valladolid \u00e8 una municipalit\u00e0 di Quarta classe delle Filippine, situata nella Provincia di Negros Occidental, nella regione di Visayas Occidentale. Dista 31 km dalla capitale della regione, Bacolod.\nValladolid \u00e8 formata da 16 baranggay:"}
{"id": "2327373", "revid": "1305772", "url": "https://it.wikipedia.org/wiki?curid=2327373", "title": "Caution", "text": ""}
{"id": "2327375", "revid": "287204", "url": "https://it.wikipedia.org/wiki?curid=2327375", "title": "Bartolomeo Passante", "text": "La vita.\nBartolomeo Passante giunse a Napoli nel 1629 dove fu probabilmente allievo di Jusepe de Ribera (secondo la testimonianza del De Dominici), ma secondo i documenti rimasti dovette frequentare la bottega di un certo Pietro Beato, di cui spos\u00f2 una nipote, Angela Formichella, nel 1636; \"attratto da modelli pi\u00f9 classicisti agli inizi degli anni Quaranta, mitig\u00f2 il naturalismo riberiano adottando forme dai contorni pi\u00f9 concisi, profili pi\u00f9 netti, incarnati pi\u00f9 levigati e panneggi leggermente raggelati nella loro preziosit\u00e0 pittorica, fino a raggiungere un approdo pi\u00f9 accademico\". Il suo stile quindi sembra distante dal Ribera (a dispetto dell'affermazione del de Dominici, che lo considera quasi un \"alter ego\" del maestro), avvicinandosi piuttosto alla maniera di Massimo Stanzione e di Agostino Beltrano, col quale probabilmente condivise il discepolato presso il Beato.\nOpere.\nDue sono le opere firmate del Passante: la \"Adorazione dei pastori\" del Prado e uno \"Sposalizio mistico di Santa Caterina\" in collezione privata napoletana. \nPer via stilistica gli vengono attribuiti il \"San Sebastiano curato dalle pie donne\", gi\u00e0 a Londra, la \"Sacra Famiglia con san Giuseppe dormiente\" in collezione privata (Causa), una grande \"Adorazione dei pastori\" in una chiesa svedese (forse la pala citata dal De Dominici nella chiesa di San Giacomo degli Spagnoli a Napoli, secondo Giuliano Briganti), una \"Santa Caterina d'Alessandria\" a Palazzo Madama di Torino e un \"Trionfo\" in collezione privata romana.\nDa alcuni studiosi (Longhi 1969, Spinosa) \u00e8 stato identificato in Bartolomeo Passante il cosiddetto Maestro dell'Annuncio ai pastori, attivo a Napoli nella met\u00e0 del secolo: tale identificazione oggi non \u00e8 pi\u00f9 ritenuta plausibile, soprattutto in considerazione della breve vicenda artistica del nostro, morto a soli trent'anni (inizialmente si riteneva che Passante fosse vissuto oltre la met\u00e0 del secolo, notizia smentita dal ritrovamento del documento di morte al 1648)."}
{"id": "2327377", "revid": "287204", "url": "https://it.wikipedia.org/wiki?curid=2327377", "title": "Officina Zo\u00e9", "text": ""}
{"id": "2327382", "revid": "834", "url": "https://it.wikipedia.org/wiki?curid=2327382", "title": "Terra &quot;palla di neve&quot;", "text": ""}
{"id": "2327386", "revid": "73843", "url": "https://it.wikipedia.org/wiki?curid=2327386", "title": "Farewell (gruppo musicale)", "text": "I Farewell sono una band pop punk statunitense formatasi nel 2004 a Greensboro (Carolina del Nord). Al momento sono sotto contratto con la Epitaph Records.\nStoria.\nLa band pubblic\u00f2 il suo EP di debutto, \"Poisoning the Lark\", nel 2005 su Forsaken Records.\nDopo aver inserito nuove tracce nel loro MySpace, i Farewell furono notati dal proprietario della Epitaph Records, Brett Gurewitz, che offr\u00ec loro un contratto nel marzo 2007. Il primo album con l'etichetta fu pubblicato nel settembre 2007, il 4 febbraio 2008 nel Regno Unito e si intitola \"Isn't This Supposed to Be Fun!?\". Nel 2008 la band ha partecipato ad un tour con You Me at Six e Houston Calls.\nI Farewell citano tra le loro influenze Green Day, Jawbreaker e Alkaline Trio.\nIl 25 luglio 2008 il tastierista Chris Lee ha lasciato la band."}
{"id": "2327387", "revid": "86343", "url": "https://it.wikipedia.org/wiki?curid=2327387", "title": "Negros Oriental", "text": ""}
{"id": "2327392", "revid": "174925", "url": "https://it.wikipedia.org/wiki?curid=2327392", "title": "Sarno", "text": "Sarno \u00e8 un comune italiano di abitanti della provincia di Salerno in Campania. \u00c8 uno dei centri principali dell'Agro Nocerino Sarnese, nella parte settentrionale della provincia.\nGeografia fisica.\n\u00c8 situato in un territorio a cavallo tra le tre province di Napoli, Avellino e Salerno e occupa una posizione baricentrica rispetto ai capoluoghi campani.\nTerritorio.\nSarno fa parte geograficamente dell'Agro nocerino sarnese e si sviluppa alle falde del monte Saro e sulle rive del fiume Sarno, da cui prende il nome. La sua economia si basa principalmente sulla produzione agricola e sull'industria conserviera, in particolare di pomodori (famoso il pomodoro San Marzano dop) e olive.\nClima.\nLa stazione meteorologica pi\u00f9 vicina di cui siano disponibili i dati \u00e8 quella di Napoli Capodichino. Secondo le medie mensili calcolate sul periodo 1961-1990, la temperatura media del mese pi\u00f9 freddo (gennaio) \u00e8 di circa +8,1\u00a0\u00b0C, mentre quella del mese pi\u00f9 caldo (agosto) \u00e8 di circa +23,7\u00a0\u00b0C. Le precipitazioni medie annue sono di circa 1000\u00a0mm.\nStoria.\nIl territorio di Sarno fu abitato a partire dall'epoca neolitica e fu poi sede probabilmente di diversi insediamenti indigeni (Sarrasti, Osci e Sanniti) a partire dal IX secolo a.C. e che perdur\u00f2 in epoca romana fino all'eruzione del Vesuvio del 79 d.C.\nNell'VIII secolo il primo nucleo dell'attuale citt\u00e0 di Sarno sorse ai piedi del castello fondato dal duca longobardo di Benevento. Nel 970 il precedente gastaldato fu eretto a contea e, tra X e XI secolo divenne sede vescovile.\nSarno segu\u00ec le sorti del Regno di Napoli, passato dai Normanni agli Hohenstaufen, sotto i quali il feudo fu in possesso della famiglia d'Aquino.\nDurante il dominio angioino la contea fece parte dei domini della corona e alla fine del XIV secolo fu affidata ai Brunnfort. Agli inizi del secolo successivo pass\u00f2 agli Orsini di Nola e in seguito a Francesco Coppola, che prese parte alla congiura dei baroni. Nel XVI secolo fu in possesso dei Tuttavilla, passando poi ai Colonna, ai Barberini. Questi ultimi conti feudatari vendettero il loro feudo nel 1690 al principe Giuseppe II de' Medici di Ottajano e quindi il territorio sarnese entr\u00f2 nell'orbita di quella citt\u00e0 e di quella casata medicea, sotto cui divenne ducato, fino all'abolizione del feudalesimo nel 1810.\nDal 1806 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Salerno.\nIl 5 maggio 1998 il comune fu colpito, insieme con i vicini centri di Quindici, Bracigliano e Siano, da un gravissimo fenomeno franoso, composto da colate rapide di fango, che interess\u00f2 la met\u00e0 del territorio comunale. L'evento provoc\u00f2 la distruzione di molte abitazioni e la morte di 137 persone nella sola Sarno.\nSimboli e stemma comunale.\nSecondo lo statuto comunale lo stemma cittadino \u00e8 cos\u00ec composto:\nAltro simbolo comunale \u00e8 il gonfalone, descritto dallo statuto come segue:\nDal 21 giugno 1930 il comune di Sarno si fregia del titolo di Citt\u00e0.\nSociet\u00e0.\nEtnie e minoranze straniere.\nGli stranieri regolari residenti a Sarno al 31 dicembre 2017 sono , cos\u00ec ripartiti per provenienza:\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Nocera Inferiore-Sarno. Nella frazione di Episcopio si trova l'imponente Duomo di Sarno - Concattedrale di San Michele Arcangelo.\nL'altra confessione cristiana presente \u00e8 quella evangelica con due comunit\u00e0.\nCultura.\nScuole.\nIl primo ciclo di istruzione a Sarno si articola in tre istituti comprensivi e un circolo didattico:\nQuanto alle scuole secondarie di secondo grado, sul territorio di Sarno sono presenti otto istituti: il liceo classico \"Tito Lucrezio Caro\", il liceo scientifico \"Galileo Galilei\" e il liceo linguistico (tutti e tre facenti parte di un unico istituto scolastico), l'Istituto Tecnico Commerciale \"Guido Dorso\", l'Istituto Tecnico Industriale Statale \"Enrico Fermi\" (unificati in un unico istituto scolastico), l'Istituto Professionale di Stato per i Servizi socio-sanitari \"Gaetano Milone\", gi\u00e0 Istituto Professionale di Stato per l'Industria e l'Artigianato \"F. Trani\" e dal 2013 unito all'Istituto Professionale di Stato per l'Industria e l'Artigianato \"Andrea Cuomo\" di Nocera Inferiore, con sede centrale a Nocera, e l'Istituto Professionale dei Servizi per l'Agricoltura e lo sviluppo rurale, sede staccata del Profagri di Salerno.\nTeatri.\nDal 2018 Sarno ha due teatri, aperti a pochi mesi di distanza l'uno dall'altro:\nGeografia antropica.\nFrazioni.\nIn base al comma 2 dell'articolo 2 dello Statuto comunale di Sarno sono riconosciuti come frazioni i seguenti abitati:\nLocalit\u00e0.\nAltre localit\u00e0 sono: \"Foce\" (la parte pi\u00f9 occidentale, dove nasce uno dei rami del fiume Sarno: il nome della zona deriva dal termine latino \"faux\", bocca), \"Quattrofuni\" (nei pressi di Lavorate), \"Serrazzeta\" (a sud-est, ai confini con la frazione Casatori di San Valentino Torio; prende il nome probabilmente da \"Sarrastes\", l'antica popolazione che abitava il territorio), \"San Matteo-Terravecchia\" (sul colle Saretto), \"Masseria della Corte\" (a sud-ovest, verso Striano), \"San Vito\", \"Sant'Eramo\" (queste ultime due sul monte Saro, nella parte nordorientale del territorio).\nInfrastrutture e trasporti.\nSarno \u00e8 dotata di un casello autostradale sull'A30 e ha due stazioni ferroviarie, quella della Circumvesuviana nel centrale Corso Giovanni Amendola (il \"rettifilo\"), capolinea della linea Napoli-Ottaviano-Sarno, e quella delle Ferrovie dello Stato in Corso Vittorio Emanuele, sulla ferrovia Cancello-Avellino.\nPer Sarno passa la Strada Regionale 367 ex Strada Statale \"Innesto SS 18-S.Marzano-S.Valentino Torio-confine provincia\".\nLe strade provinciali sono:\nAmministrazione.\nIl sindaco di Sarno \u00e8 Giuseppe Canfora, eletto nel giugno del 2014 e riconfermato nel giugno del 2019. Si tratta del suo terzo mandato, essendo egli stato gi\u00e0 eletto sindaco nel maggio del 2001 e rimasto in carica fino alle dimissioni nel 2003. Il 12 ottobre 2014 Canfora \u00e8 eletto anche presidente della provincia di Salerno. Il suo mandato da presidente della provincia \u00e8 terminato nell'ottobre del 2018.\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano."}
{"id": "2327395", "revid": "116944", "url": "https://it.wikipedia.org/wiki?curid=2327395", "title": "Val Metauro", "text": "La Val Metauro (anche Valmetauro) \u00e8 la valle delle Marche formata dal fiume omonimo. Si estende per circa 1.400\u00a0km\u00b2 in provincia di Pesaro e Urbino, con alcune propaggini in Umbria e Toscana.\nGeografia.\nLa Val Metauro appare suddivisa in tre distinti segmenti.\nAlta Val Metauro.\nDalle sorgenti del fiume, ai confini con lo spartiacque tiberino, l'alta valle procede fino all'altezza di Cagli, fra i paesaggi montuosi (fino a 1.700\u00a0m s.l.m.) dell'Appennino umbro-marchigiano e dell'Alpe della Luna sul versante tosco-romagnolo. L'Alta Val Metauro include anche l'alto corso del Candigliano e dei suoi affluenti. Il terreno, dal punto di vista geomorfologico, \u00e8 costituito in prevalenza da calcari e marne. La vegetazione sopra gli 800\u00a0m s.l.m. comprende faggi e altre latifoglie, abeti bianchi e, nelle frequenti gole, i sempreverdi con prevalenza del leccio.\nMedia Val Metauro.\nOltre Cagli si estende la Media Val Metauro, costituita da alte colline ma con picchi montuosi fino a 1.000\u00a0m s.l.m. Qui, ai margini della frazione di Calmazzo, il Candigliano si getta nel Metauro dopo aver formato l'alta e spettacolare forra della gola del Furlo. Man mano che la valle prosegue verso il mare scompaiono le rocce calcaree e compaiono arena e argilla. La flora d'alta collina \u00e8 dominata dalla roverella.\nBassa Val Metauro.\nLa Bassa Val Metauro, il cui confine \u00e8 segnato dal corso degli affluenti Rio Puto, Tarugo e Rio Secco possiede rilievi pi\u00f9 dolci (fino a 600\u00a0m s.l.m.) e digrada progressivamente verso l'Adriatico. Oltre Fossombrone (350 m.s.l.m) e Cartoceto (300 m.s.l.m) il terreno si fa prevalentemente alluvionale e ricco di ghiaia, sabbia e argilla. Il paesaggio si caratterizza per l'alta antropizzazione e le ampie coltivazioni, intervallate da residui querceti sulle alture, pioppeti e saliceti lungo il fiume.\nClima.\nIl clima della Val Metauro \u00e8 di tipo temperato mediterraneo in bassa collina, appenninico nell'alto e medio corso del fiume. Le temperature medie annue vanno dai 13\u00a0\u00b0C della bassa valle agli 11-12\u00a0\u00b0C delle aree pi\u00f9 interne. Le precipitazioni medie annue sono pi\u00f9 intense in montagna e alta collina, oscillando qui dai 900\u20131000\u00a0mm agli oltre 1300\u00a0mm mentre in Bassa Val Metauro variano da 737\u00a0mm a 988\u00a0mm.\nComuni.\nLa Val Metauro si sviluppa quasi tutta in territorio marchigiano, dove \u00e8 suddivisa in 24 comuni, interessandone in parte anche altri 3.\nComunicazioni viarie.\nSe i 20\u00a0km di costa adriatica pertinenti alla Val Metauro sono serviti dall'Autostrada A14, dalla strada statale 16 Adriatica e da un tratto di ferrovia adriatica (linea Bologna-Bari), i collegamenti con l'interno sono assicurati dalla statale Flaminia (che collega Fano a Roma) e dalla sua variante, la superstrada 73 bis. Quest'ultima, dopo la diramazione di Calmazzo, prosegue in direzione di Bocca Trabaria, mentre la Flaminia attraversa la galleria del Furlo voltando a sud verso il Passo della Scheggia."}
{"id": "2327398", "revid": "115549", "url": "https://it.wikipedia.org/wiki?curid=2327398", "title": "London Assembly", "text": ""}
{"id": "2327400", "revid": "79968", "url": "https://it.wikipedia.org/wiki?curid=2327400", "title": "RAI Mux 4", "text": "RAI Mux 4 \u00e8 stato uno dei multiplex della televisione digitale terrestre presenti nel sistema DVB-T italiano. Apparteneva a Rai Way, societ\u00e0 controllata da Rai.\nCopertura.\nIl RAI Mux 4 aveva diffusione nazionale.\nFrequenze.\nIl RAI Mux 4 trasmetteva in SFN sul canale 40 della banda UHF V in tutta Italia, a eccezione della Sardegna dove trasmetteva sul canale 41 della banda UHF V.\nServizi televisivi.\nSul RAI Mux 4 erano presenti esclusivamente canali televisivi in chiaro e in alta definizione."}
{"id": "2327408", "revid": "647919", "url": "https://it.wikipedia.org/wiki?curid=2327408", "title": "Terremoto ad Haicheng", "text": ""}
{"id": "2327415", "revid": "79968", "url": "https://it.wikipedia.org/wiki?curid=2327415", "title": "RAI Mux 3", "text": "RAI Mux 3 \u00e8 stato uno dei multiplex della televisione digitale terrestre a copertura nazionale presenti nel sistema DVB-T italiano. Apparteneva a Rai Way, societ\u00e0 controllata da Rai.\nServizi televisivi.\nSul RAI Mux 3 erano presenti esclusivamente canali televisivi in chiaro."}
{"id": "2327425", "revid": "287204", "url": "https://it.wikipedia.org/wiki?curid=2327425", "title": "Mercatone Uno (disambigua)", "text": "In ambito ciclistico, con Mercatone Uno ci si pu\u00f2 riferire a due diverse squadre sponsorizzate dall'azienda omonima:"}
{"id": "2327429", "revid": "102297382", "url": "https://it.wikipedia.org/wiki?curid=2327429", "title": "Richard Sainct", "text": "Biografia.\nRichard Sainct inizi\u00f2 a correre nell'enduro nel 1988 ed \u00e8 stato uno dei piloti pi\u00f9 vincenti nella storia dei Rally motociclistici. Ha vinto due Rally di Tunisia nel 1998 e nel 1999, quattro Rally del Marocco nel 1997, 1998, 2001 e nel 2002. Sempre nello stesso anno ha inoltre vinto il Rally dei Faraoni in Egitto. Ha vinto per tre volte il Rally pi\u00f9 impegnativo di tutti: la Rally Dakar, nel 1999, nel 2000 su una BMW e nel 2003 su un KTM.\nLa morte in gara.\nNel 2004 mentre correva il Rally dei Faraoni in Egitto Sainct cadde e venne soccorso dall'italiano Fabrizio Meoni, suo compagno di squadra, che lo aiut\u00f2 a rialzarsi e si sincer\u00f2 delle sue condizioni. Al toscano che lo aiutava, Sainct sembr\u00f2 in leggero stato confusionale, ma insistette nel voler ripartire. Riprese la gara, senza apparenti problemi, e si ferm\u00f2 all'assistenza prevista dopo 211\u00a0km di gara.\nDopo 270 chilometri di tappa Sainct fu vittima di una seconda caduta e fu ritrovato a terra e gi\u00e0 privo di vita. Il battito del cuore sembrava gi\u00e0 assente quando intervenne l'elicottero del soccorso con un medico a bordo. Probabile che, nella prima caduta, Sainct abbia riportato qualche lesione interna. La KTM decise di ritirare tutte le sue moto dalla corsa, ma il direttore della corsa, l'ex pilota belga Jacky Ickx, decise di far proseguire la gara."}
{"id": "2327432", "revid": "125885730", "url": "https://it.wikipedia.org/wiki?curid=2327432", "title": "Dragon Ball Z - L'eroe del pianeta Conuts", "text": " \u00e8 un film d'animazione del 1995 diretto da Mitsuo Hashimoto.\nSi tratta del 13\u00ba film basato su \"Dragon Ball Z\", proiettato per la prima volta al \"Toei Anime Fair\" il 15 luglio 1995.\nTrama.\nIl mostro Hildegarn sta distruggendo il pianeta Conuts, ma l'eroe Tapion e suo fratello Minosia riescono a sconfiggerlo ed ognuno dei due racchiude dentro di s\u00e9 met\u00e0 del corpo del demone, diventando cos\u00ec eroi. Successivamente, decidono di essere rinchiusi in due carillon differenti per evitare che le due parti di Hildegarn possano riunirsi e vengono spediti in due galassie differenti. Un sacerdote malvagio di nome Hoi riesce ad uccidere il fratello di Tapion e a impossessarsi della parte inferiore del mostro contenuta nel suo corpo; recatosi sulla Terra, convince Son Gohan che il male sta per manifestarsi sul pianeta e riesce, tramite il drago Shenron, ad aprire il carillon dove da mille anni era rinchiuso Tapion. Quindi le due parti di Hildegarn si ricongiungono uccidendo Hoi; in un duro combattimento Tapion cerca di farsi uccidere, senza successo, da Trunks per eliminare Hildegarn dopo averlo bloccato nel suo corpo con il suono della sua ocarina magica. Son Goku si trasformer\u00e0 in un Super Saiyan 3 e metter\u00e0 fine alla battaglia distruggendo il mostro con il Pugno del Drago. Bulma riesce, tramite una macchina del tempo, a far ritornare Tapion indietro di 1000 anni nella sua galassia di origine. Prima di partire, l'eroe dona la sua spada al piccolo Trunks.\nPersonaggi.\nNuovi personaggi.\nIl protagonista del film, e l'eroe che ha combattuto Hildegarn. Viene da un pianeta chiamato Conuts, ed \u00e8 famoso per essere un \"guerriero leggendario\". Migliaia di anni fa, Tapion e suo fratello minore Minosha erano normali conutsiani. Tuttavia, un giorno, un gruppo di maghi neri conosciuti come il Kashvar eseguirono un rituale antico che don\u00f2 vita ad una statua, lo spietato ed enorme mostro Hildegarn. Senza senso della ragione, Hildegarn avrebbe poi usato il suo incredibile potere per distruggere il pianeta Conuts. Durante la battaglia tra Hildegarn e i conutsiani, Tapion e Minosia usarono le loro ocarine speciali per tenere a bada il mostro. Data questa opportunit\u00e0, un mago us\u00f2 una spada incantata per tagliare Hildegarn a met\u00e0. Tapion, Minosia e il mago vennero poi conosciuti come grandi eroi tra i conutsiani. Per garantire la prigionia eterna a Hildegarn, Tapion e Minosia accettarono di custodire nei loro corpi lo spirito di Hildegarn (la met\u00e0 superiore a Tapion e quella inferiore a Minosia). I due vennero poi racchiusi in scatole musicali mistiche, e spediti verso luoghi lontani della galassia. Minosha venne inviato a un pianeta sconosciuto, mentre Tapion venne inviato sulla Terra. Purtroppo, un Mago di nome Hoi va in cerca delle scatole musicali di Tapion e Minosia al fine di liberarli, e liberare con loro anche Hildegarn. Hoi trama di usare i poteri distruttivi di Hildegarn per prendere il controllo dell'universo. Con l'aiuto di Son Goku, Son Gohan, Son Goten, Videl, Vegeta, Trunks e Shenron, Hoi riesce a liberare Tapion dal carillon. Ma Tapion, furioso, \u00e8 determinato a stare da solo al fine di assicurare la detenzione della met\u00e0 superiore di Hildegarn. Viene visitato regolarmente da Trunks, che lo ha preso in simpatia e gli porta il cibo, ma Tapion rifiuta di mangiare e tiene sempre Trunks a distanza. Pi\u00f9 tardi, mentre Trunks visita Tapion, Hoi cerca di rubare l'ocarina di Tapion dicendo a Trunks che Tapion \u00e8 il vero mostro, ma Trunks non gli crede e riconsegna l'ocarina a Tapion. Tapion fa poi amicizia con Trunks, e viene invitato a rimanere alla Capsule Corporation. Tapion spiega tutta la storia a Bulma, che ricrea il carillon rotto per permettere a Tapion di dormire. Esso per\u00f2 non funziona, e Tapion \u00e8 costretto a chiedere a Trunks di ucciderlo per impedire la liberazione di Hildegarn. Trunks per\u00f2 esita, e Hildegarn si libera dopo aver ucciso Hoi, venendo in seguito sconfitto da Goku con il Pugno del Drago. Dopo il termine della battaglia, Tapion usa una macchina del tempo costruita da Bulma per tornare indietro su Conuts. Come regalo, Tapion d\u00e0 la sua spada a Trunks, dopodich\u00e9 torna indietro di 1.000 anni per far ritorno nel suo pianeta. Il suo nome deriva da .\nIl fratello minore di Tapion. Il suo nome deriva dal giapponese , che vuol dire palma.\nUna creatura enorme ed \u00e8 la principale minaccia del film. \u00c8 un mostro dalla mente semplice che distrugge tutto e uccide chiunque sul suo cammino. Hildegarn, migliaia di anni prima degli eventi del film, era il dio mago di Conuts, un pianeta simile alla Terra nella galassia del Sud. 1000 anni fa, dopo essere stato trasformato in un mostro insetto e reso malvagio dagli stregoni di Conuts, venne sconfitto dall'eroe Tapion e da suo fratello Minosha, venedo quindi diviso in due parti. Poich\u00e9 Hildegarn non poteva essere ucciso al momento, la sua met\u00e0 superiore venne sigillata in Tapion e la met\u00e0 inferiore in Minosha, i due fratelli divennero degli eroi. Tuttavia, temendo che un giorno gli stregoni avrebbero cercato di far rivivere il mostro, vennero separati, ognuno sigillato in un carillon, e furono poi spediti in estremit\u00e0 opposte della galassia dai consiglieri di Conuts. Il carillon di Tapion giunse cos\u00ec sulla Terra. Un migliaio di anni pi\u00f9 tardi, nel presente, l'ultimo degli stregoni, Hoi, riesce a resuscitare il mostro liberando la sua met\u00e0 inferiore dal sigillo. Hildegarn si sbarazza facilmente di Minosia, che viene schiacciato sotto il piede del mostro. Alla morte di Minosia, Hoi sigilla la parte inferiore dentro di s\u00e9 per evocarla a suo piacimento. Sulla Terra per\u00f2 passa ad un piano pi\u00f9 tattico e spia Gohan (come il Great Saiyaman) e Videl (come la Great Saiyawoman) mentre combattono la criminalit\u00e0. Entrambi vengono convocati nuovamente dalla loro scuola per salvare Hoi, che finge di essere un suicida per guadagnare la loro fiducia e simpatia. Hoi poi racconta ai due del leggendario guerriero Tapion. Hildegarn semina il terrore a Satan City dopo che le sue met\u00e0 vengono accidentalmente sigillate insieme e durante la distruzione Hoi viene calpestato e ucciso dal mostro. Verr\u00e0 infine sconfitto da Goku trasformato in Super Saiyan di terzo livello. Il suo nome deriva dallo storpiamento del nome Hiruta Kazunari, addetto al design del mostro.\nDistribuzione.\nEdizione italiana.\nIl primo doppiaggio italiano del film, usato per l'uscita in VHS e per le trasmissione su Rai 2 nel 2001, fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga.\nIl film fu ridoppiato nel 2003 dal cast italiano di \"Dragon Ball Z\" per la trasmissione in due episodi (intitolati \"Un misterioso guerriero\" e \"La spada di Trunks\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e diretto da Paolo Torrisi su dialoghi di Manuela Scaglione e Tullia Piredda in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1999. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne l'11 aprile 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi."}
{"id": "2327433", "revid": "183694", "url": "https://it.wikipedia.org/wiki?curid=2327433", "title": "Venere e Adone (Tiziano New York)", "text": "Venere e Adone \u00e8 un dipinto a olio su tela (106x133 cm) realizzato nel 1560 dal pittore italiano Tiziano Vecellio.\n\u00c8 conservato nel Metropolitan Museum di New York.\nIl giovane Adone non sembra poi cos\u00ec appagato dall'amore di Venere se, al primo sporgere dell'aurora, lascia la bella amante per andare a caccia con i cani. Tra poco sar\u00e0 ucciso dal cinghiale e alla dea non rester\u00e0 che piangerlo. Ennesima replica del soggetto di cui Tiziano lasci\u00f2 varie versioni.\nStoria.\n\u00c8 una delle numerose versioni che Tiziano dipinge per rappresentare la vicenda di Venere e Adone e il loro sfortunato amore. Ci\u00f2 che interessa all'artista \u00e8 la rappresentazione molto personale del mito: la caccia, metafora della vita, \u00e8 pericolosa e pu\u00f2 essere sfortunata: a nulla vale per l'uomo il rapporto col dio, anzi spesso \u00e8 foriero di sciagure.\nQuesta interpretazione molto personale non necessariamente incontrava i gusti dell'epoca. Ecco perch\u00e9 Tiziano, a partire dagli anni '50 del XVI secolo lavorer\u00e0 in esclusiva per Filippo II o terr\u00e0 per s\u00e9 i quadri che neanche l'imperatore vorr\u00e0. Questo soggetto, tuttavia, doveva aver riscosso un notevole successo se, come gi\u00e0 avvenuto per \"Danae\" ed altre tele, Tiziano ne ricaver\u00e0 un cartone e una serie di repliche pi\u00f9 o meno fedeli all'originale, conservato nel Prado di Madrid.\nIl racconto da cui prende origine il quadro \u00e8 di Ovidio e racconta del giovane Adone di cui si innamora Venere: un cinghiale lo sventrer\u00e0 spietatamente.\nAnalisi.\nLe versioni del \"Venere e Adone\" possono essere divise in due tipi generali: il tipo \u00abPrado\u00bb, dalla tela conservata in quel museo, e tipo \u00abFarnese\u00bb, da una tela perduta dipinta per la famiglia Farnese. Il quadro conservato nel Metropolitan appartiene a questa seconda tipologia.\nLe pi\u00f9 importanti differenze con la versione del Prado sono\nIn effetti questa versione, che probabilmente risale ad una decina d'anni dopo quella del Prado, presagisce gi\u00e0 la produzione dell'ultimo Tiziano, larghe e rapide pennellate, guizzi di luce, impressionismo \"ante litteram\"."}
{"id": "2327437", "revid": "1851848", "url": "https://it.wikipedia.org/wiki?curid=2327437", "title": "Raffaello Vescovi", "text": "Carriera.\nStopper tecnico ed elegante, dopo le giovanili col , la sua carriera inizia in serie C con il , dopo due anni viene acquistato dal Cagliari sempre in serie C; con i sardi rester\u00e0 7 stagioni, conquistando una doppia promozione fino alla Serie A e disputando quindi 4 campionati in Serie A sempre da titolare. Nel campionato di serie A 1964/65,dopo aver saltato tutto il girone d'andata per un grave infortunio, al suo rientro, il Cagliari fece due punti in meno dell'Inter che recuper\u00f2 sette punti al Milan, vincendo lo scudetto. Vescovi fu giudicato dalla Gazzetta dello Sport, miglior stopper del campionato.\nCon i cagliaritani Vescovi ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nNel 1968, lasciato il Cagliari alla vigilia del miglior periodo della sua storia per far spazio al centro della difesa all'emergente Niccolai, si accasa al Brescia in serie B con cui conquista la promozione in Serie A. Coi lombardi disputa un solo incontro nella Serie A 1969-1970, quindi nella stagione successiva passa alla Massese neopromossa in Serie B, dove disputa 17 incontri senza riuscire ad evitare l'immediata retrocessione dei toscani, con cui disputa l'ultimo campionato ad alto livello nel 1971-1972 in Serie C.\nIn carriera ha collezionato complessivamente 103 presenze in Serie A e 93 presenze in Serie B. Nella sua carriera professionistica non \u00e8 mai riuscito a realizzare una rete.\nFuori dal campo.\nRaffaello Vescovi \u00e8 diventato in seguito il nome di una marca di scarpe da calcio, di sua propriet\u00e0. Nella scatola era riprodotta proprio la foto del calciatore con la maglia del Cagliari."}
{"id": "2327443", "revid": "1272592", "url": "https://it.wikipedia.org/wiki?curid=2327443", "title": "Prata di Principato Ultra", "text": "Prata di Principato Ultra \u00e8 un comune italiano di abitanti della provincia di Avellino in Campania. Il centro abitato \u00e8 situato su una collina sulla riva sinistra del fiume Sabato.\nGeografia fisica.\nTerritorio.\nIl comune di Prata di Principato Ultra si trova su uno sperone allungato e scosceso a strapiombo sul fiume Sabato. Esso \u00e8 circondato da boschi e da coltivazioni di diversi alberi da frutto. Anche se si trova a solo 310\u00a0m s.l.m., gode di una posizione strategica da cui si pu\u00f2 controllare i percorsi tra Napoli e la Puglia e tra Benevento e Salerno.\nStoria.\nIl territorio oggi appartenente al comune \u00e8 stato abitato fin dall'et\u00e0 preistorica e sono emersi resti di diversi villaggi irpini nei guadi del fiume.\nL'insediamento viene citato per la prima volta in un documento scritto del 1070."}
{"id": "2327451", "revid": "68643988", "url": "https://it.wikipedia.org/wiki?curid=2327451", "title": "L'ultimo dei belli/Vattene via fratello", "text": "L'ultimo dei belli \u00e8 un 45 giri pubblicato solamente da Franco Franchi nel 1972. Conteneva la canzone omonima e \"Vattene via fratello\", tratti rispettivamente dalle colonne sonore dei film \"Piedino il questurino\" e \"Ultimo tango a Zagarol\". Fu pubblicato dalla Durium ed \u00e8 stato l'unico successo discografico dell'attore-cantante palermitano."}
{"id": "2327453", "revid": "287204", "url": "https://it.wikipedia.org/wiki?curid=2327453", "title": "Giovanni Stanchi Dei Fiori", "text": "Autore di nature morte, sono notevoli i suoi quadri di fiori. \u00c8 presente in moltissimi cataloghi d'arte e aste antiquarie. Un suo dipinto (\"Ghirlanda di fiori e farfalle\") \u00e8 esposto alla Galleria degli Uffizi di Firenze.\nBiografia.\nPoco sappiamo ancora sia su Giovanni Stanchi, sia sul resto della sua prolifica famiglia di naturamortisti, che lavora a Roma per quasi tutto il Seicento, e ancor meno sappiamo su come si articolassero la loro bottega e le loro collaborazioni (assai serrate almeno dal quinto decennio del Seicento, non solo nelle tele pi\u00f9 grandi ed impegnative), tant'\u00e8 vero che alcuni studiosi preferiscono non avventurarsi nella distinzione delle singole mani.\nIn ogni caso \u00e8 verosimile che Giovanni, nato parecchi anni prima dei fratelli Niccol\u00f2 e Angelo, sia uno degli artisti che segna il passaggio dal naturalismo caravaggesco alla pi\u00f9 matura fase del decorativismo barocco. Anzi, \u00e8 possibile che egli \u2013 insieme a Michelangelo Cerquozzi, con cui presenta parecchie affinit\u00e0 - si formi nella bottega di Agostino Verrocchio, forse la pi\u00f9 importante di Roma nel terzo/quarto decennio del Seicento e ultima depositaria del naturalismo di inizio secolo, come ha ipotizzato lo storico dell'arte Alberto Cottino."}
{"id": "2327471", "revid": "339392", "url": "https://it.wikipedia.org/wiki?curid=2327471", "title": "Campionato Italiano di ciclismo", "text": ""}
{"id": "2327477", "revid": "85709", "url": "https://it.wikipedia.org/wiki?curid=2327477", "title": "Giovanni di Valois-Orl\u00e9ans", "text": ""}
{"id": "2327478", "revid": "357738", "url": "https://it.wikipedia.org/wiki?curid=2327478", "title": "Fattore I", "text": ""}
{"id": "2327479", "revid": "729019", "url": "https://it.wikipedia.org/wiki?curid=2327479", "title": "Criteri di ecclesialit\u00e0", "text": "Per criteri di ecclesialit\u00e0 la Chiesa cattolica intende quei criteri che devono essere fatti propri dai movimenti laicali che vogliono situarsi all'interno della Chiesa.\nL'esortazione apostolica di Giovanni Paolo II \"Christifideles laici\" al n. 30 ne enumera cinque:\nTali criteri segnano il confine tra i gruppi e movimenti ecclesiali che possono essere detti \"cattolici\" da quelli che non possono essere detti tali."}
{"id": "2327482", "revid": "357738", "url": "https://it.wikipedia.org/wiki?curid=2327482", "title": "Fattore di coagulazione del sangue I", "text": ""}
{"id": "2327484", "revid": "123577900", "url": "https://it.wikipedia.org/wiki?curid=2327484", "title": "Il bosco delle volpi impiccate", "text": "Il bosco delle volpi impiccate \u00e8 un romanzo dello scrittore finlandese Arto Paasilinna. Libro edito nel 1983 (edizione WSOY, Helsinki), mentre in Italia ha la sua prima edizione per Iperborea nel 1996 (nel 2008, con la stessa casa editrice \u00e8 alla decima edizione) e per Guanda nel 2003. Inizialmente il libro era stato edito come \"Il bosco delle volpi\", poich\u00e9 il titolo completo era stato ritenuto troppo forte, per poi successivamente riprendere il titolo completo.\nIl libro \u00e8 stato tradotto in molte lingue europee e asiatiche.\nTrama.\nIl protagonista di questa novella \u00e8 Oiva Juntunen, gangster di professione, possessore di quattro lingotti d'oro, divenuti esclusivamente suoi a seguito dell'arresto dei suoi complici.\nJuntunen si gode la vita fino al momento in cui scopre che presto saranno rilasciati i suoi complici, i quali, finalmente liberi, reclameranno la loro parte di bottino. Il gangster decide di fuggire lontano, per non cedere il suo oro a nessuno.\nComincia cos\u00ec un nuovo viaggio verso la Finlandia, nella profonda ed affascinante foresta lappone. Quando il protagonista si ritrova immerso nella natura, ecco che compare un nuovo personaggio che si affianca al gangster: si tratta di Sulo Remes, maggiore dell'esercito finlandese il quale, dopo anni di routine snervante e compilazione di scartoffie inutili, decide di concedersi un anno sabbatico.\nI due finiscono insieme e si impegnano nella ricerca di pepite d'oro nei corsi fluviali. L'amicizia tra i due vivr\u00e0 oscillazioni molto forti e diverr\u00e0 massima quando si aggiunger\u00e0 un nuovo personaggio nella loro tranquilla vita nel bosco: Naska Mosnikoff, la pi\u00f9 anziana Skolt vivente, che riempir\u00e0 la vita dei due con atteggiamenti amorevoli e rassicuranti.\nAltro protagonista velato della novella \u00e8 una giovane volpe che a intermittenza render\u00e0 pi\u00f9 colorata la vita di questi tre personaggi.\nAdattamento per il cinema.\nNel 1986 \u00e8 uscito il film \"Hirtettyjen kettujen mets\u00e4\", su sceneggiatura di Arto Paasilinna, regia di Jouko Suikkari."}
{"id": "2327485", "revid": "357738", "url": "https://it.wikipedia.org/wiki?curid=2327485", "title": "Fattore II", "text": ""}
{"id": "2327486", "revid": "110157", "url": "https://it.wikipedia.org/wiki?curid=2327486", "title": "Campionato cipriota di calcio a 5 2008-2009", "text": "Il Campionato cipriota di calcio a 5 2008-2009 \u00e8 stato il decimo campionato cipriota di calcio a 5 ed \u00e8 stato giocato nella stagione 2008-09. Dopo il girone di play-off, la vittoria finale \u00e8 andata all'Omonia Nicosia."}
{"id": "2327492", "revid": "1305772", "url": "https://it.wikipedia.org/wiki?curid=2327492", "title": "Moriano Tampucci", "text": "Carriera.\nInizia la sua carriera nella Lucchese. Passato al Quartu Sant'Elena, si trasferisce nel 1967 al Cagliari con il quale vince lo scudetto nella stagione 1969-1970 pur senza mai scendere in campo in quel campionato. Con i rossoblu rimane 3 stagioni, spesso relegato al ruolo di terzo portiere dietro Enrico Albertosi e Adriano Reginato, con in mezzo una parentesi all', esordendo in massima serie il 7 marzo 1971 in occasione del pareggio esterno col Foggia e collezionando un'altra presenza in massima serie all'ultima giornata del campionato contro il Verona, riuscendo in entrambi i casi a rimanere imbattuto.\nNel 1971 decide di accasarsi per 3 stagioni al (due anni in Serie D e uno in Serie C), prima di tornare in Sardegna per terminare la carriera con la maglia della Tharros."}
{"id": "2327494", "revid": "1889177", "url": "https://it.wikipedia.org/wiki?curid=2327494", "title": "Corrente del Labrador", "text": "La corrente del Labrador \u00e8 una corrente oceanica fredda del nord Atlantico, che scorre dal sud del mare Glaciale Artico, lungo la costa del Labrador, passando nei pressi di Terranova, proseguendo verso sud lungo la costa orientale della Nuova Scozia.\nGeografia.\n\u00c8 la continuazione di altre due correnti artiche: la corrente della Groenlandia occidentale e la corrente dell'isola di Baffin. Un ramo di questa corrente entra nel golfo di San Lorenzo attraverso lo stretto di Belle Isle.\nQuesta corrente comporta un raffreddamento della costa orientale del Canada e della Nuova Inghilterra. Le acque di queste coste sono pi\u00f9 fredde di 7-10\u00a0\u00b0C rispetto a quelle presenti ad una simile latitudine lungo le coste occidentali del Nord America e sull'Europa. Le acque della corrente del Labrador sono anche meno salate, e questo comporta la formazione di ghiaccio in inverno anche a latitudini piuttosto basse. In primavera e in estate, questa corrente trasporta iceberg, spesso staccatisi dai ghiacciai della Groenlandia e del Nord Atlantico.\nLa corrente del Labrador \u00e8 una delle pi\u00f9 fredde al mondo."}
{"id": "2327496", "revid": "1305772", "url": "https://it.wikipedia.org/wiki?curid=2327496", "title": "Rocce Fourioun", "text": "Le rocce Fourioun sono una montagna delle alpi Cozie, situata tra la provincia di Cuneo e la regione francese Provenza-Alpi-Costa Azzurra, sulla cresta nord del Monviso. Presentano tre punte principali, delle quali la pi\u00f9 elevata raggiunge la quota di 3153\u00a0m.\nCaratteristiche.\nLe rocce Fourioun sono costituite da un lungo tratto di cresta a nord del Monviso, compreso tra la sommit\u00e0 del \"coulour bianco\", che le separa dalla punta Venezia, ed il colle delle Traversette. Presentano tre punte principali, la pi\u00f9 elevata delle quali ha una quota di 3153\u00a0m. Questa punta \u00e8 detta dai francesi \"pointe de Marte\", e sulle carte francesi \u00e8 indicata con una quota di 3152\u00a0m.\nSecondo Michelangelo Bruno (citato in PARODI, 2007), il nome significa \"grosso foro\", e si riferirebbe al vicino buco di Viso.\nLa prima ascensione documentata fu effettuata verso la met\u00e0 del XIX secolo, durante le campagne di rilevamento topografico del Regno di Sardegna che portarono alla realizzazione della \"Carta degli Stati di S. M. il Re di Sardegna\".\nSu alcune relazioni il nome \u00e8 indicato come Fourion.\nAscensione.\nLa via normale si sviluppa dal colle delle Traversette (2950\u00a0m). Da qui si risale in cresta verso sud seguendo tracce di sentiero, con alcuni facili tratti di arrampicata (massimo II grado). In poco meno di un'ora si raggiunge la punta pi\u00f9 elevata.\nIl colle delle Traversette \u00e8 raggiungibile con diversi percorsi:\nIl tratto dal colle delle Traversette alla vetta presenta difficolt\u00e0 alpinistiche, valutate in F; l'avvicinamento al colle delle Traversette ha difficolt\u00e0 E per tutti i percorsi."}
{"id": "2327497", "revid": "110157", "url": "https://it.wikipedia.org/wiki?curid=2327497", "title": "Eliteserien 2009", "text": "La Eliteserien 2009, nota anche come Tippeligaen 2009 per ragioni di sponsorizzazione, fu la sessantaquattresima edizione della Eliteserien, massima serie del campionato norvegese di calcio. Iniziata il 14 marzo e conclusasi il 1\u00ba novembre 2009, vide la vittoria finale del Rosenborg, al suo ventunesimo titolo. Capocannoniere del torneo fu Rade Prica (Rosenborg), con 17 reti.\nStagione.\nNovit\u00e0.\nDalla Eliteserien 2008 venne retrocesso l'HamKam, mentre dalla 1. divisjon 2008 vennero promossi l'Odd Grenland, il Sandefjord e lo Start, con un conseguente aumento del numero di squadre partecipanti da 14 a 16.\nFormula.\nLe sedici squadre partecipanti si affrontarono in un girone all'italiana con partite di andata e di ritorno, per un totale di 30 giornate. La prima classificata, vincitrice del campionato, veniva ammessa alla UEFA Champions League 2010-2011. La seconda e la terza classificata venivano ammesse alla UEFA Europa League 2010-2011, assieme al vincitore della Coppa di Norvegia. La quattordicesima classificata disputava gli spareggi promozione/retrocessione con terza, quarta e quinta classificate in 1. divisjon. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:\nSpareggio promozione/retrocessione.\nAllo spareggio vennero ammessi il Fredrikstad, quattordicesimo classificato in Eliteserien, e il Kongsvinger, il Sogndal e il Sarpsborg 08, rispettivamente terzo, quarto e quinto classificato in 1. divisjon. Il Kongsvinger vinse gli spareggi e venne promosso in Eliteserien, con la conseguente retrocessione del Fredrikstad in 1. divisjon."}
{"id": "2327521", "revid": "110157", "url": "https://it.wikipedia.org/wiki?curid=2327521", "title": "Campionato cipriota di calcio a 5 2007-2008", "text": "Il Campionato cipriota di calcio a 5 2007-2008 \u00e8 stato il nono campionato cipriota di calcio a 5 ed \u00e8 stato giocato nella stagione 2007-08. Dopo il girone di play-off, la vittoria finale \u00e8 andata al ."}
{"id": "2327525", "revid": "125879069", "url": "https://it.wikipedia.org/wiki?curid=2327525", "title": "Viktor Orb\u00e1n", "text": "Nato a Sz\u00e9kesfeh\u00e9rv\u00e1r, Orb\u00e1n ha studiato giurisprudenza all'Universit\u00e0 Lor\u00e1nd E\u00f6tv\u00f6s, laureandosi nel 1987. Ha studiato per un breve periodo scienze politiche al Pembroke College di Oxford, prima di tornare in Ungheria per entrare in politica sulla scia delle rivoluzioni del 1989. \u00c8 diventato capo del movimento studentesco riformista noto come \"Alleanza dei giovani democratici\" (\"Fiatal Demokrat\u00e1k Sz\u00f6vets\u00e9ge\"), che si sarebbe poi tramutato nel partito Fidesz. Successivamente \u00e8 diventato un politico noto a livello nazionale dopo aver tenuto un discorso riguardo Imre Nagy e altri martiri della storica rivoluzione ungherese del 1956, in cui chiesero apertamente che le truppe sovietiche si ritirassero dal paese.\nDopo la transizione democratica del 1990, Orb\u00e1n \u00e8 stato eletto all'Assemblea nazionale ungherese e ha servito come leader del caucus parlamentare di Fidesz fino al 1993. Sotto la sua guida, Fidesz \u00e8 slittato da un orientamento ideologico fondato sul liberalismo e sull'integrazione europea, tipico del centro-destra, verso un conservatorismo nazionale tipico di una destra pi\u00f9 radicale. Dopo che Fidesz ha raggiunto un importante numero di seggi alle elezioni parlamentari in Ungheria del 1998, Orb\u00e1n \u00e8 stato nominato Primo ministro per la prima volta.\nFidesz ha perso per poco le elezioni parlamentari in Ungheria del 2002 e del 2006 contro il Partito Socialista Ungherese, con Orb\u00e1n che ha trascorso questo periodo come leader dell'opposizione. La caduta di popolarit\u00e0 dei socialisti, esacerbata dal noto \"discorso di \u0150sz\u00f6d\" dell'allora Primo ministro Ferenc Gyurcs\u00e1ny, ha aiutato Orb\u00e1n a condurre Fidesz a una vittoria schiacciante nelle elezioni parlamentari in Ungheria del 2010. Orb\u00e1n ha formato cos\u00ec una coalizione con il Partito Popolare Cristiano Democratico, raggiungendo la maggioranza in Assemblea nazionale, che ha successivamente sfruttato per introdurre importanti, seppur controverse, riforme costituzionali e legislative. Fidesz ha mantenuto la sua maggioranza nelle elezioni parlamentari in Ungheria del 2014 e del 2018. Nell'agosto 2018, \u00e8 diventato il secondo Primo ministro con l'esecutivo pi\u00f9 longevo in Ungheria dopo K\u00e1lm\u00e1n Tisza.\nLa politica interna basata sulla retorica populista attuata da Orb\u00e1n, ha causato un processo di arresto e arretramento della democrazia in Ungheria, facendola muovere verso una forma di Stato autoritario. Pertanto il suo conservatorismo sociale e nazionale, la mirata opposizione all'immigrazione, lo spiccato euroscetticismo, e la difesa di concetti quali lo Stato-nazione e quella che lui stesso definisce come \"democrazia illiberale\", hanno attirato una significativa attenzione e critica internazionale. Come conseguenza della condotta politica di Orb\u00e1n, Fidesz \u00e8 stato sospeso dal Partito Popolare Europeo da marzo 2019 fino a marzo 2021, quando Fidesz ha lasciato il PPE dopo che un nuovo statuto ha rafforzato l'impegno dei partiti costituenti al rispetto del principio dello Stato di diritto.\nPosizioni e idee politiche.\nNel corso della sua carriera politica Orb\u00e1n si \u00e8 spostato da posizioni liberali verso posizioni pi\u00f9 radicalmente illiberali di destra nazionalista e populista.\nInizialmente, infatti, la sua principale ispirazione fu quella della tradizione liberale. In seguito egli \u00e8 giunto a mettere in discussione la democrazia liberale, dichiarando la volont\u00e0 di \"liberarsi dai dogmi e dall'ideologia occidentale europea\".\nI premierati di Orb\u00e1n sono stati oggetto di intense controversie internazionali. Le modifiche costituzionali dal 2011 emanate da Orb\u00e1n hanno limitato e ridotto la libert\u00e0 di espressione, le libert\u00e0 individuali, la libert\u00e0 di stampa e hanno indebolito la Corte costituzionale e il potere giudiziario, causando un arresto e un arretramento della democrazia in Ungheria, facendola spostare verso una forma di Stato autoritario. I critici di sinistra lo hanno descritto come irredentista, populista di destra, autoritario, autocratico, putiniano, come \"uomo forte\", e come \"dittatore\".\nSi ritiene favorevole della reintroduzione della pena di morte in Europa.\nIl miscuglio di euroscetticismo, populismo, e conservatorismo nazionale di Orb\u00e1n lo hanno fatto paragonare a politici e partiti politici come Fratelli d'Italia di Giorgia Meloni, Diritto e Giustizia di Jaros\u0142aw Kaczy\u0144ski, il Rassemblement National di Marine Le Pen, Donald Trump, Recep Tayyip Erdo\u011fan e Vladimir Putin.\nAnche il leader della Lega Matteo Salvini \u00e8 ritenuto molto vicino alle posizioni politiche di Viktor Orb\u00e1n.\nNel 2020 ha cambiato la Costituzione ungherese per rendere incostituzionale e illegale la famiglia omogenitoriale e per far ricevere ai bambini (delle coppie eterosessuali) un'educazione conservatrice \"basata sulla nostra identit\u00e0 costituzionale nazionale e sui valori cristiani\". Sempre durante quest\u2019anno ha inoltre vietato la registrazione del cambio di sesso sui documenti mediante un emendamento legislativo che definisce il sesso per \"sesso biologico basato sulla nascita e sul genoma\", mettendo quindi fine al riconoscimento legale delle persone transessuali e intersessuali.\nNel 2021 ha invece approvato una legge per vietare la rappresentazione dell\u2019omosessualit\u00e0 e della riassegnazione del genere all\u2019interno dei film, delle pubblicit\u00e0 e delle scuole al fine di \u201cproteggere\u201d gli individui al di sotto dei 18 anni.\nSecondo \"Politico\", la filosofia politica di Orb\u00e1n \"riecheggia i risentimenti di quelle che erano una volta le classi contadine e lavoratrici\" promuovendo una \"difesa intransigente della sovranit\u00e0 nazionale e una sfiducia trasparente nei confronti delle istituzioni europee\". Orb\u00e1n ha uno stretto rapporto con l'ex Primo ministro israeliano Benjamin Netanyahu, che conosce da decenni. \u00c8 descritto come \"uno dei pi\u00f9 stretti alleati di Netanyahu in Europa\". Orban ha ricevuto consigli personali sulle riforme economiche da Netanyahu, mentre il secondo era ministro delle finanze di Israele (2003-2005).\nOrb\u00e1n sembra aver esposto le sue opinioni politiche in modo pi\u00f9 concreto in un discorso pubblico ampiamente citato del 2014 a B\u0103ile Tu\u015fnad (noto in Ungheria come \"Tusn\u00e1df\u00fcrd\u0151i besz\u00e9d\" o \"Tusn\u00e1df\u00fcrd\u0151 speech\"). Nell'indirizzo, Orb\u00e1n ha ripudiato la teoria liberale classica dello Stato come una libera associazione di individui autonomi, un punto di vista tenuto anche, tra gli altri, da Margaret Thatcher, secondo cui lo Stato \u00e8 il mezzo per organizzare, rinvigorire o persino costruire la comunit\u00e0 nazionale. Sebbene questo tipo di Stato rispetti concetti tradizionalmente liberali come i diritti civili, \u00e8 propriamente chiamato \"illiberale\" perch\u00e9 considera la comunit\u00e0, e non l'individuo, come l'unit\u00e0 politica di base.\nIn pratica, sostenne Orb\u00e1n, un tale Stato dovrebbe promuovere l'autosufficienza nazionale, la sovranit\u00e0 nazionale, il familismo, la piena occupazione e la conservazione del patrimonio culturale, citando paesi come la Turchia, Singapore, la Russia e la Cina come modelli. Per diversi studiosi ci\u00f2 \u00e8 un segnale della volont\u00e0 del leader di individuare un percorso culturale autonomo per l'Ungheria rispetto all'evoluzione tradizionale dell'Occidente a trazione liberale. Inoltre, Orban ha sempre enfatizzato nel suo discorso il legame dell'Ungheria con la sua storia e le sue radici, rispolverando in diversi casi l'ideologia turanista sull'origine asiatica degli ungheresi e leggendola in sinergia con il successivo radicamento cristiano per offrire una visione complessiva della peculiare identit\u00e0 del suo popolo.\nAltri commentatori, tuttavia, hanno osservato che la crisi migratoria europea, unita al continuo terrorismo islamista nell'Unione europea, hanno reso popolari le politiche nazionaliste e protezioniste di Orb\u00e1n tra i leader conservatori europei. \"\"Una volta ostracizzato\" [dell'\u00e9lite politica europea]\", scrive \"Politico\", \"Orb\u00e1n \u00e8 ora il talismano della destra mainstream dell'Europa\".\nIl 17 dicembre 2018 \"il parlamento ha adottato una legge che crea un nuovo sistema di giustizia amministrativa privo d'indipendenza e sotto il controllo del ministero della Giustizia.\nNel gennaio 2021, Orb\u00e1n ha definito eroe nazionale Endre Frank\u00f3, un pilota che ha prestato servizio nella divisione ungherese \"Puma\" sotto il comando della Germania nazista durante la seconda guerra mondiale, che ha combattuto contro l'aviazione sovietica e quella statunitense.\nGiovinezza e studi.\nOrb\u00e1n nacque il 31 maggio 1963 a Sz\u00e9kesfeh\u00e9rv\u00e1r in una famiglia della borghesia rurale, di fede calvinista. Figlio maggiore dell'imprenditore e agronomo Gy\u0151z\u0151 Orb\u00e1n (nato nel 1940) e dell'educatrice e logopedista Erzs\u00e9bet S\u00edpos; ha due fratelli pi\u00f9 giovani, gli imprenditori Gy\u0151z\u0151, Jr. (1965) e \u00c1ron (nato nel 1977).\nOrb\u00e1n trascorse la sua infanzia in due villaggi vicini, Alcs\u00fatdoboz e Felcs\u00fat, nella provincia di Fej\u00e9r, dove ha finito i suoi studi elementari. Nel 1977 la sua famiglia si trasfer\u00ec definitivamente a Sz\u00e9kesfeh\u00e9rv\u00e1r.\nSi \u00e8 diplomato alla scuola superiore Blanka Teleki di Sz\u00e9kesfeh\u00e9rv\u00e1r nel 1981, dove ha studiato inglese. Dopo aver completato due anni di servizio militare ha studiato giurisprudenza presso l'Universit\u00e0 Lor\u00e1nd E\u00f6tv\u00f6s di Budapest, laureandosi con una tesi sul movimento polacco di Solidarno\u015b\u0107. Dopo la laurea nel 1987, ha vissuto a Szolnok per due anni, facendo il pendolare per lavorare come sociologo presso l'Istituto di formazione manageriale del ministero dell'Agricoltura, che ha sede a Budapest.\nNel 1989, Orb\u00e1n ha ricevuto una borsa di studio dalla Fondazione Soros per studiare Scienze Politiche al Pembroke College di Oxford. Il suo tutor personale era il filosofo politico hegeliano Zbigniew Pelczynski; nel gennaio 1990, lasci\u00f2 Oxford e torn\u00f2 in Ungheria per candidarsi a un posto nel primo parlamento ungherese post-comunista.\nCarriera politica.\nFormazione politica.\nAll'et\u00e0 di 14 e 15 anni, era segretario dell'organizzazione giovanile comunista (KISZ) del suo ginnasio secondario (l'appartenenza al KISZ era obbligatoria per l'ammissione all'universit\u00e0). Orb\u00e1n ha dichiarato in un'intervista successiva che le sue idee politiche sono radicalmente cambiate durante il servizio militare, in precedenza si considerava un \"ingenuo e devoto sostenitore\" del regime comunista.\nFondatore in giovane et\u00e0 della Alleanza dei Giovani Democratici (da cui l'acronimo \"Fidesz\"), di impronta anticomunista, Orb\u00e1n ne diventa una delle personalit\u00e0 di spicco quando essa diviene Unione Civica Ungherese durante i primi anni novanta (1995); una formazione liberale, progressista, impegnata sui diritti civili. Nel 1990, anno dell'ingresso in parlamento di Orb\u00e1n, la Fidesz rimase all'opposizione, criticando il governo capeggiato da J\u00f3zsef Antall. Antall invest\u00ec Orb\u00e1n della sua eredit\u00e0 politica, convincendolo a staccarsi da posizioni progressiste e a spostarsi nel campo del centrodestra. Alcuni membri della Fidesz non accettarono la svolta e lasciarono il partito.\nNel 1994, quando i socialisti vinsero le elezioni e si allearono con i liberaldemocratici, Orb\u00e1n scelse ancora la via dell'opposizione.\nPrimo governo (1998-2002).\nA seguito della vittoria nelle elezioni parlamentari del 1998, Orb\u00e1n divenne per la prima volta capo del governo sostenuto da una coalizione formata da Fidesz, Forum Democratico Ungherese (MDF) e Partito dei Piccoli Proprietari Indipendenti (FKGP).\nPolitica interna.\nIl nuovo governo lanci\u00f2 immediatamente una radicale riforma dell'amministrazione statale, riorganizzando i ministeri e creando un super-ministero per l'economia. Inoltre, i consigli di amministrazione dei fondi di sicurezza sociale e i pagamenti centralizzati di sicurezza sociale sono stati licenziati. Seguendo il modello tedesco, Orb\u00e1n rafforz\u00f2 l'ufficio del primo ministro e nomin\u00f2 un nuovo ministro per supervisionare il lavoro del suo gabinetto. Nel processo sono stati sostituiti migliaia di dipendenti pubblici (non viene fatta alcuna distinzione tra posti politici e impiegati pubblici, con il risultato che una forte pratica del \"vincitore prende tutto\"). La direzione generale era verso il controllo centralizzato.\nNonostante le forti proteste dei partiti di opposizione, a febbraio 1999 il governo ha deciso che le sessioni plenarie dell'Assemblea nazionale unicamerale si terranno solo ogni tre settimane. Di conseguenza, secondo gli argomenti dell'opposizione, l'efficienza legislativa del parlamento e la capacit\u00e0 di controllare il governo sono stati ridotti. Alla fine di marzo 1999, il governo ha cercato di sostituire la regola dell'Assemblea nazionale che richiede un voto a maggioranza di due terzi con una maggioranza semplice, ma la Corte costituzionale ha dichiarato incostituzionale tale provvedimento.\nLo stesso 1999 ha visto solo piccoli cambiamenti nei principali funzionari governativi. Due dei segretari di stato di Orb\u00e1n nell'ufficio del primo ministro hanno dovuto dimettersi a maggio a causa delle loro implicazioni in uno scandalo di corruzione che ha coinvolto il produttore militare statunitense Lockheed Martin Corp. Prima delle offerte per un importante contratto di jet da combattimento, i due segretari, insieme ad altri 32 deputati del partito di Orb\u00e1n, avevano inviato una lettera a due senatori statunitensi per fare pressione per la nomina di un manager di Lockheed, con sede a Budapest, a diventare l'ambasciatore degli Stati Uniti in Ungheria. Il 31 agosto, anche il capo dell'Ufficio delle Imposte si dimise, soccombendo agli attacchi prolungati dell'opposizione sui suoi precedenti rapporti d'affari, presumibilmente sospetti.\nSi \u00e8 verificata anche una grande tensione tra il consiglio comunale di Budapest e il governo riguardo alla decisione presa dall'esecutivo verso la fine del 1998 di cancellare due importanti progetti urbani: la costruzione del nuovo teatro nazionale e della quarta linea metropolitana.\nLe relazioni tra il governo di coalizione, guidato da Fidesz, e l'opposizione peggiorarono nell'Assemblea nazionale, dove il governo sembrava aver abbandonato tutti i tentativi di mantenere una politica del consenso. Il governo ha spinto a sostituire rapidamente i capi delle istituzioni chiave (come il presidente della Banca nazionale ungherese, il procuratore capo della citt\u00e0 di Budapest e la radio ungherese) con personalit\u00e0 partigiane. Sebbene l'opposizione abbia opposto resistenza, ad esempio ritardando la nomina di membri dei consigli di sorveglianza, il governo ha gestito le istituzioni senza il numero stabilito di direttori. Allo stesso modo, Orb\u00e1n non \u00e8 riuscito a presentarsi per le interrogazioni in parlamento, per periodi fino a 10 mesi. Le sue dichiarazioni del tipo \"Anche il parlamento lavora senza opposizione...\" hanno contribuito all'immagine di un governo arrogante e aggressivo.\nUn rapporto successivo, pubblicato a marzo dalla Federazione internazionale dei giornalisti con sede a Bruxelles, ha criticato il governo ungherese per un'influenza politica scorretta nei media, in quanto l'emittente televisiva del paese si \u00e8 avvicinata alla bancarotta.\nNumerosi scandali politici nel 2001 hanno provocato una rottura politica, se non reale, della coalizione che deteneva il potere a Budapest. Uno scandalo di corruzione a febbraio ha scatenato un'ondata di accuse e diversi procedimenti contro il Partito dei Piccoli Proprietari Indipendenti (FKGP). La vicenda ha portato alla destituzione di J\u00f3zsef Torgy\u00e1n, sia della presidenza del FKGP che da capo del Ministero dell'Agricoltura. L'FKGP si disintegr\u00f2 e pi\u00f9 di una dozzina dei suoi parlamentari si un\u00ec alla fazione governativa.\nPolitica economica.\nNella prima esperienza di governo (1998-2002) ha cercato di risollevare l'economia ungherese dalla forte crisi derivata dal crollo del regime che il Paese aveva vissuto per oltre quarant'anni. Al fine di abbattere la disoccupazione, Orb\u00e1n ha applicato misure fortemente liberoscambiste, dando avvio a corpose liberalizzazioni e a una maggior integrazione nella Comunit\u00e0 Europea.\nLa politica economica di Orb\u00e1n era finalizzata a ridurre le tasse e i contributi delle assicurazioni sociali per quattro anni, riducendo al contempo l'inflazione e la disoccupazione. Tra le prime misure del nuovo governo vi era l'abolizione delle tasse universitarie e il reintroduzione dei benefici universali di maternit\u00e0. Il governo ha annunciato l'intenzione di proseguire il programma di stabilizzazione socialista-liberale e si \u00e8 impegnato a ridurre il deficit di bilancio, che era cresciuto al 4,5% del PIL. Il precedente governo aveva quasi completato la privatizzazione delle industrie gestite dal governo e aveva avviato una riforma pensionistica globale. Tuttavia, i socialisti avevano evitato due importanti questioni socioeconomiche ovvero la riforma dell'assistenza sanitaria e l'agricoltura, che rimanevano da affrontare dal governo di Orb\u00e1n.\nI successi economici hanno incluso un calo dell'inflazione dal 15% nel 1998, al 10,0% nel 1999, al 9,8% nel 2000 e al 7,8% nel 2001. I tassi di crescita del PIL sono stati piuttosto stabili: 4,4% nel 1999, 5,2% nel 2000 e 3,8% nel 2001. Il disavanzo fiscale \u00e8 sceso dal 3,9% nel 1999, al 3,5% nel 2000 e al 3,4% nel 2001 e il rapporto tra debito nazionale \u00e8 sceso al 54% del PIL. Sotto il gabinetto di Orb\u00e1n c'erano speranze realistiche che l'Ungheria sarebbe stata in grado di aderire all'eurozona entro il 2009. Tuttavia, i negoziati per l'ingresso nell'Unione europea hanno rallentato nell'autunno del 1999 dopo che l'UE ha incluso altri sei paesi (oltre ai sei originali) nelle discussioni sull'adesione. Orb\u00e1n ha ripetutamente criticato l'UE per il suo ritardo.\nAnche Orb\u00e1n \u00e8 stato criticato per aver spinto per un budget biennale senza precedenti e per non aver frenato l'inflazione, che \u00e8 scesa solo di mezzo punto, dal 10% nel 1999 al 9,8% nel 2000, nonostante la stretta politica monetaria della Banca centrale. Tuttavia, gli investimenti hanno continuato a crescere.\nPolitica estera.\nNel 1999, durante il suo primo mandato, l'Ungheria entr\u00f2 a far parte della Nato insieme alla Repubblica Ceca e alla Polonia, a seguito dell'esito positivo di un referendum popolare. Ci\u00f2 pose fine agli sforzi ungheresi per ottenere sicurezza nell'Europa postcomunista. L'appartenenza ungherese alla NATO richiese il suo coinvolgimento nella crisi del Kosovo in Jugoslavia e la modernizzazione del suo esercito. L'appartenenza alla NATO ha anche dato un colpo all'economia a causa di un embargo commerciale imposto alla Jugoslavia. All'interno dell'Alleanza atlantica l'Ungheria ha preso parte alle missioni ISAF e alla guerra in Iraq, appoggiando l'intervento statunitense.\nL'Ungheria ha attirato l'attenzione dei media internazionali nel 1999 per aver approvato la \"legge sullo status\" riguardante circa tre milioni di minoranze etniche ungheresi nelle vicine Romania, Slovacchia, Serbia e Montenegro, Croazia, Slovenia e Ucraina. La legge mirava a fornire istruzione, benefici per la salute e diritti di impiego a quelle minoranze, e Orb\u00e1n dichiar\u00f2 che aveva l'obbiettivo di sanare gli effetti negativi del disastroso Trattato di Trianon del 1920. I governi degli stati confinanti, in particolare la Romania, protestarono sostenendo che si trattava di un'interferenza nei loro affari interni. I sostenitori della legge sullo status hanno ribattuto che molti dei paesi che criticano la legge, hanno essi stessi varato legislazioni simili per fornire benefici alle proprie minoranze. La Romania acconsent\u00ec dopo gli emendamenti a seguito di un accordo del dicembre 2001 tra Orb\u00e1n e il primo ministro rumeno Adrian N\u0103stase. La Slovacchia accett\u00f2 la legge dopo ulteriori concessioni fatte dal nuovo governo dopo le elezioni del 2002.\nCapo dell'opposizione (2002-2010).\nLe elezioni generali del 2002 furono le pi\u00f9 accese dell'Ungheria in pi\u00f9 di un decennio, e una divisione culturale-politica senza precedenti si form\u00f2 nel paese. Il gruppo di Viktor Orb\u00e1n perse le elezioni parlamentari di aprile contro il Partito Socialista Ungherese, che cre\u00f2 una coalizione di governo con il suo alleato di lunga data, l'Alleanza dei Liberi Democratici. L'affluenza record \u00e8 stata del 73,5%.\nOltre a questi partiti, solo 24 deputati del Forum Democratico Ungherese sono entrati nell'Assemblea nazionale. Il Partito dei Piccoli Proprietari Indipendenti e il Partito Ungherese Giustizia e Vita (MI\u00c9P) hanno perso tutti i loro posti. Pertanto, il numero dei partiti politici nella nuova assemblea \u00e8 stato ridotto da sei a quattro.\nMI\u00c9P ha contestato la legittimit\u00e0 del governo, ha chiesto un nuovo conteggio, ha denunciato frodi elettorali e in generale ha mantenuto il paese in tensione fino alle elezioni amministrative di ottobre. Il Comitato Elettorale Centrale controllato dai socialisti ha stabilito che non era necessario un riconteggio, una posizione sostenuta dagli osservatori dell'Organizzazione per la sicurezza e la cooperazione in Europa, le cui uniche critiche sostanziali alla condotta elettorale erano che la televisione di stato aveva espresso un pregiudizio coerente di Fidesz.\nNelle elezioni del Parlamento europeo del 2004, il Partito Socialista Ungherese (MSZP) \u00e8 stato pesantemente sconfitto dall'opposizione Fidesz. Fidesz ha guadagnato il 47,4% dei voti e 12 dei 24 seggi spettanti all'Ungheria.\nFidesz segna una nuova vittoria con l'elezione del dott. L\u00e1szl\u00f3 S\u00f3lyom come Presidente dell'Ungheria grazie all'astensione dell'Alleanza dei Liberi Democratici. S\u00f3lyom \u00e8 stato approvato da V\u00e9degylet, una ONG composta da persone provenienti da tutto lo spettro politico. L'attivit\u00e0 di S\u00f3lyom non si sovrappone interamente con gli ideali conservatori, e ha difeso elementi di entrambe le ali politiche con una scelta di valori selettiva e consapevole.\nOrb\u00e1n \u00e8 stato il candidato di Fidesz per le elezioni parlamentari nel 2006. Fidesz e il suo nuovo candidato non hanno ottenuto la maggioranza in queste elezioni, che inizialmente hanno messo in crisi la carriera politica futura di Orb\u00e1n come leader di Fidesz. Tuttavia, dopo aver combattuto con la coalizione socialista-liberale, la posizione di Orb\u00e1n si \u00e8 solidificata nuovamente ed \u00e8 stato eletto presidente di Fidesz per un altro mandato nel maggio 2007.\nCrisi socialista del 2006.\nIl 17 settembre 2006, una registrazione audio \u00e8 emersa da una riunione del partito socialista ungherese a porte chiuse (MSZP) che si \u00e8 tenuta il 26 maggio 2006, in cui il primo ministro ungherese Ferenc Gyurcs\u00e1ny ha tenuto un discorso, nel quale il premier confessa d'aver deliberatamente nascosto ai cittadini la grave situazione economica del paese e d'aver, conseguentemente, vinto le elezioni di maggio soltanto grazie alle menzogne. La riunione era a porte chiuse e i partecipanti supponevano che nessuno avesse potuto ascoltare cosa fosse stato detto dal premier. Qualcuno invece invi\u00f2 la registrazione dei discorsi alla radio ungherese (Magyar R\u00e1di\u00f3) e alla maggior parte degli organi d'informazione il 17 settembre 2006; lo stesso giorno Gyurcs\u00e1ny pubblic\u00f2 il testo del discorso nel suo blog personale.\nIl 18 settembre alcune centinaia di persone hanno dato vita a proteste spontanee di fronte alla sede del parlamento ungherese, chiedendo le dimissioni del governo e una nuova consultazione elettorale. I manifestanti si sono portati di fronte alla sede della televisione pubblica, cercando di entrare per poter mandare in onda un loro appello.\nDurante la notte alcune frange di teppisti e manifestanti di estrema destra si sono scontrati con il cordone di polizia che ha risposto lanciando lacrimogeni. Non si sono registrate vittime ma alcune persone sono rimaste ferite gravemente.\nTibor Navraciscs, capogruppo in parlamento del Fidesz, ha immediatamente espresso solidariet\u00e0 nei confronti dei manifestanti\nI parlamentari del partito socialista hanno espresso solidariet\u00e0 e pieno appoggio al primo ministro, lo stesso Gyurcs\u00e1ny ha respinto le richieste di dimissioni e ha sostenuto che la rivolta deve essere fermata con ogni mezzo.\nNei giorni successivi il 18 settembre si potevano contare circa 15.000 manifestanti nella citt\u00e0 di Budapest, mentre nelle province della nazione non si hanno notizie di manifestazioni simili.\nNella notte del 24 settembre le 25.000 persone che presidiavano Piazza Kossuth decidono di porre fine alla protesta. Il Fidesz, comunque, ha annunciato ai manifestanti che avrebbe continuato a chiedere le dimissioni del primo ministro in Parlamento, formalizzando tale richiesta il giorno successivo. Coloro che protestavano il giorno 18 e 19 erano per la maggioranza hooligans ubriachi aizzati da \"provocatori\" (giornali locali hanno parlato anche di militanti MSZP (partito di maggioranza) e poliziotti. Il fine era quello di creare destabilizzazione per non permettere la realizzazione di un comizio del partito Fidesz fissato per il giorno 23 settembre preannunciato gi\u00e0 da alcune settimane. I poliziotti a difesa del Palazzo della televisione sono stati mandati senza nessuna preparazione e allo sbaraglio(un camion lancia-acqua senza appoggio di truppe a piedi che \u00e8 stato immobilizzato e reso inoperabile ed alcuni poliziotti senza tenuta antisommossa. Questi tutori sono stati feriti. Questo ha fatto s\u00ec che i giorni successivi, 19 e il 20 settembre ci sono stati degli atti esagerati e non proporzionali al reale pericolo da parte della polizia, quasi fosse una \"vendetta\" con vari feriti anche gravi. Questo ha permesso che il partito Fidesz fosse costretto a rinunciare alla manifestazione.\nIl 1\u00ba novembre, Orb\u00e1n e il suo partito hanno annunciato i loro piani per organizzare diverse manifestazioni su larga scala in tutta l'Ungheria in occasione dell'anniversario della soppressione sovietica della rivoluzione del 1956. Gli eventi avrebbero dovuto servire come memoriale delle vittime dell'invasione sovietica e una protesta contro la brutalit\u00e0 della polizia durante i disordini del 23 ottobre a Budapest.\nElezioni amministrative del 2006.\nIl 1\u00ba ottobre 2006, Fidesz ha vinto le elezioni amministrative, che hanno controbilanciato in una certa misura il potere del governo guidato dal MSZP. Fidesz ha vinto 15 dei 23 sindaci nelle pi\u00f9 grandi citt\u00e0 ungheresi - sebbene abbia perso per poco tempo Budapest al partito liberale - e maggioranze in 18 delle 20 assemblee regionali.\nLe elezioni amministrative, segnano una sconfitta pressoch\u00e9 generalizzata dei socialisti, tanto che l'opposizione chiede al presidente del Consiglio di dimettersi entro settantadue ore. Ferenc Gyurcs\u00e1ny, da parte sua, chiede il voto di fiducia per il suo esecutivo. Il parlamento si pronuncia favorevolmente con 205 voti: solo 3 deputati della coalizione di maggioranza votano contro il primo ministro. La votazione \u00e8 stata a voto palese su richiesta espressa dello stesso Gyurcs\u00e1nyi.\nI \"referendum sociali\".\nIl 9 marzo 2008, in Ungheria, si \u00e8 svolto un referendum sulla revoca delle riforme del governo che ha introdotto le spese mediche per visita e le spese mediche pagate per numero di giorni trascorsi in ospedale, come le tasse universitarie. Gli ungheresi solitamente chiamano questo voto popolare il \"referendum sociale\". Il referendum \u00e8 stato avviato da Fidesz contro il governo del MSZP. La procedura per il referendum \u00e8 iniziata il 23 ottobre 2006, quando Orb\u00e1n ha annunciato che avrebbe consegnato sette domande all'ufficio nazionale di elettorato, tre delle quali (sull'abolizione delle quote di partecipazione, le tariffe giornaliere e le tasse universitarie) sono state ufficialmente approvate il 17 dicembre 2007 e messe a referendum per il 24 gennaio 2008. Si presumeva che probabilmente il referendum sarebbe passato, ma era incerto se l'affluenza sarebbe stata abbastanza alta da renderlo valido; i sondaggi indicavano circa il 40% di affluenza con l'80% a favore del rescindere le tre riforme.\nIl referendum ha visto un'affluenza del 50,5% e una vittoria del S\u00cc con oltre l'80% in tutti e tre i quesiti, segnando una grande vittoria politica per Fidesz.\nNelle elezioni del Parlamento europeo del 2009, Fidesz ha vinto con un ampio margine, ottenendo il 56,36% dei voti e 14 dei 22 seggi spettanti all'Ungheria.\nSecondo governo (2010-2014).\nVincente alle elezioni parlamentari del 2010, Fidesz ottenne la maggioranza parlamentare pi\u00f9 solida affermatasi in Ungheria dalla caduta del muro di Berlino del 1989 (263 seggi sui 386 disponibili).\nPolitica economica.\nIn campo economico Orb\u00e1n, abbandonate le politiche liberiste dei primi anni, ha portato a un rafforzamento del settore pubblico, rinazionalizzando nel 2011 i fondi pensionistici privati per un valore di 10 miliardi di euro, destinando met\u00e0 dell'importo alla riduzione del debito e un'altra met\u00e0 al sostegno dei cittadini beneficiari. Gi\u00e0 nel 2010 aveva imposto inoltre una tassa sui profitti privati nel settore bancario, delle telecomunicazioni e dell'alimentare.\nIn termini di legislazione nazionale, il governo di Orb\u00e1n ha applicato una tassa fissa sul reddito personale al 16%. Orb\u00e1n ha definito il suo governo \"pragmatico\", citando le restrizioni sul prepensionamento nelle forze di polizia e militari, rendendo il benessere pi\u00f9 trasparente e una legge bancaria centrale che \"d\u00e0 all'Ungheria pi\u00f9 indipendenza dalla Banca centrale europea\". Inoltre, ha riformato la Banca Centrale Ungherese, prevedendo che la nomina del governatore spetti al governo riaffermando l'intenzione di non entrare a far parte della moneta unica europea, mantenendo il fiorino ungherese, la moneta nazionale. Tale modifica ha manifestato la contrariet\u00e0 della Commissione europea, rilevando come la stessa non sarebbe conforme ai trattati sottoscritti dal Paese.\nNel corso del mandato, la Banca centrale \u00e8 stata costretta a una serie di secche svalutazioni e a operare finanziamenti alle imprese che erano indebitate in valuta estera e agli istituti di credito.\nLa politica marcatamente \"nazionale\" e il rigetto delle politiche atlantiste da parte del governo Orb\u00e1n in quest'ultimo mandato ha portato a un inasprimento delle relazioni con l'UE, di cui l'Ungheria \u00e8 membro, e all'avvio di procedure di infrazione contro il paese, oltre al taglio di finanziamenti strutturali europei.\nPolitica interna.\nHanno suscitato scalpore molti provvedimenti emanati durante la sua seconda legislatura, fra cui: la legge sulla cittadinanza ungherese concessa anche a coloro che vivono al di fuori del paese (\"Legge sulla Naturalizzazione Semplificata\"), criticata dalla Slovacchia in quanto paese con una forte minoranza magiara. Ma Orb\u00e1n non si \u00e8 fermato e forte dei due terzi dei seggi in Parlamento del suo partito, Fidesz ha riformato l'istruzione, l'informazione (creando una commissione governativa di controllo televisivo) e il potere giudiziario (mettendo il CSM ungherese sotto il controllo del Governo).\nViktor Orb\u00e1n ha inoltre fatto approvare una nuova legge elettorale per le elezioni del 2014.\nNel 2011 Viktor Orb\u00e1n ha dichiarato in Parlamento, come presidente del semestre di turno dell'Unione europea:\nSua altra dichiarazione \u00e8 stata: \"Manifestare contro il governo equivale al tradimento della Patria\".\nRiforme costituzionali.\nNel 2010, il nuovo governo guidato da Orb\u00e1n ha avviato un processo di stesura di una nuova costituzione. \u00c8 stata istituita una commissione parlamentare per la stesura della costituzione, con la rappresentanza di tutti e cinque i partiti parlamentari; il progetto \u00e8 stato redatto da J\u00f3zsef Sz\u00e1jer, membro del Parlamento europeo. Il febbraio seguente, Sz\u00e1jer istitu\u00ec un organo responsabile per le consultazioni nazionali su un progetto; i suoi membri includevano J\u00e1nos Cs\u00e1k, ambasciatore ungherese nel Regno Unito, Zsigmond J\u00e1rai, presidente del consiglio di vigilanza della Banca nazionale, J\u00f3zsef P\u00e1link\u00e1s, presidente dell'Accademia delle scienze ungherese ed ex ministro della pubblica istruzione e Katalin Szili, ex presidente del Partito Socialista Ungherese nell'Assemblea nazionale. La consultazione ha coinvolto questionari inviati a tutti i cittadini per le loro opinioni; ne sono stati restituiti 917.000, equivalenti all'11%. Le disposizioni sono state quindi incluse o escluse sulla base del consenso tra i rispondenti; ad esempio, una proposta di adottare i diritti di voto per i minori \u00e8 stata accantonata dopo che i cittadini hanno espresso disapprovazione.\nIl 18 aprile successivo, il parlamento approv\u00f2 la costituzione con 262 si e 44 no, con Fidesz e Partito Popolare Cristiano Democratico a favore e Jobbik contrario. Il Partito Socialista Ungherese e La Politica pu\u00f2 essere Diversa, citando la riluttanza del partito di governo a scendere a compromessi sulle questioni e la loro incapacit\u00e0 di cambiare i risultati, hanno boicottato sia il processo di stesura che il voto. Il 25 aprile seguente, il presidente P\u00e1l Schmitt ha firmato la nuova costituzione, che \u00e8 entrata in vigore il 1\u00ba gennaio 2012. L'emanazione \u00e8 arrivata a met\u00e0 della presidenza semestrale del Consiglio dell'Unione europea, in capo all'Ungheria.\nLa nuova costituzione ha introdotto elementi di conservatorismo, sottolineando l'importanza della centralit\u00e0 della famiglia, della tradizione, dell'etica e della religione cattolica. Nel 2011, promosse la Legge sulla libert\u00e0 di coscienza e lo status giuridico delle chiese, una legge organica -modificabile in vari titoli solo col voto dei 2/3 dei deputati- che affermava il riconoscimento giuridico di 14 chiese ebraico-cristiane, con l'iniziale esclusione di islamici e buddhisti, inseriti soltanto due anni pi\u00f9 tardi. Contestualmente, il nome ufficiale del Paese fu mutato da \"Repubblica d'Ungheria\" a \"Ungheria\" all'interno della Carta Fondamentale.\nSecondo il professore Federigo Argentieri, della John Cabot University, il progetto politico di Orb\u00e1n, piuttosto che eversivo, si basa su due punti fondamentali:\nPer tali motivi, Argentieri paragona il progetto di Orb\u00e1n a quello di Mikl\u00f3s Horthy nel periodo interbellico.\nSecondo il presidente del gruppo parlamentare Fidesz J\u00e1nos L\u00e1z\u00e1r, la costituzione segna una rottura con il passato comunista ungherese, mentre Orb\u00e1n ha affermato che essa completa laa transizione verso la democrazia e consente finanze sane e governo pulito dopo anni di cattiva gestione e scandali. Tuttavia, l'opposizione ha accusato Fidesz di usare la maggioranza dei due terzi del Parlamento per far approvare la propria costituzione senza consenso tra i partiti. Prima e durante la votazione per adottare la costituzione, migliaia di persone hanno manifestato a Budapest contro la sua adozione; tra le loro lamentele c'\u00e8 il tentativo da parte del governo di cementificare il suo potere al di l\u00e0 del termine, forzare la sua ideologia cristiana sul paese e limitare le libert\u00e0 civili. \u00c8 stata anche menzionata la mancanza di partecipazione dell'opposizione, ma il vice Primo ministro Tibor Navracsics ha risposto che altre parti sono state invitate a partecipare ma hanno rifiutato. I membri della comunit\u00e0 imprenditoriale ungherese hanno menzionato possibili difficolt\u00e0 future nell'adozione dell'euro, rilevando una disposizione che sancisce il fiorino come valuta legale. Tuttavia, un funzionario del governo ha affermato che, se la maggioranza dei due terzi per modificare questa disposizione non potesse essere raggiunta, potrebbe essere aggirata con altri mezzi, come un referendum.\nUna parte del preambolo criticata da alcuni storici cos\u00ec come dal capo della comunit\u00e0 ebraica ungherese \u00e8 la dichiarazione che il paese ha perso la sua indipendenza quando fu invaso e occupato dalla Germania nazista nel marzo 1944. Hanno affermato che la disposizione implica che lo Stato ungherese di allora non fu responsabile della conseguente deportazione degli ebrei nei campi di sterminio come parte dell'Olocausto e che potrebbe influenzare future richieste di restituzione. Lo storico G\u00e9za Jeszenszky ha respinto con forza le critiche al passaggio, dicendo che la perdita della sovranit\u00e0 ungherese nel marzo 1944 a causa dell'invasione straniera \u00e8 semplicemente un fatto storico che non dovrebbe essere negato. Nel suo sostegno al passaggio della costituzione ha anche menzionato l'intervento diretto della Germania nella politica ungherese, come la rimozione del governo in quel momento, compreso l'arresto di membri del gabinetto e di politici antitedeschi e la messa al bando dei partiti politici ungheresi. Il leader socialista Attila Mesterh\u00e1zy ha denunciato ci\u00f2 che ha definito \"la costituzione del partito di Fidesz\" e ha promesso di cambiare la costituzione \"sulla base di un consenso nazionale\" in seguito alle successive elezioni. L\u00e1szl\u00f3 S\u00f3lyom, ex presidente dell'Ungheria e della \"Kuria\" (Corte Costituzionale), ha criticato i limiti imposti dalla nuova costituzione alla Corte.\nNel marzo 2013, il Parlamento ha modificato la costituzione per la quarta volta, con 265 si, 11 no e 33 astensioni, con Fidesz, il Partito Popolare Cristiano Democratico e tre indipendenti a favore e i socialisti che cercavano nuovamente di boicottare il voto. Successivamente, il presidente J\u00e1nos \u00c1der ha firmato la trasformazione dell'emendamento in legge, citando il suo dovere giuridico e la necessit\u00e0 di preservare l'unit\u00e0 nazionale. L'emendamento di quindici pagine tocca diversi aspetti. Annulla le sentenze della Corte costituzionale prima che entrasse in vigore la costituzione del 2011, pur lasciando i loro effetti giuridici. Fornisce al presidente della \"Kuria\" e al procuratore capo il potere di avviare una revisione costituzionale delle leggi. Mentre attribuisce alla Corte costituzionale il potere di rivedere la costituzione stessa per motivi procedurali, stabilisce che il tribunale non pu\u00f2 annullare una legge approvata da una maggioranza dei due terzi del parlamento. I giudici e i pubblici ministeri sono tenuti al pensionamento all'et\u00e0 pensionabile generale, sebbene tale et\u00e0 non sia dichiarata; il capo Kuria e il procuratore capo sono esenti. L'emendamento sancisce la libert\u00e0 di religione e consente i reclami costituzionali riguardanti la legge ecclesiastica. Permette azioni civili per incitamento all'odio rivolte alla comunit\u00e0 di un individuo e dichiara che il comunismo \u00e8 condannato. La misura richiede agli studenti la cui istruzione \u00e8 sovvenzionata dallo Stato di lavorare in Ungheria per un periodo dopo la laurea o rimborsare le loro tasse scolastiche allo Stato. Permette solo ai media pubblici di mandare in onda pubblicit\u00e0 politiche prima delle elezioni generali ed europee. Viene sottolineata l'importanza della famiglia tradizionale e le autorit\u00e0 sono autorizzate a vietare la vita in determinati spazi pubblici, anche se i senzatetto non sono fuorilegge. Una precedente proposta sul richiedere agli elettori di registrarsi prima delle elezioni non \u00e8 stata inclusa dopo essere stata precedentemente annullata dalla Corte costituzionale.\nL'emendamento ha suscitato critiche sia in Ungheria che all'estero. Il leader socialista ha definito la misura un tentativo di limitare i poteri della Corte costituzionale, e i membri del partito hanno appeso bandiere nere dalle finestre del Palazzo del Parlamento ungherese, in segno di lutto per la democrazia. La Politica pu\u00f2 essere Diversa ha accusato il governo di \"smantellare i valori costituzionali\", mentre l'ex Primo ministro Ferenc Gyurcs\u00e1ny, capo della piccola coalizione democratica, ha anche richiamato l'attenzione sulla diminuzione delle prerogative della Corte. Jos\u00e9 Manuel Barroso, allora presidente della Commissione europea, e Thorbj\u00f8rn Jagland, allora segretario generale del Consiglio d'Europa, hanno espresso preoccupazione per l'impatto dell'emendamento sullo stato di diritto, mentre i politici di spicco dell'UE, tra cui Verhofstadt e Martin Schulz, hanno espresso pi\u00f9 forte critica Orb\u00e1n ha negato che i poteri della Corte costituzionale siano stati ridotti, sfidando i critici a spiegare come l'emendamento sia antidemocratico, mentre il suo partito ha spiegato che la misura era necessaria per delineare la nuova costituzione dalla precedente.\nIn settembre, un quinto emendamento \u00e8 stato approvato in risposta alle raccomandazioni della Corte costituzionale, della Commissione europea e della Commissione di Venezia. La disposizione ha garantito la supervisione della Banca nazionale sui mercati finanziari; ha eliminato una disposizione che consente di trasferire casi giudiziari da un tribunale all'altro, nonch\u00e9 uno che consente di aumentare le tasse per il finanziamento delle multe applicate allo Stato ungherese dalle sentenze dei tribunali internazionali; ha chiarito il riconoscimento delle comunit\u00e0 religiose e ha consentito che le pubblicit\u00e0 delle campagne politiche venissero trasmesse gratuitamente sia alla televisione pubblica che a quella televisiva e radiofonica. In seguito all'adozione dell'emendamento, Jagland ha elogiato il fatto che il governo si sia sforzato di affrontare le critiche internazionali.\nTerzo governo (2014-2018).\nIl partito di cui Orb\u00e1n \u00e8 leader, Fidesz-Unione civica ungherese, ha riottenuto la vittoria nelle elezioni politiche dell'aprile 2014, riscuotendo la maggioranza relativa dei consensi. Durante questo governo, le posizioni politiche di Orb\u00e1n si sono ulteriormente inasprite.\nPolitica estera.\nOrb\u00e1n ha anche allacciato pi\u00f9 stretti legami con la Russia di Putin e con l'Asia.\nOrb\u00e1n ha protestato contro la costruzione di Nord Stream, il nuovo gasdotto Russia-Germania. Affermando di voler sentire \"un ragionevole argomento per cui South Stream \u00e8 cattivo e Nord Stream non lo \u00e8\", South Stream si riferisce al gasdotto dei Balcani cancellato dalla Russia nel dicembre 2014 dopo gli ostacoli dall'UE.\nDal 2017, le relazioni dell'Ungheria con l'Ucraina si sono rapidamente deteriorate a causa della questione della minoranza ungherese in Ucraina. Orb\u00e1n ed i suoi ministri del governo hanno ripetutamente criticato la legge sull'istruzione dell'Ucraina del 2017, che rende l'ucraino l'unica lingua di istruzione nelle scuole statali, e ha minacciato di bloccare ulteriormente l'integrazione dell'Ucraina nella UE e nella NATO fino a quando tale norma non venga modificata o abrogata.\nPolitiche migratorie.\nNel corso del 2015 si \u00e8 distinto per posizioni contro l'immigrazione.\nDurante la crisi migratoria europea del 2015, Orb\u00e1n ha ordinato l'erezione della barriera alla frontiera tra Ungheria e Serbia per bloccare l'ingresso di immigrati clandestini in modo che l'Ungheria potesse registrare tutti i migranti che arrivano dalla Serbia, che \u00e8 la responsabilit\u00e0 del paese ai sensi del regolamento di Dublino. Sotto Orb\u00e1n, l'Ungheria ha intrapreso numerose azioni per combattere l'immigrazione clandestina e ridurre i livelli di rifugiati.\nCome altri leader del Gruppo di Visegr\u00e1d, Orb\u00e1n si oppone a qualsiasi quota obbligatoria a lungo termine dell'UE sulla redistribuzione dei migranti. Orb\u00e1n ha anche richiesto un elenco ufficiale dell'UE di \"paesi sicuri\" in cui possono essere restituiti i migranti. Secondo Orb\u00e1n, la Turchia dovrebbe essere considerata un paese terzo sicuro. Ha scritto nel \"Frankfurter Allgemeine Zeitung\": \"La risposta dell'Europa \u00e8 una follia, dobbiamo riconoscere che la politica di immigrazione fuorviata dall'Unione europea \u00e8 responsabile di questa situazione\".\nIl 2 ottobre 2016, su sua spinta (e quella di Fidesz insieme ad altre forze sociali), si \u00e8 tenuto un referendum sulla ripartizione dei migranti voluta dall'Unione Europea. L'affluenza si \u00e8 fermata al 43,23% e, nonostante il 98% dei votati si sia espresso contro le quote, la consultazione non risulta valida per mancato raggiungimento del quorum.\nQuarto governo (2018-).\nA seguito delle elezioni del 2018, Fidesz si \u00e8 confermato primo partito della nazione con il 49,27% dei voti espressi in suo favore, ottenendo 133 seggi su 199 nell'Assemblea Nazionale e confermando Orb\u00e1n a capo del governo.\nUno dei primi provvedimenti messi in campo da Orb\u00e1n in questa nuovo mandato \u00e8 avvio dell'approvazione della cosiddetta \"legge Stop Soros\", dal nome del finanziere ungherese a lungo additato come nemico pubblico in campagna elettorale da Orb\u00e1n che lo accusava di voler favorire l'immigrazione straniera in Ungheria. Il provvedimento imporrebbe una tassa del 25% su tutte le donazioni straniere a organizzazioni non governative che supportano i migranti nel Paese, proprio come la Open Society.\nEmergenza Covid-19.\nDurante l'esplodere della pandemia di coronavirus, il 30 marzo 2020 il parlamento ungherese, con 137 voti a favore, 53 contrari e 9 astenuti, ha portato all'approvazione della dichiarazione dello stato di emergenza senza limiti di tempo che concede poteri speciali al Primo ministro Orb\u00e1n con la facolt\u00e0 di governare per decreto, la sospensione del parlamento senza elezioni, e pene detentive per diffusione di notizie false e uscita dalla quarantena. Nezopont, un'agenzia elettorale filo-governativa, ha condotto un sondaggio che ha mostrato che il 90% degli ungheresi ha sostenuto l'estensione delle misure di emergenza e il 72% ha sostenuto il rafforzamento del codice penale, ma una petizione contro la legislazione \u00e8 stata firmata da oltre 100.000 persone e P\u00e9ter Jakab, il presidente del partito di opposizione Jobbik, formazione di destra che critica il governo Orb\u00e1n per la presunta svolta del premier verso l'accentramento dei poteri sulla sua persona, ha affermato che il disegno di legge mette in quarantena la democrazia ungherese.\nIl 15 maggio Orb\u00e1n ha dichiarato di ritenere conclusa la fase pi\u00f9 problematica dell'emergenza e di voler lasciare, a partire dalla fine del mese, i poteri speciali garantitigli a marzo.\nMisure sul lavoro.\nNel 2018 ha sostenuto una legge che ha introdotto gli straordinari obbligatori, che consente ai datori di lavoro di ordinare ai dipendenti di svolgere fino a 400 ore di straordinario all'anno e di ritardarne il pagamento anche per tre anni. Attraverso i poteri a lui attribuiti durante la pandemia di COVID, ha sospeso dal codice del lavoro e cancellato gli accordi collettivi in vigore, nonch\u00e9 limitato il diritto di sciopero e dei dipendenti. Queste norme sono state definite dai sindacati e dall'opposizione come \"leggi sulla schiavit\u00f9\".\nHa sostenuto la privatizzazione dei settori pubblici della cultura e della sanit\u00e0. Con una legge entrata in vigore il 1\u00ba novembre 2020, i contratti di lavoro di 20.000 dipendenti pubblici del settore culturale (addetti di musei, biblioteche, archivi o istituti di studi) sono divenuti privati; nel gennaio 2021 il provvedimento \u00e8 stato esteso anche ai lavoratori della sanit\u00e0.\nVita privata.\nSposato con Anik\u00f3 Levai, ha cinque figli: Rahel, Gaspar, Sara, Rosa e Flora. Orb\u00e1n \u00e8 calvinista, mentre sua moglie e quattro figli sono cattolici, mentre Gaspar \u00e8 pentecostale."}
{"id": "2327527", "revid": "1543377", "url": "https://it.wikipedia.org/wiki?curid=2327527", "title": "Siroccopteryx moroccensis", "text": "Siroccopteryx (il cui nome significa \"ala dello scirocco\") \u00e8 un genere estinto di pterosauro pterodactyloide ornithocheiride vissuto nel Cretaceo inferiore, 105 milioni di anni fa (Albiano-Cenomaniano), in quello che oggi \u00e8 il Kem Kem Beds, in Marocco. Il genere contiene una singola specie, ossia \"S. maroccensis\". Alcuni ricercatori, come David Unwin, considerano il genere un sinonimo junior di \"Coloborhynchus\".\nDescrizione.\nQuesto pterosauro \u00e8 noto solo da un frammento dell'estremit\u00e0 superiore della mascella provvista di denti. Il frammento \u00e8 lungo circa 12 centimetri (5 pollici), alto 7 centimetri (3 pollici) e largo 3 centimetri (1 pollice). Invece di ridursi ad un punto, la punta della mascella ha una superficie appiattita e quasi verticale, simile a \"Coloborhynchus\" e \"Uktenadactylus\". Il frammento di mascella presenta otto paia di denti e/o alveoli vuoti, anche se probabilmente erano presenti molti altri denti pi\u00f9 all'interno delle fauci. Il primo paio di denti emerge dal bordo piatto, anteriore e punta in avanti mentre gli altri denti puntano verso il basso. Dalla seconda alla quarta coppia i denti sono pi\u00f9 grandi e forma di cono leggermente ricurvi, ma corti e pi\u00f9 robusti rispetto ad \"Anhanguera\".\nSulla superficie superiore del frammento \u00e8 presente una stretta cresta sagittale, che quando completa, probabilmente aveva un contorno sinusoidale. Viste dall'alto le punte delle mascelle sono leggermente allargate lateralmente rispetto alla parte posteriore del frammento, con il punto pi\u00f9 largo vicino alla seconda e alla terza coppia di denti. A differenza di altri ornithocheiridi dalle punte mascellari espanse lateralmente, la fine del rostro di \"Siroccopteryx\" presenta un contorno rettangolare piuttosto che ovale. La maggior parte degli ornithocheiridi possiede anche una cresta a carena anche sulla punta della parte inferiore della mandibola, pertanto \u00e8 possibile che anche \"Siroccopteryx\" ne fosse provvisto. L'unico esemplare conosciuto di \"Siroccopteryx\" ha una struttura ossea insolita su quasi tutta la sua superficie esterna e parti del suo palato. L'osso \u00e8 ruvido e coriaceo, con strani segni di rughe e depressioni. Ci\u00f2 \u00e8 stato indicato come una conseguenza delle condizioni di conservazione, ma i descrittori dell'animale suggeriscono che possa indicare una malattia, probabilmente causata da ascessi dentali. Secondo Andr\u00e9 Veldmeijer, \u00e8 probabile che questo danno fosse post mortem e indicasse la presenza di una copertura di cheratina sulla cresta dell'animale.\nGrazie al confronto con altri ornithocheiridi, \u00e8 stato stimato che \"Siroccopteryx\" possedesse un cranio di circa 65-70 centimetri (25-28 pollici), e un'apertura alare di 3-3,5 metri (10-11,5 piedi).\nClassificazione.\nOriginariamente Mader e Kellner assegnarono \"Siroccopteryx\" alla famiglia Anhangueridae. Tuttavia nel 2001 David Unwin sugger\u00ec che l'animale fosse in realt\u00e0 una specie del genere \"Coloborhynchus\", e quindi un membro di Ornithocheiridae, anche se ci\u00f2 fu contestato da diversi studiosi. Nello stesso anno, Michael Fastnacht sugger\u00ec che l'animale fosse pi\u00f9 vicino ad \"Anhanguera\". Nel 2009, Kellner e Rodrigues, consideravano \"Siroccopteryx\" come un genere distinto e suggerirono che esso formasse un clade con \"Coloborinchis clavirostris\" e \"Uktenadactylus\". Ci\u00f2 venne confermato da una vasta analisi filogenetica di Nick Longrich, che colloc\u00f2 i tre generi all'interno della sottofamiglia Ornithocheirinae.\nStoria della scoperta.\nNel 1999, Bryn Mader e Alexander Kellner nominarono un nuovo genere e specie di pterosauro ornithocheiride, \"Siroccopteryx maroccensis\", il primo pterosauro rinvenuto in Marocco. L'olotipo fossile, LINHM 016 (Museo di Storia Naturale di Long Island), \u00e8 stato rinvenuto vicino a Ksar es Souk, nella provincia di Errachidia nella regione di Meknes-Tafilalet a 30,4 \u00b0N, 4,9\u00b0 di longitudine (17,6 \u00b0N, 4,2 \u00b0W di longitudine) a Beg'aa, a ovest di Hamada du Guiren, nel sud-est del Marocco, in uno strato di arenaria rossa, a grana fine risalente all'Albiano-Cenomaniano.\nIl nome \"Siroccopteryx\" significa \"ala del Scirocco\", riferendosi al vento caldo che ha origine nel Nord Africa e che attraversa il Mediterraneo, e la parola greca \"pteryx\", un suffisso standard per i generi di pterosauro che significa \"ala\". L'epiteto della specie tipo, \"maroccensis\", si riferisce al suo paese d'origine."}
{"id": "2327528", "revid": "599013", "url": "https://it.wikipedia.org/wiki?curid=2327528", "title": "Jelle Van Damme", "text": "Carriera.\nClub.\nNel 2001 firm\u00f2 per il Germinal Beerschot, un club di Jupiler League legato all'Ajax. Nel febbraio 2002 si trasfer\u00ec all'Ajax per un periodo di prova e nell'estate 2002 divent\u00f2 ufficialmente parte della squadra. Nella KNVB beker dimostr\u00f2 impegno e nella stagione 2002/2003 gioc\u00f2 addirittura in UEFA Champions League, inizi\u00f2 la stagione come titolare ma nel novembre 2002 si ruppe un dito. La stagione seguente contribu\u00ec alla qualificazione in Champions League dell'Ajax. Avendo poche possibilit\u00e0 di giocare titolare decise di firmare per il Southampton F.C., club di Premier League nell'estate 2004. Nella stagione che culmina con la retrocessione del Southampton in Football League Championship, Van Damme gioc\u00f2 solo 6 partite e venne ceduto al dove dopo solo 8 partite ed 1 gol attir\u00f2 l'interesse dell'Anderlecht. Si \u00e8 accordato con la squadra di Bruxelles il 19 maggio 2006 unendosi poi alla squadra a fine stagione.\nIl 1\u00ba giugno 2010 \u00e8 stato acquistato dal Wolverhampton, con cui ha firmato un contratto di 3 anni, con opzione per il quarto. Nel novembre dello stesso anno Van Damme ha firmato un contratto fino a giugno del 2014 con lo in cui si \u00e8 trasferito nel gennaio 2011.\nNazionale.\nVan Damme ha debuttato in Nazionale belga il 29 marzo 2003 contro la Croazia.\nStatistiche.\nPresenze e reti nei club.\n\"Statistiche aggiornate all'11 luglio 2017.\""}
{"id": "2327529", "revid": "767487", "url": "https://it.wikipedia.org/wiki?curid=2327529", "title": "Austriadactylus cristatus", "text": "L'austriadattilo (Austriadactylus cristatus) \u00e8 un rettile volante (pterosauro) estinto appartenente ai ranforincoidi, vissuto nel Triassico superiore (Norico, circa 215 milioni di anni fa). I suoi resti sono stati ritrovati in Austria.\nDescrizione.\nIn confronto ad altri pterosauri triassici, le dimensioni di questo animale erano piuttosto grandi: l'apertura alare raggiungeva il metro e venti. La caratteristica principale dell'austriadattilo era data dal cranio, lungo pi\u00f9 di 10 centimetri e dotato di una strana struttura sottile che decorreva dalla punta del muso fino alla zona delle orbite. Questa cresta era fornita di alcuni \u201craggi\u201d di sostegno nella zona anteriore, pi\u00f9 alta. I denti erano notevolmente diversificati, e differivano per forma e dimensioni in vari punti di mandibola e mascella. Nella mandibola, anteriormente, erano presenti grandi denti conici, seguiti da piccoli denti a cuspide multipla. La mascella, invece, possedeva un osso premascellare dotato di cinque grandi denti; a questi seguivano uno o due grandi denti seghettati, un numero di denti simili a pugnali e piccoli denti triangolari nella parte posteriore. La lunga coda dell'austriadattilo era differente da quella della maggior parte dei ranforincoidi giurassici, in quanto era sprovvista dei processi ossei allungati che la irrigidivano.\nClassificazione.\n\"Austriadactylus cristatus\" si basa sull'olotipo, noto come SMNS 56.342, che consta di uno scheletro parziale, schiacciato su una lastra, rinvenuto in una miniera abbandonata vicino ad Ankerschlag nel Tirolo austriaco, nella zona di Seefeld. La controimpronta \u00e8 andata perduta e con essa alcune ossa. Il fossile consiste di cranio, mandibola, alcune vertebre, parti degli arti e della cintura pelvica, e la prima parte della coda.\n\"Austriadactylus\", nel 2002, \u00e8 stato assegnato dai suoi descrittori genericamente a Pterosauria \"incertae sedis\", ma alcune analisi successive hanno mostrato che questo animale era strettamente imparentato con \"Campylognathoides\" ed \"Eudimorphodon\" all'interno della famiglia Campylognathoididae. "}
{"id": "2327532", "revid": "115549", "url": "https://it.wikipedia.org/wiki?curid=2327532", "title": "Greater London Council", "text": ""}
{"id": "2327535", "revid": "15756", "url": "https://it.wikipedia.org/wiki?curid=2327535", "title": "Primal (videogioco)", "text": "Primal \u00e8 un videogioco per PlayStation 2 distribuito dalla Sony e sviluppato dalla SCE Cambridge Studio (creatori de: la saga di \"MediEvil\" e \"Ghosthunter\"). Il titolo \"Primal\" significa \"originario\"; infatti nel gioco sono protagoniste le forze primarie dell'Ordine e del Caos, ma la traduzione pu\u00f2 anche essere \"primitivo\", riferito ai quattro mondi primitivi nel videogioco.\n\"Primal\" \u00e8 stato distribuito come versione europea, nord americana e giapponese.\nTrama.\nLa giovane Jennifer Tate si trova al concerto rock del suo ragazzo, Lewis, e nello stesso locale entra un demone travestito da umano. Alla fine del concerto, il mostro riprende le sue sembianze ed attacca i due ragazzi: Jen inciampa e cade a terra facendosi schiacciare dal mostro; Lewis viene preso e portato via.\nI loro due corpi vengono portati all'ospedale; sono in pessime condizioni. Quando i medici escono dalla stanza dov'\u00e8 ricoverata Jen, fa la sua comparsa un piccolo personaggio, Scree, che fa uscire lo spirito dal corpo della ragazza. Jen si spaventa nel vedere il suo corpo dall'esterno su un letto di ospedale ma Scree la tranquillizza e la invita a seguirlo. Passano un varco magico che li porta nel Nexus, a Oblivion, una dimensione parallela alla nostra dove gli abitanti sono demoni alleati con il Caos e con l'Ordine dando energia a Chronos che, nel Nexus, porta la giusta quantit\u00e0 di bene e male al nostro mondo, Mortalis, mantenendo cos\u00ec l'equilibrio. Scree le dice che questo equilibrio \u00e8 stato sconvolto e solo con il suo aiuto si possono rimettere a posto le cose.\nLe dona dei vambracciali, strumenti che le serviranno per risvegliare il suo potere latente; dopo qualche frettolosa spiegazione entrano nel primo dei quattro reami demoniaci per scoprire cosa \u00e8 stato modificato. Entrando in tutti e quattro i reami e fermando al loro interno l'avanzata del Caos, il mondo riuscir\u00e0 a salvarsi.\nModalit\u00e0 di gioco.\nIn \"Primal\" il giocatore ha la possibilit\u00e0 di controllare due personaggi, Jen e Scree, che possono essere scambiati quando si vuole durante il gioco. Jen riesce a trasformarsi in quattro forme demoniache per sfruttare le loro abilit\u00e0 e combattere contro i nemici; Scree immagazzina l'energia che pu\u00f2 servire a Jen per mantenere la forma demoniaca, si arrampica sui muri, si trasforma in roccia, pu\u00f2 spostare oggetti pesanti, possedere statue e ha moltissime altre abilit\u00e0. Anche se il pi\u00f9 utile sembra Scree, il giocatore si ritrova comunque obbligato a usarli entrambi anche perch\u00e9 ci sono aree che possono essere superate solo con l'unione delle loro abilit\u00e0.\nAvere un game over in \"Primal\" \u00e8 molto difficile perch\u00e9 i personaggi, di per s\u00e9, non possono morire: Scree \u00e8 un gargoyle di pietra e questo lo rende assolutamente invulnerabile mentre di Jen si controlla solo lo spirito. Per\u00f2, nel caso Jen esaurisse tutte le sue energie, il suo spirito tornerebbe nel suo corpo; Scree ha a disposizione un po' di tempo per recuperarlo entrando in uno qualsiasi dei varchi demoniaci. Se per\u00f2 il tempo scade, Jen rimane nel mondo mortale ed \u00e8 fine partita.\nUn'altra particolarit\u00e0 di \"Primal\" \u00e8 che, anche se \u00e8 un gioco di avventura con molti puzzle da risolvere, Jen pu\u00f2 combattere come in un picchiaduro e ha a disposizione molte mosse e combo. Lo stile di combattimento e le armi variano a seconda della razza demoniaca di Jen.\nPer aiutare il giocatore a capire come superare una difficolt\u00e0 pu\u00f2 addirittura far parlare tra di loro i due personaggi giocabili. Se i protagonisti dialogano nel Nexus, i due cominceranno dei discorsi molto lunghi.\nOggetti.\nGli oggetti che possono servire ai personaggi - oltre a chiavi e amuleti che si possono trovare per passare le porte - sono la \"Magnetite\", la \"Fontana di energia\" e la \"Gemma di energia\". Le \"Magnetiti\" servono a Scree per possedere le statue; prendendone un certo quantitativo e posizionandosi vicino a una statua, egli riesce a proiettare momentaneamente il suo spirito dentro una di esse per poter sfruttare le sue abilit\u00e0. Le \"Fontane di energia\" aiutano Jen a ricaricarsi di energia demoniaca ma devono essere prima assorbite da Scree che poi passer\u00e0 alla compagna. Le \"Gemme di energia\" servono nel caso in cui Jen finisse la sua energia demoniaca mentre sta combattendo cos\u00ec da poter continuare il combattimento senza interruzioni. Di solito si trovano in punti molto nascosti e sono abbastanza rare. A volte si pu\u00f2 trovare energia dentro contenitori oppure all'interno di pietre che solo Scree pu\u00f2 rompere con l'uso della sua forza.\nVarchi di passaggio.\nIn \"Primal\" i livelli sono molto vasti, sono disponibili vari \"Portali di collegamento\" per spostarsi da un luogo all'altro (solo se il varco di destinazione \u00e8 stato trovato) ma devono essere attivati da entrambi i personaggi nello stesso momento. Servono anche per spostarsi da un reame all'altro oppure per riprendere lo spirito di Jen tornato all'ospedale. Esistono anche le \"Pietre dell'evocazione\", dei varchi che usa solo Jen per portare Scree nel luogo dove lei si trova nel caso rimanesse bloccato.\nGrafica.\nIn \"Primal\" c'\u00e8 stata molta attenzione ai dettagli e a differenziare il pi\u00f9 possibile i quattro reami demoniaci rendendoli molto somiglianti a posti e culture esistenti nel mondo reale. Gli effetti di luce sono tantissimi, soprattutto usati per le armi e le trasformazioni di Jen. Nel corpo dei nemici appaiono ferite pi\u00f9 Jen li colpisce; fiotti di sangue escono fuori durante il combattimento. Purtroppo non si potranno osservare tutti i particolari perch\u00e9 la telecamera \u00e8 molto limitata e non esiste la visuale in prima persona. Nelle animazioni i personaggi non si muovono in maniera fluida e i loro movimenti non sono troppo realistici; lo stesso vale per le animazioni facciali. Questo \u00e8 pi\u00f9 che normale, dato che \"Primal\" \u00e8 stato il primo gioco su PlayStation 2 dello Studio Cambridge.\nVersione giapponese.\nEssendo le forme demoniache apparentemente troppo brutte per gli orientali, hanno modificato il volto della protagonista sia in forma umana che in forma demoniaca. Il suo aspetto \u00e8 cos\u00ec molto diverso dalla versione originale e la forma demoniaca \u00e8 stata parecchio abbellita. Il titolo del gioco non \u00e8 \"Primal\" bens\u00ec \"Saints\" ed \u00e8 stato cambiato anche il colore e la forma del logo. Qualche altra piccola differenza si trova sul video di presentazione del gioco dove le immagini presentate sono per la met\u00e0 diverse e Jen ha ovviamente un altro aspetto.\nLivelli.\nI livelli di questo videogioco sono solo quattro ma la loro vastit\u00e0 \u00e8 enorme. Sono reami demoniaci di cui due alleati con il Caos e due con l'Ordine. Ogni livello ha sub\u00ecto cambiamenti e sono crollati nel caos; compito del giocatore \u00e8 quello di riportare ogni reame al proprio \"ordine\" iniziale. Il tempo dei quattro reami \u00e8 sempre fermo e popolato da razze di demoni diverse con la loro particolare cultura. Ci\u00f2 che li accomuna \u00e8 la lingua, la stessa per tutte le razze. I quattro reami demoniaci e i loro colori sono ispirati ai quattro elementi: terra (\"Solum\"), acqua (\"Aquis\"), aria (\"Aetha\") e fuoco (\"Volca\").\nPrima di ogni livello si passa per il \"Nexus\", il punto di convergenza dei quattro reami di Oblivion. In questo livello c'\u00e8 il Guardiano dell'Equilibrio, Chronos. Tutto ci\u00f2 che vi si trova sono le porte e i portali per ciascun reame; ogni reame ha il suo colore e il suo simbolo. Il simbolo del \"Nexus\" \u00e8 lo stesso del tatuaggio della protagonista.\nReame alleato con l'Ordine. Il suo colore \u00e8 il verde. Qui \u00e8 sempre notte e sempre inverno, infatti nevica continuamente. La razza di questo mondo si chiama \"Ferai\" e sono demoni cacciatori. \u00c8 una societ\u00e0 tribale con a capo un re che dopo molti anni \u00e8 costretto ad abdicare anzi, ad uccidersi, per il bene del reame che altrimenti crollerebbe. La situazione che trovano Jen e Scree \u00e8 questa: il Re Herne deve abdicare ma non si hanno tracce del figlio Jared; questo ritardo fa tremare la terra di \"Solum\". La Regina Devena si comporta in modo strano e la necropoli, luogo sacro, \u00e8 pieno di guardie. Si scopre che Devena \u00e8 stata uccisa da molto tempo e Jared \u00e8 stato catturato dalla falsa Devena, un demone mutaforma al servizio del Caos.\nForte alleato dell'Ordine. Il suo colore \u00e8 l'azzurro. Il cielo \u00e8 sempre sereno, con il sole fermo nel punto dell'alba; il reame per\u00f2 si trova sott'acqua. La gentile razza \"Undine\" \u00e8 riuscita a costruire delle sofisticatissime macchine che depurano le acque dell'intero mondo, altrimenti nocive per loro. Quando Jen e Scree arrivano, il popolo decide di sacrificare la loro regina, nella speranza che gli dei fermino la piaga che ha colpito l'intera razza. Jen e Scree salvano insieme la Regina Aino e scoprono che la piaga che ha colpito gli \"Undine\" deriva dallo spegnimento delle macchine per opera di qualcuno, rendendo cos\u00ec l'acqua velenosa. In pi\u00f9 si aggira per il reame un falso Re Adaro, un altro alleato del Caos venuto a portare scompiglio dopo che il vero Adaro \u00e8 stato colpito dalla piaga.\nAlleato del Caos. Il suo colore \u00e8 il viola. Ad \"Aetha\" il cielo \u00e8 sempre coperto di nubi che bagnano di pioggia il reame. Per via del brutto tempo molti luoghi sono allagati e gli sono alberi secchi, privi di foglie. Il posto ricorda l'Europa del Settecento con una classe povera maltrattata da una molto ricca che vive in enormi castelli. Qui il Caos ha cercato di rendere il reame ancora pi\u00f9 invivibile di prima con l'aiuto del Conte Raum e sua moglie, la Contessa Empusa. Raum \u00e8 uno scienziato e ha scoperto una pozione che rende lui e sua moglie invulnerabili usando il sangue \"Wraith\", la razza di \"Aetha\". Cos\u00ec, al suono della campana nella piazza cittadina, i due nobili vi si recano per prendere una vittima tra i poveri che per questo motivo sono costretti a nascondersi. Solo due personaggi aiutano Jen e Scree: l'Osservatore, uno dei poveri che aiuta gli abitanti del villaggio a nascondersi e la Contessina Elizabeth, figlia di Raum ed Empusa che vuole la morte dei suoi genitori.\nForte alleato del Caos. Il suo colore \u00e8 il rosso. Il cielo \u00e8 sempre soleggiato e i \"Djinn\" abitano dentro grossi vulcani. Lo stile delle camere e i loro vestiti ricordano molto quelli dell'antico popolo egizio. L'unica cosa che \u00e8 cambiata a \"Volca\" \u00e8 il fatto che il Re Iblis ha avuto come dono dal Signore del Caos, \"Abaddon\", un cuore immortale come quello di Chronos, perito da poco, facendo crollare del tutto l'universo nel Caos. L'unico \"Djinn\" che si rende conto della gravit\u00e0 della morte di Chronos \u00e8 la Regina Malikel.\nRazze demoniache.\nCome gi\u00e0 detto, le razze di Oblivion sono in tutto quattro: \"Ferai (Solum), Undine (Aquis), Wraith (Aetha), Djinn (Volca)\". Jen pu\u00f2 trasformarsi in tutte e quattro le razze demoniache essendo un ibrido e pu\u00f2 usare le loro abilit\u00e0:\nColonna sonora.\nOltre alla musica classica, suonata dall'orchestra filarmonica di Praga e composta dal famoso duo Bob and Barn, ha suonato il gruppo rock/metal dei 16Volt in particolare per le musiche dei combattimenti. Le tracce che si trovano nel gioco sono:\nSono stati pubblicati due CD con le musiche di combattimento originali del gioco e con quelle classiche.\nDoppiaggio.\nLa versione europea \u00e8 interamente doppiata nelle lingue: italiano, francese, inglese, tedesco, spagnolo. Nella versione italiana hanno doppiato Hesther Ruggiero e Gianni Gaude, invece i due attori Hudson Leick e Andreas Katsulas hanno dato la loro voce ai due protagonisti nella versione originale inglese.\nNella scena in cui Jen incontra il Capitano Valeera, la ragazza urla: \"Ferma, Xena!\" Questo perch\u00e9 la sua doppiatrice \u00e8 Hudson Leick, che ha interpretato il ruolo dell'antagonista Callisto nel telefilm \"Xena - Principessa guerriera\".\nExtra.\nIn \"Primal\" sono presenti diversi materiali aggiuntivi da sbloccare:"}
{"id": "2327544", "revid": "214753", "url": "https://it.wikipedia.org/wiki?curid=2327544", "title": "Marc Coma", "text": "Biografia.\nMarc Coma vince il suo primo titolo di campione spagnolo enduro junior 175\u00a0cm\u00b3 nel 1995. Nel 2002 debutta nel Rally Dakar arrivando 6\u00ba in classifica generale; ci riprova negli anni successivi arrivando 2\u00ba nel 2005 e vincendo la gara l'anno successivo. Replica nel 2009 quando il Rally si corre per la prima volta in Sudamerica, sempre a bordo di una KTM.\nTrionfa anche 2011, 2014 e 2015.\nNel 2015, decide di ritirarsi dall'attivit\u00e0 agonistica, iniziando a ricoprire il ruolo di direttore tecnico della Dakar.\nNel 2020 affianc\u00f2 Fernando Alonso al Rally Dakar 2020 ricoprendo il ruolo di copilota.\nPalmar\u00e8s.\nMarc Coma ha vinto cinque Rally Dakar, segnatamente nel 2006, nel 2009, nel 2011, nel 2014 e nel 2015, e cinque Sardegna Rally Race."}
{"id": "2327547", "revid": "113919", "url": "https://it.wikipedia.org/wiki?curid=2327547", "title": "Villa Spada (Roma)", "text": "Villa Spada \u00e8 una frazione di Roma Capitale, situata in zona Z. II Castel Giubileo, nel territorio del Municipio Roma III (ex Municipio Roma IV).\nSorge a cavallo della via Salaria, ad est sull'omonimo colle, ad ovest fino alle sponde del vicino fiume Tevere. \u00c8 separata da Fidene da un ponte del XIX secolo sulla via Radicofani.\nNel lato ovest lungo la via Salaria, sorgono edifici come il palazzo della sede di Sky Italia e il circolo \"Villa Spada\" del centro logistico della Guardia di Finanza."}
{"id": "2327548", "revid": "92723", "url": "https://it.wikipedia.org/wiki?curid=2327548", "title": "Hawaiki Nui Va'a", "text": "L'Hawaiki Nui Va'a \u00e8 una competizione internazionale per canoe polinesiane (\"va'a\" in tahitiano) che si disputa ad ottobre di ogni anno tra le isole di Huahine, Raiatea, Tahaa e Bora Bora, nell'arcipelago delle isole Sottovento, nella Polinesia francese.\nStoria.\nIspirata all'analoga competizione hawaiana \"Molokai hoe\", l\"'Hawaiki Nui Va'a\" (il cui nome significa \"la grande Hawaiki per canoe\") fu disputata per la prima volta nel 1992 ed era riservata ad equipaggi maschili. Tre anni pi\u00f9 tardi furono ammessi anche gli equipaggi femminili e nel 1998 quelli giovanili.\nSvolgimento.\nLo svolgimento della competizione, la cui durata e lunghezza dipende dalle condizioni meteorologiche annuali dell'Oceano Pacifico, si differenzia proprio a seconda del sesso e dell'et\u00e0 dei partecipanti.\nPer gli uomini la distanza media da percorrere \u00e8 pari a 124,5\u00a0km su un tempo di circa 10 ore, ripartito in tre tappe, che vengono disputate una per giorno:\nLa competizione femminile (chiamata \"Hawaiki Nui Va'a Hine\") e quella giovanile (\"Hawaiki Nui Va'a Taure'a\") si svolgono invece in una sola tappa, disputata in un circuito che si snoda per 45\u00a0km tra le isole di Tahaa e di Raiatea, con partenza e arrivo presso il centro principale di quest'ultima, Uturoa. Da qui le imbarcazioni attraversano la baia di Apu e procedono verso nord-ovest, fiancheggiando la costa occidentale di Tahaa. Superate le baie di Haamene, Fahaa e Raei, le \"va'a\" virano a ovest, si immettono in mare aperto e quindi procedono verso sud, costeggiando la barriera corallina. Rientrano quindi nella laguna presso la baia di Faaora, lungo la costa occidentale di Raiatea, la quale viene poi fiancheggiata verso nord, fino a tornare a Uturoa dopo un percorso di 45\u00a0km.\nPartecipanti.\nAll\"'Hawaiki Nui Va'a\" partecipano rematori (in media circa 2.000 persone) da ogni parte del mondo. Oltre a quelli della Polinesia francese (presso la quale \u00e8 uno dei maggiori eventi sportivi) e delle altre isole dell'Oceania, si presentano solitamente ai nastri di partenza sportivi provenienti dagli Stati Uniti (soprattutto Hawaii e California), Nuova Zelanda e Nuova Caledonia; vi hanno preso parte anche equipaggi tedeschi e slavi."}
{"id": "2327555", "revid": "22356", "url": "https://it.wikipedia.org/wiki?curid=2327555", "title": "Raeticodactylus", "text": ""}
{"id": "2327556", "revid": "14691", "url": "https://it.wikipedia.org/wiki?curid=2327556", "title": "Basso Veld", "text": ""}
{"id": "2327575", "revid": "729019", "url": "https://it.wikipedia.org/wiki?curid=2327575", "title": "Stazione di Minturno-Scauri", "text": "La stazione di Minturno-Scauri \u00e8 una stazione ferroviaria posta sulla ferrovia Roma-Formia-Napoli al servizio della frazione Scauri del comune di Minturno.\nStoria.\nLa stazione, in considerazione della notevole crescita demografica e turistica della frazione Scauri di Minturno, \nInizialmente era configurata con due binari passanti ed un binario adibito allo scalo merci; a questa prima configurazione appartenevano i binari 1 e 2, con stretta banchina intermedia senza pensilina e sottopasso.\nInizialmente gestita della Rete Mediterranea, la linea Gaeta-Sparanise, a binario unico, prevedeva tre corse giornaliere, successivamente diventate quattro. Il 1\u00ba luglio 1905 pass\u00f2 in gestione alle Ferrovie dello Stato.\nDal 28 ottobre 1927, completata la direttissima Roma-Napoli, la Gaeta-Sparanise perse progressivamente importanza; la stazione di Minturno-Scauri acquis\u00ec importanza essendo lo snodo tra la Roma-Napoli e la Formia-Sparanise: la stazione venne ampliata arrivando a sette binari passanti di cui cinque per servizio viaggiatori. Dopo il 1932 la Gaeta-Sparanise viene suddivisa in due tronconi: la stazione ricade nel tratto Formia-Sparanise, a traffico limitato e divenne inutilizzato il binario tra Formia e Minturno dedicato a tale linea.\nNel 1944 la stazione fu distrutta dai tedeschi in ritirata, ma riprese servizio nel 1948, perdendo per\u00f2 la funzione di snodo: non venne pi\u00f9 ricostruito infatti il tratto via Santi Cosma e Damiano della Formia-Sparanise.\nMovimento.\nLa stazione \u00e8 molto frequentata da pendolari e, nel periodo estivo, da turisti e villeggianti. \u00c8 fermata e capolinea di treni regionali Roma-Napoli.\nServizi.\nLa stazione dispone di:"}
{"id": "2327576", "revid": "33689", "url": "https://it.wikipedia.org/wiki?curid=2327576", "title": "City (Regno Unito)", "text": ""}
{"id": "2327578", "revid": "486946", "url": "https://it.wikipedia.org/wiki?curid=2327578", "title": "Distretti di Londra", "text": ""}
{"id": "2327579", "revid": "16758", "url": "https://it.wikipedia.org/wiki?curid=2327579", "title": "Nazionale di hockey su ghiaccio maschile della Bielorussia", "text": "La nazionale di hockey su ghiaccio maschile della Bielorussia (\u041d\u0430\u0446\u044b\u044f\u043d\u0430\u043b\u044c\u043d\u0430\u044f \u0437\u0431\u043e\u0440\u043d\u0430\u044f \u043a\u0430\u043c\u0430\u043d\u0434\u0430 \u0411\u0435\u043b\u0430\u0440\u0443\u0441\u0456 \u043f\u0430 \u0445\u0430\u043a\u0435\u0456 \u0437 \u0448\u0430\u0439\u0431\u0430\u0439) nel 2011 era l'11\u00aa nazionale al mondo per importanza nel ranking IIHF. Nata nel 1992, in precedenza i suoi atleti facevano parte della Nazionale di hockey su ghiaccio maschile dell'Unione Sovietica.\nIl risultato di maggior prestigio nella breve storia della nazionale bielorussa \u00e8 il quarto posto ai Giochi olimpici di . Ha anche partecipato a 12 edizioni del campionato del mondo, ottenendo come massimo piazzamento il 6\u00ba posto.\nIl paese pu\u00f2 contare su 2.850 praticanti, pari allo 0,02% della popolazione."}
{"id": "2327584", "revid": "57342", "url": "https://it.wikipedia.org/wiki?curid=2327584", "title": "Karima (cantante)", "text": "Biografia.\nGli inizi: Il successo ad \"Amici\".\nFiglia di un muratore algerino e di una commessa italiana, Karima nel 1997, allora adolescente, si avvicina alla musica, partecipando a \"Bravo Bravissimo\" e \"Domenica in\". Nell'ottobre 2006 viene ammessa alla \"sesta edizione\" di \"Amici di Maria De Filippi\". Classificata terza, la cantante vince il premio della critica assegnatole dai giornalisti. Inoltre, Karima ottiene un contratto discografico con la Sony BMG.\n\"Festival di Sanremo 2009\" e il primo EP.\nA febbraio 2009 Karima partecipa al Festival di Sanremo nella categoria \"Proposte\", con il brano \"Come in ogni ora\". Durante la terza serata del festival, Karima \u00e8 accompagnata sul palco da Burt Bacharach e Mario Biondi, si classifica al terzo posto. Il 20 febbraio 2009 viene pubblicato \"Amare le differenze\", il primo EP della cantante, che staziona per 16 settimane nella classifica FIMI raggiungendo la 9\u00aa posizione. Il secondo singolo tratto dall'EP \u00e8 \"Come le foglie d'autunno\". Il 16 maggio dello stesso anno, a Torino, partecipa ad \"Amici - La sfida dei talenti\", uno spettacolo mandato in onda da Canale 5, condotto da Maria De Filippi, che vede in gara i protagonisti delle prime otto edizioni del talent show, e si classifica seconda dietro ad Anbeta Toromani, ballerina della seconda edizione.\nIl 21 giugno \u00e8 una delle protagoniste di \"Amiche per l'Abruzzo\", concerto evento allo stadio San Siro di Milano. La reinterpretazione di \"Un'avventura\" assieme a Nicky Nicolai e Simona Molinari viene inclusa nel relativo DVD uscito ad un anno esatto di distanza. Gli ultimi mesi del 2009 vedono la cantante impegnata nel doppiaggio cinematografico, prestando la voce a Naturi Naughton nel film \"Fame - Saranno famosi\", uscito nelle sale cinematografiche italiane il 9 ottobre, e interpretando le canzoni della Principessa Tiana nel Classico Disney \"La principessa e il ranocchio\", uscito il 18 dicembre. Tra i brani che compongono la colonna sonora vi \u00e8 anche \"Never Knew I Needed\", interpretata in duetto assieme a Ne-Yo.\nIl primo album \"Karima\" e il ritorno ad \"Amici \"Big\"\".\nIl 19 marzo 2010 \u00e8 stato messo in commercio il singolo \"Brividi e guai\", che anticipa il primo album della cantante, intitolato \"Karima\", che viene pubblicato il 13 aprile 2010 ed \u00e8 stato registrato interamente a Los Angeles sotto la direzione del maestro Burt Bacharach. L'album debutta alla 19\u00aa posizione della classifica FIMI e vi resta per 8 settimane. Nello stesso anno Karima ha l'opportunit\u00e0 di aprire un concerto per Whitney Houston. In supporto all'album vengono pubblicati altri due singoli: \"Uno meno zero\" e \"Just Walk Away\".\nDa aprile a giugno 2010 la cantante affianca Maurizio Crozza come ospite fisso del programma comico \"Crozza Alive\" in onda su LA7, presentando le canzoni del suo album e duettando con il comico in celebri canzoni rielaborate a scopo satirico.\nIl 26 ottobre 2010 esce \"Donne\" album dei Neri per Caso formato da dei duetti a cappella, tra cui anche il duetto con Karima in \"Street Life\".\nA partire dal 31 marzo 2012 la cantante partecipa ad un circuito, definito big, dedicato ad alcuni ex concorrenti delle edizioni precedenti, nel serale dell'undicesima edizione del programma \"Amici di Maria De Filippi\". La cantante eliminata nella prima manche della seconda puntata, uscir\u00e0 definitivamente nella serata del ripescaggio, il 14 aprile 2012.\nA gennaio 2013 Karima entra a far parte del cast fisso della sesta edizione del programma I migliori anni, in onda dal 19 gennaio al 23 marzo su Rai 1. Nella serata finale del programma si classifica al terzo posto di \"Canzonissima\" con il brano \"I Will Always Love You\" di Whitney Houston, alle spalle di Marco Masini e Povia e prima tra le cantanti donne in gara.\nNell'agosto 2013 partecipa al festival musicale dedicato alla storia della musica napoletana \"Napoli prima e dopo\" con il brano \"Tu si\u2019 \u2018na cosa grande.\"\nNel settembre 2013 annuncia di aspettare il suo primo figlio dal suo compagno, il 13 gennaio 2014 nasce Frida.\nIl secondo album, \"Tale e quale show\" e il musical \"The Bodyguard\".\nIl 30 marzo 2015, a cinque anni di distanza dall'ultimo lavoro discografico della cantante, \u00e8 stato pubblicato sotto l'etichetta Universal Music l'album \"Close to You - Karima Sings Bacharach\", contenente 13 cover di alcuni dei brani pi\u00f9 noti del compositore Burt Bacharach, riarrangiati in chiave jazz, pop e R&amp;B.\nKarima ha presentato l'album nell'ultima puntata pomeridiana della quattordicesima edizione di \"Amici di Maria De Filippi\" nella quale ha cantato il primo singolo estratto, \"Close to You\".\nL'album debutta alla 64\u00aa posizione della classifica FIMI.\nDall'11 settembre al 23 ottobre 2015 \u00e8 concorrente del programma \"Tale e quale show\", condotto da Carlo Conti su Rai 1, si classifica tra i primi 6 e quindi partecipa anche allo spin-off \"Tale e quale show - Il torneo\" insieme ai migliori dell'edizione precedente, dal 30 ottobre al 20 novembre 2015, classificandosi infine all'8\u00ba posto.\nIl 10 settembre 2016 prende parte come ospite musicale allo spettacolo \"Pintus@Arena\" del comico Angelo Pintus presso l'Arena di Verona, che viene mandato in onda su Italia1 il successivo 25 settembre.\nLa cantante sarebbe dovuta tornare dall'11 al 15 novembre 2016 come concorrente della quinta edizione di \"Tale e quale show - Il torneo\" ma, alla vigilia della prima puntata, annuncia il suo ritiro a causa di un problema di salute. Pochi giorni dopo viene operata alle corde vocali e, nelle settimane successive, si sottopone ad un periodo di riabilitazione.\nNei primi mesi del 2017 Karima prende parte al musical \"The Bodyguard - Guardia del corpo\", in scena al Teatro Nazionale di Milano dal 23 febbraio al 7 maggio, interpretando il ruolo della protagonista Rachel Marron che nell'originale cinematografico del 1992 fu di Whitney Houston.\nControversie.\nAll'indomani della partecipazione di Karima al festival di Sanremo, il sito italiano \"Rockol.it\" ha fatto notare in un articolo una discordanza fra gli autori di \"Come in ogni ora\" riportati sull'album (Karima, Mario Menicagli, Piero Frassi) e quelli riportati sulla compilation del Festival (Burt Bacharach e Steven Sater). Dato che il regolamento del festival prevede che i testi dei brani in gara siano realizzati da autori italiani, la seconda possibilit\u00e0 risulterebbe una infrazione al regolamento. Nonostante i diretti interessati, intervistati da Rockol.it, abbiano rivendicato la paternit\u00e0 del brano, gli autori del sito hanno scoperto che, presso l'ASCAP, \u00e8 depositata una canzone intitolata \"Every Other Hour\", scritta da Bacharach e Sater e depositata ad agosto 2008, il cui testo corrisponde alla versione in inglese di \"Come in ogni ora\".\nNel 2015 la vicenda termina con la condanna di Karima e del suo manager ad un risarcimento di ventimila euro nei confronti di Mario Menicagli, adattatore della canzone originale di Bacharach in italiano."}
{"id": "2327588", "revid": "1480390", "url": "https://it.wikipedia.org/wiki?curid=2327588", "title": "Sutherland (Sudafrica)", "text": "Sutherland \u00e8 una cittadina del Sudafrica di 2.754 abitanti nella provincia del Capo Settentrionale.\n\u00c8 nota per essere un eccellente punto di osservazione astronomica, trovandosi lontana da grandi centri abitati, in una zona con scarsa umidit\u00e0 atmosferica, e in quota (1.458\u00a0m s.l.m.). Nei pressi di Sutherland si trova infatti l'Osservatorio Astronomico Sudafricano, che ospita tra l'altro il Southern African Large Telescope (SALT), il pi\u00f9 grande telescopio in funzione nell'emisfero australe.\nSutherland \u00e8 anche la localit\u00e0 dove si registrano generalmente le temperature pi\u00f9 fredde del Sudafrica (sebbene il minimo storico sia stato invece registrato a Buffelsfontein nel 2005). La temperatura minima mai registrata a Sutherland \u00e8 stata di -16\u00a0\u00b0C, il 12 luglio del 2003. La temperatura media annuale \u00e8 di 11,8\u00a0\u00b0C, e il minimo medio annuale \u00e8 3,4\u00a0\u00b0C."}
{"id": "2327603", "revid": "729019", "url": "https://it.wikipedia.org/wiki?curid=2327603", "title": "Casale della Giannella", "text": "Il Casale della Giannella, storicamente noto come Torre della Giannella e comunemente chiamato Casale Spagnolo, \u00e8 un edificio situato nel comune di Orbetello. La sua ubicazione \u00e8 lungo il Tombolo della Giannella, all'interno della Riserva naturale Laguna di Orbetello di Ponente.\nIl complesso architettonico sorse come torre costiera nella seconda met\u00e0 del Cinquecento, per rafforzare il sistema difensivo costiero dello Stato dei Presidii. La struttura svolse le funzioni di avvistamento per un lungo periodo, potendo comunicare sia con il Forte delle Saline a nord che con la Torre della Peschiera di Nassa a sud, attraverso l'emissione di segnali luminosi dalla parte sommitale della torre. In epoca post-settecentesca la struttura fu trasformata gradualmente fino ad assumere l'attuale aspetto di casale rurale fortificato.\nIl Casale della Giannella si presenta come un edificio a pianta rettangolare, che si articola su tre livelli discontinui. La facciata principale anteriore, rivolta verso ovest, si estende lungo uno dei due lati lunghi, ed \u00e8 riconoscibile per la presenza di un frontone triangolare sommitale che culmina a sua volta con una coppia di pinnacoli mediali e con due pinnacoli laterali: il frontone \u00e8 in continuit\u00e0 diretta con la rimanente porzione della facciata, pur caratterizzandosi per la presenza di tre finestre ad arco tondo, che si differenziano da quelle di forma quadrangolare che si aprono lungo i livelli inferiori e sugli altri prospetti dell'edificio. Il portale d'ingresso principale si apre al centro della medesima facciata e si presenta di forma rettangolare, con un'apertura circolare che lo sovrasta. La facciata posteriore, rivolta verso est alla retrostante Laguna di Orbetello, si caratterizza per la presenza di un singolare loggiato con archi ribassati al livello superiore. Le pareti esterne risultano prevalentemente rivestite in intonaco scialbato, mentre il tetto di copertura sommitale a due fornici si adatta al frontone andando a formare sopra di esso due spioventi minori.\nIl complesso \u00e8 incluso all'interno dell'omonima oasi del WWF."}
{"id": "2327604", "revid": "287204", "url": "https://it.wikipedia.org/wiki?curid=2327604", "title": "Alexandre Beaupr\u00eatre", "text": "Figlio di uno scalpellino che era andato a vivere a Salins dopo che la citt\u00e0 era stata semidistrutta da un incendio nel 1825, pratic\u00f2 dapprima il mestiere del padre e in seguito si arruol\u00f2 volontario nell'esercito, entrando nel 1\u00ba reggimento degli zuavi il 12 dicembre 1839 \"praticamente senza saper leggere n\u00e9 scrivere\" e studi\u00f2 alla scuola del reggimento. Molto portato per la vita militare, e in grado di apprendere rapidamente l'arabo, divenne sergente furiere il 23 aprile 1844, sergente maggiore il 5 dicembre 1844, sottotenente il 9 dicembre 1847 (dopo essere stato trasferito, il 12 ottobre 1846, all'ufficio degli affari indigeni a Aumale)\nIl passaggio successivo a tenente gli giunse, insieme con la Legion d'Onore, nel 1849, a seguito di un audace colpo di mano con cui questo ufficiale dotato di spirito di iniziativa era riuscito, il 3 ottobre, a sconfiggere, pur essendo in forte minoranza numerica, un capo della resistenza della Cabilia, Si Mohamed el Hachemi (che si faceva passare per Bou Maza), ottenendo anche la resa della forte trib\u00f9 dei Mellikech.\nDopo essere divenuto, nel 1851, comandante della postazione avanzata di Dra el-Mizan, fu nominato capitano il 21 aprile 1852, ricevendo il comando del circondario di Tizi Ouzou e il 22 luglio 1854 divenne ufficiale della Legion d'Onore. Dopo un ulteriore fatto d'armi in cui rifulse per abilit\u00e0 ed audacia (agosto 1856) fu nominato capo di battaglione. Partecip\u00f2 poi alla campagna di conquista della Cabilia del maresciallo Randon (1857), dopodich\u00e9 venne destinato ad altri territori. Stando a quanto ricorda Beaussier (1870: 443), sarebbe stato il generale Yusuf, comandante della divisione di Algeri, che non volle tenerlo presso di s\u00e9 per il suo modo di fare troppo intraprendente ed energico in un momento in cui, dopo la sottomissione militare della Cabilia, l'esercito si riprometteva di \"conquistare\" la regione con un trattamente umano e meno rigido.\nNel 1859 sconfisse una sacca di resistenza nei pressi della frontiera marocchina, con un'altra azione audace che gli valse il titolo di tenente colonnello. Divenuto successivamente colonnello, trov\u00f2 la morte in un agguato tesogli all'alba dell'8 aprile 1864 dalle truppe di Si Sliman Ben Hamza cui stava dando la caccia.\nIn suo onore la localit\u00e0 di Bou-Faima (circondario di Tizi Ouzou) venne ribattezzata Beaupr\u00eatre.\nQuesto personaggio dalle indubbie qualit\u00e0 militari ebbe un forte impatto nell'immaginario delle popolazioni indigene dell'Algeria, e il suo nome (adattato foneticamente in \"Bubrit\") figura all'interno di una filastrocca per bambini che \u00e8 stata trasformata in una canzone (\"Bubrit\") cantata e portata al successo (nel 1979) dalla artista cabila Malika Domrane."}
{"id": "2327605", "revid": "119991", "url": "https://it.wikipedia.org/wiki?curid=2327605", "title": "Torre della Giannella", "text": ""}
{"id": "2327613", "revid": "287204", "url": "https://it.wikipedia.org/wiki?curid=2327613", "title": "Viktor Orban", "text": ""}
{"id": "2327614", "revid": "46291", "url": "https://it.wikipedia.org/wiki?curid=2327614", "title": "Trachycarpus fortunei", "text": "Trachycarpus fortunei , detta anche palma di Fortune, palma cinese o della Cina e anche palma di Chusan, \u00e8 una pianta appartenente alla famiglia delle Arecaceae (sottofamiglia Coryphoideae, trib\u00f9), originaria dell'Asia sud-orientale.\nFu introdotta in Europa nel 1844 dal botanico britannico Robert Fortune (1812\u20131880) , al quale fu dedicata.\nDescrizione.\n\u00c8 una piccola palma alta in genere 4\u201312\u00a0m. Lo stipite \u00e8 ricoperto dai resti sfilacciati delle basi fogliari.\nLe foglie sono a ventaglio, composte da numerosi segmenti saldati dalla base a circa met\u00e0 foglia, sono portate in cima al fusto e sono larghe 60\u201390\u00a0cm. \nI piccioli sono lunghi da 40 a 90\u00a0cm privi di uncini, caratteristica che fa distinguere subito questa palma dalla simile \"Chamaerops humilis\", anch'essa molto coltivata in Italia.\nI fiori maschili sono gialli, quelli femminili verdastri, hanno un diametro di 2\u20134\u00a0mm e sono portati su spadici ramificati lunghi anche 1 m.\nI frutti sono delle drupe reniformi di colore variabile dal giallo al nero. Ogni frutto \u00e8 lungo circa 10\u201312\u00a0mm.\nLe infruttescenze sono dei grappoli.\nDistribuzione e habitat.\n\"T. fortunei\" \u00e8 originaria delle montagne della Cina meridionale e della Birmania.\nUsi.\nDa molti secoli \u00e8 coltivata sia in Cina che in Giappone per ricavarne fibre tessili con cui produrre corde, sacchi e indumenti molto resistenti al logorio.\nQuesta sua diffusione fin dall'antichit\u00e0 fa s\u00ec che ci siano dubbi sul suo effettivo areale d'origine.\n\u00c8 la palma pi\u00f9 resistente alle basse temperature e per questo viene utilizzata nelle zone dove le altre non crescerebbero, persino in zone riparate di Scozia e Canada occidentale (Vancouver e dintorni), mentre pu\u00f2 avere difficolt\u00e0 a crescere dove il clima \u00e8 troppo secco e caldo.\nLe piante adulte sopportano bene anche i \u221215\u00a0\u00b0C tollerando per brevi periodi temperature inferiori a \u221220\u00a0\u00b0C. Le giovani invece possono essere danneggiate da temperature inferiori a \u22128\u00a0\u00b0C."}
{"id": "2327620", "revid": "1543377", "url": "https://it.wikipedia.org/wiki?curid=2327620", "title": "Street Fighting Man", "text": "Street Fighting Man \u00e8 una canzone della band britannica Rolling Stones, estratta come singolo dall'album \"Beggars Banquet\" del 1968. Definita \"la canzone pi\u00f9 politica\" degli Stones, \u00e8 stata inserita dalla rivista \"Rolling Stone\" al 295\u00ba posto nella lista delle 500 migliori canzoni di tutti i tempi.\nIl brano.\nLa canzone si apre con un riff acustico di chitarra e dei rintocchi di campanaccio. Nella sua recensione al brano il critico musicale Richie Unterberger dice:\nIspirazione.\nOriginariamente intitolata \"Primo Grande\" e poi \"Did Everyone Pay Their Dues?\", con la stessa musica ma un testo profondamente diverso, \"Street Fighting Man\" \u00e8 conosciuta come una delle canzoni di Mick Jagger e Keith Richards pi\u00f9 \"impegnate\" politicamente. Jagger l'avrebbe scritta ispirandosi a Tariq Ali dopo aver partecipato, nel marzo 1968, presso l'ambasciata statunitense a Londra, ad una manifestazione pacifista durante la quale la polizia a cavallo tent\u00f2 di controllare una folla di 25.000 persone. Trasse ispirazione anche dagli episodi di violenza tra gli studenti dimostranti lungo la rive gauche di Parigi, preludio al maggio 1968.\nIn un'intervista del 1995 con Jann Wenner di \"Rolling Stone\" Jagger dichiar\u00f2: \nRegistrazione.\nLa registrazione del brano ebbe luogo agli Olympic Studios di Londra nel marzo 1968. Nel corso della prima seduta per il brano, dove erano presenti solo Keith Richards e Charlie Watts, il brano nacque quando i due, seduti sul pavimento dello studio con un piccolo registratore a cassette Philips, iniziarono a sperimentare le nuove possibilit\u00e0 di incisione dell'apparecchio. La traccia base strumentale venne creata sovraincidendo numerose volte le parti di chitarra sulla cassetta mono con un forte effetto distorsivo. Brian Jones aggiunse anche il suono del suo sitar al brano. Poi si pass\u00f2 a sovraincidere le percussioni, le parti di basso, il piano di Nicky Hopkins, e lo shanai suonato da Dave Mason dei Traffic.\nPubblicazione.\nLa canzone venne pubblicata su singolo (Lato B: \"No Expectations\") negli Stati Uniti (ma non in Gran Bretagna dove usc\u00ec solo nel giugno 1971) il 31 agosto 1968 all'epoca della Convention Democratica di Chicago, venendo immediatamente bandita dalle radio americane per i contenuti sovversivi, e ritirata poco dopo dal mercato a causa dell'illustrazione di copertina del 45 giri che nella prima versione raffigurava scontri di piazza tra manifestanti e polizia. A causa dei vari boicottaggi il singolo non riusc\u00ec ad andare oltre la posizione numero 48 in classifica.\nCover.\n\"Street Fighting Man\" \u00e8 stata oggetto di numerose reinterpretazioni. Si segnalano quelle di Rod Stewart, nell'album del debutto da solista \"An Old Raincoat Won't Ever Let You Down\", degli Oasis, come b-side del singolo del 1998 \"All Around the World\", dei Rage Against the Machine, nel quarto e ultimo album \"Renegades\", dei M\u00f6tley Cr\u00fce, nell'album \"Red, White and Cr\u00fce\", e dei Ramones, nella ristampa del 2002 di \"Too Tough to Die\"."}
{"id": "2327642", "revid": "729019", "url": "https://it.wikipedia.org/wiki?curid=2327642", "title": "Kalinin K-6", "text": "Il Kalinin K-6 era un aereo postale progettato da Konstantin Alekseevi\u010d Kalinin. Si trattava di un velivolo ampiamente derivato dal precedente Kalinin K-5, del quale condivideva ala, coda e carrello d'atterraggio.\nQuesto aereo si differiva dal precedente per la fusoliera di nuovo progetto, che era snella ed aveva all'interno un compartimento di quattro metri per il carico (370\u00a0kg). \nIl K-6 vol\u00f2 per la prima volta nel 1930 ma rimase allo stadio di prototipo, visto che non ne fu mai autorizzata la produzione in serie."}
{"id": "2327645", "revid": "446353", "url": "https://it.wikipedia.org/wiki?curid=2327645", "title": "Classe Amerikanskji Golland", "text": "La classe Amerikanskji Golland era una classe di sommergibili russa composta da undici unit\u00e0 costruite negli Stati Uniti ed assemblate in Russia presso i cantieri navali di Pietrogrado e di Nikolajev. Costruite con l'esperienza accumulata con le unit\u00e0 della classe Holland dai cantieri navali Electric Boat, le unit\u00e0 vantavano numerose similitudini con le unit\u00e0 della classe H operative con la Royal Navy e con la United States Navy. Le unit\u00e0 rimasero operative fino alla seconda guerra mondiale, quando andarono perse a causa di fuoco nemico o furono autoaffondate o radiate dal servizio a causa dell'anzianit\u00e0.\nBibliografia.\nDavid Miller, \"Unterseeboote Geschichte und tecnische entwicklung\", Motorbuch-Verlag, 1992, Z\u00fcrich, ISBN 3-7276-7105-X."}
{"id": "2327649", "revid": "22356", "url": "https://it.wikipedia.org/wiki?curid=2327649", "title": "Razanandrongobe", "text": ""}
{"id": "2327655", "revid": "478814", "url": "https://it.wikipedia.org/wiki?curid=2327655", "title": "Sukhothai", "text": "Sukhothai (; , letteralmente \"alba della felicit\u00e0\") \u00e8 una citt\u00e0 minore \"(thesaban mueang)\" della Thailandia di abitanti (2020), situata oltre 400\u00a0km a nord della capitale Bangkok. Fa parte del distretto di Mueang Sukhothai (), capoluogo della provincia omonima nel gruppo regionale della Thailandia del Nord.\nLa citt\u00e0 moderna \u00e8 localizzata circa 12\u00a0km a est del parco storico di Sukhothai, dove sono conservate le rovine dell'antica capitale del regno di Sukhothai, che per circa 140 anni domin\u00f2 buona parte della regione indocinese.\nStoria.\nSecondo una leggenda, la citt\u00e0 fu fondata verso il 500 d.C.; uno dei primi sovrani fu il mitico re \"Chao Aluna Khmara\", chiamato anche \"Phra Ruang\" (in thailandese: \"figlio del lampo\"), che nacque da una relazione tra un uomo e una mitica principessa Naya. Nel 1238 Khun Bang Klang Thao, capo di una trib\u00f9 di thai, riusc\u00ec a rendersi indipendente dall'Impero Khmer e stabil\u00ec a Sukhothai il primo grande regno siamese. Il nuovo re prese il nome di Sri Indraditya e inizi\u00f2 la dinastia del Regno di Sukhothai. Il regno all'inizio era limitato a Sukhothai ed alla vicina citt\u00e0 di Si Satchanalai, fu il figlio di Sri Indraditya, Ramkhamhaeng, che tra il 1279 ed il 1299) form\u00f2 un vasto impero che andava dall'odierna Vientiane a nord-est fino a Pegu ad ovest e a Nakhon Si Thammarat a sud. \nDurante il regno del figlio Loe Thai (1299-1347), gran parte dei territori furono persi e anche i successori Ngua Nam Thum (1327-47) e Maha Thammaracha I non riuscirono a riportare lo Stato agli splendori del passato. Nel 1378, il sovrano dell'emergente Regno di Ayutthaya Borommaracha I conquist\u00f2 Sukhothai rendendolo uno Stato vassallo. Nel 1438 il Regno di Sukhothai venne annesso a quello di Ayutthaya. Quando le armate birmane distrussero Ayutthaya nel 1767, anche Sukhothai soffr\u00ec delle devastazioni degli invasori e gli abitanti abbandonarono la citt\u00e0. Undici anni pi\u00f9 tardi Rama I, primo sovrano della dinastia Chakri e del Regno di Rattanakosin (o Regno del Siam), rifond\u00f2 la citt\u00e0 sulla riva sinistra del fiume Yom.Il centro della citt\u00e0 nuova venne danneggiato da un gravissimo incendio nel 1968.\nMonumenti e luoghi d'interesse.\nParco storico di Sukhothai.\nIl parco racchiude le rovine della citt\u00e0 antica, capitale del Regno di Sukhothai."}
{"id": "2327663", "revid": "486946", "url": "https://it.wikipedia.org/wiki?curid=2327663", "title": "Classe Golland", "text": ""}
{"id": "2327679", "revid": "729019", "url": "https://it.wikipedia.org/wiki?curid=2327679", "title": "Gaston Pierre de L\u00e9vis-Mirepoix", "text": "Orfano di entrambi i genitori a otto anni, a sedici entr\u00f2 nel corpo dei moschettieri del Re, e a venti (6 marzo 1719) ottenne il grado di colonnello del reggimento della Saintonge.\nSpos\u00f2 Anne Gabrielle Henriette Bernade de Rieux, nipote del finanziere Samuel Bernard, che mor\u00ec di parto all'et\u00e0 di quindici anni e mezzo. Nel 1739 spos\u00f2 in seconde nozze Anne Marguerite Gabrielle de Beauvau-Craon (nata nel 1707), vedova di Jacques Henri de Lorraine, principe di Lexing ed assidua frequentatrice della corte.\nAmbasciatore di Francia a Vienna presso l'Imperatore, assicur\u00f2, grazie alle manovre diplomatiche di cui si rese protagonista, il possesso della Lorena alla Francia (18 novembre 1738). La provincia fu offerta a Stanislao Leszczy\u0144ski, ex sovrano di Polonia e genero di Luigi XV, e L\u00e9vis ricevette in compenso il cordone dell'Ordine dello Spirito Santo. In seguito divenne ambasciatore straordinario a Londra.\nRientr\u00f2 in Francia quando il re lo nomin\u00f2 maresciallo di campo nel 1739. Nella guerra di successione austriaca partecip\u00f2 a tutte le battaglie: marci\u00f2 sulla Boemia, combatt\u00e9 a Lauffeldt al fianco di Maurizio di Sassonia, prese parte alla vittoria di Montalbon dove le sue capacit\u00e0 gli guadagnarono il titolo di tenente generale nel 1744.\nFu protagonista di un episodio curioso nel corso della guerra contro il Piemonte: durante una passeggiata a cavallo col nipote Fran\u00e7ois-Gaston si trov\u00f2 faccia a faccia con un battaglione di piemontesi. Costoro, lungi dal pensare che due ufficiali superiori fossero da soli, e presumendo la presenza di truppe francesi vicine, si arresero ai due, i quali condussero i prigionieri al proprio campo.\nSi impadron\u00ec di Fr\u00e9jus e costrinse i piemontesi a ripassare il Varo.\nFu creato duca di Mirepoix il 25 settembre 1751, tanto per i meriti militari che per le capacit\u00e0 diplomatiche. Nominato governatore dei \"pays\" del Vivarese e del Velay, della diocesi di Uz\u00e8s e della provincia di Linguadoca nel 1755, fu innalzato al titolo di maresciallo di Francia il 24 febbraio 1757 da Luigi XV."}
{"id": "2327691", "revid": "120776509", "url": "https://it.wikipedia.org/wiki?curid=2327691", "title": "Disastro del K2 (1986)", "text": "Il disastro del K2 del 1986 \u00e8 un insieme di eventi che tra il giugno e l'agosto 1986 causarono la morte di tredici alpinisti impegnati in diversi tentativi di ascensione sulla montagna del Karakorum.\nDescrizione.\nLa situazione al campo base.\nA partire dal giugno del 1986, quattordici spedizioni sono impegnate in tentativi di ascensione al K2. Tre spedizioni puntano alla vetta per la via normale lungo lo sperone Abruzzi: una spedizione franco-internazionale guidata da Maurice Barrard, una spedizione sud-coreana organizzata in stile \"classico\" con ossigeno, ed una spedizione austriaca. Altre tre spedizioni mirano a salire per lo sperone sud-sud-ovest lungo la cosiddetta \"Magic Line\": la spedizione solitaria di Renato Casarotto, una spedizione statunitense ed una polacca. La spedizione italiana di \"Quota 8000\" ha i permessi per entrambe le vie di salita. Una spedizione britannica, guidata da Alan Rouse, punta a salire lo spigolo nord-ovest; una spedizione internazionale guidata da Karl Maria Herrligkoffer punta alla parete sud; una seconda spedizione statunitense mira a salire per la parete nord, dal versante cinese.\nA queste spedizioni si sommano alcuni gruppi \"sciolti\", aggregati alle spedizioni principali. Una \u00e8 composta da due alpinisti baschi, Mari Abrego e Josema Casimiro; un'altra, aggregata alla spedizione italiana, composta dall'alpinista e documentarista austriaco Kurt Diemberger con la sua compagna di cordata, la britannica Julie Tullis, una terza, composta dagli svizzeri Beda Fuster e Rolf Zemp, aggregata alla spedizione di Herrligkoffer; ed infine, in solitaria, Tomo \u010cesen.\nL'incidente della spedizione americana.\nIl primo incidente ha luogo la mattina del 21 giugno. Una cordata statunitense, impegnata sulla \"Magic Line\", viene investita da una valanga mentre sta salendo alla sella Negrotto: i due componenti, Alan Pennington e John Smolich, vengono travolti in pieno. Il corpo di Pennington viene ritrovato pi\u00f9 tardi in giornata, e tumulato presso il \"memorial Gilkey\", mentre il corpo di Smolich non viene ritrovato. La spedizione americana decide di conseguenza di abbandonare l'attivit\u00e0, mentre la spedizione di \"Quota 8000\" decide di concentrarsi sulla sola ascensione per la via normale.\nL'incidente della spedizione Barrard.\nIl 23 giugno la spedizione franco-internazionale di Barrard vede quattro persone in vetta: lo stesso Maurice Barrard, sua moglie Liliane, l'alpinista polacca Wanda Rutkiewicz, ed il giornalista ed alpinista francese Michel Parmentier. Nella stessa giornata anche i due baschi raggiungono la vetta. In discesa, mentre i baschi raggiungono subito il campo 4 a 8.000\u00a0m, gli altri decidono di bivaccare a 8.300\u00a0m, dove gi\u00e0 avevano passato la notte precedente. Il tempo peggiora durante la notte, ed il giorno seguente i due gruppi si incamminano in discesa; il gruppo internazionale si divide ulteriormente, con Rutkiewicz e Parmentier avanti, e i coniugi Barrard pi\u00f9 dietro. I Barrard smarriscono per\u00f2 la via, e non riescono pi\u00f9 a scendere, mentre gli altri, aiutati anche da alcuni membri della spedizione italiana, riescono alla fine a rientrare al campo base. Il corpo di Liliane Barrard viene trovato pi\u00f9 tardi ai piedi della montagna, mentre il corpo di Maurice sar\u00e0 recuperato solo nel 1998.\nIl successo italiano ed il primo incidente dei polacchi.\nIl 5 luglio sia gli italiani che gli svizzeri raggiungono la cima, senza incidenti; il 6 luglio, tentano la vetta Diemberger e Tullis, ma devono rinunciare. Anche loro tornano senza problemi al campo base.\nL'8 luglio i polacchi Jerzy Kukuczka e Tadeusz Piotrowski raggiungono la vetta, dopo aver aperto una nuova via sulla parete sud, e scendono lungo la via normale. Bivaccano a 8.300\u00a0m, dove aveva bivaccato la spedizione dei Barrard, ed il 9 luglio scendono al campo 4, dove trascorrono la giornata, per riprendere la discesa la mattina del 10 luglio. Poco sotto la \"spalla\" del K2, Piotrowski perde un rampone; nel tentativo di mantenersi in equilibrio, perde anche il secondo, e precipita. Il suo corpo non verr\u00e1 mai ritrovato.\nLa morte di Renato Casarotto.\nIl 12 luglio Renato Casarotto inizia un tentativo solitario sulla \"Magic Line\", mantenendosi in contatto radio con la moglie Goretta, al campo base. Le condizioni dell'ascensione sono difficili, soprattutto a causa del cattivo tempo; il 16 luglio, dopo aver raggiunto quota 8300 m, Casarotto abbandona l'impresa e scende. Dopo aver raggiunto senza problemi il fondo della parete alle 19 circa, mentre scende sul ghiacciaio a soli venti minuti dal campo base, l'alpinista viene tradito dal cedimento di un ponte di neve ritenuto sicuro e sul quale erano transitate senza problemi intere spedizioni.\nCade cos\u00ec in un crepaccio profondo 40 metri: riesce comunque ad avvertire la moglie, che stabilisce il contatto radio pochi minuti dopo la caduta. Si mobilita una squadra di soccorso, che raggiunge il crepaccio e riesce ad estrarre l'alpinista; questi per\u00f2 \u00e8 rimasto gravemente ferito dalla caduta, e muore poco dopo essere stato riportato alla luce. La salma verr\u00e0 successivamente tumulata all'interno dello stesso crepaccio. Nel 2003 alcuni alpinisti kazaki ritrovano la salma, portata a valle dal movimento del ghiacciaio, e le danno sepoltura definitiva nei pressi del \"memorial Gilkey\". Una parte dei contatti radio con la moglie e il luogo della caduta vengono ripresi e inclusi nel docufilm \"K2 - Sogno e destino\", girato da Kurt Diemberger e Julie Tullis.\nDal 28 luglio al 12 agosto.\nLe partenze.\nNei giorni successivi le spedizioni rimanenti continuano a preparare l'ascensione alla vetta, in particolare gli austriaci ed i coreani lungo la via normale. Il maltempo per\u00f2 continua ad impedire ogni operazione. Una grossa valanga, staccatasi poco sotto la \"spalla\" dello sperone Abruzzi, trascina via alcuni dei campi intermedi: materiale appartenente a questi campi viene ritrovato nel detrito della valanga stessa, ai piedi della parete.\nIl 28 luglio il tempo comincia a dare segni di miglioramento, e le diverse spedizioni ancora presenti si preparano a salire. Nonostante si trovino sullo stesso percorso, per\u00f2, le spedizioni rimarranno sempre indipendenti tra loro.\nLa spedizione britannica inizia il ritorno; rimangono solo il cineoperatore Jim Curran, ed il leader Alan Rouse, che vuole tentare la vetta insieme alla polacca Dobros\u0142awa Miodowicz-Wolf, detta \"Mr\u00f3wka\" (\"formichina\"). Gli austriaci invece partono per il tentativo alla vetta, con una squadra di sei persone: Willi Bauer, Alfred Imitzer, Hannes Wieser, Mandi Ehrengruber, Siegfried Wasserbauer e Helmut Steinmassl. Steinmassl e Wasserbauer rientreranno poi al campo base il 29 luglio, mentre Ehrengruber scender\u00e0 il 31 luglio da campo 3.\nIl 29 luglio partono dal campo base Kurt Diemberger e Julie Tullis. Il 30 luglio vengono raggiunti dalla squadra coreana, composta da sei alpinisti e diversi portatori d'alta quota Hunza, guidati dal \"sirdar\" Muhammad Ali.\nNel frattempo, anche i polacchi si muovono, diretti alla \"Magic Line\", con una squadra di sei persone: Janusz Majer, Krystyna Palmowska, Anna Czerwinska, Wojciech Wr\u00f3\u017c, Przemislaw Piesecki ed il cecoslovacco Petr Bozik.\nL'avvicinamento ed il problema della tenda.\nIl 31 luglio le due squadre arrivano poco sotto campo 3, dove riscontrano la distruzione causata dalla valanga dei giorni precedenti. Qui incontrano Ehrenberger in discesa; questi comunica che sia il campo 3 che il campo 4 sono completamente distrutti, salvo per una tenda coreana rimasta intatta al campo 3. I portatori Hunza si rifiutano di proseguire oltre; ne segue un'animata discussione tra loro e gli alpinisti coreani, alla fine della quale i portatori si convincono a procedere. I coreani salgono fino al campo 3, mentre Diemberger e Tullis rimangono pi\u00f9 sotto. Wieser scende a campo 2 per prendere delle provviste, mentre Bauer stringe un patto con i coreani. Questi lasceranno agli austriaci l'utilizzo della tenda superstite per il campo 4; il 2 agosto gli austriaci saliranno in vetta, attrezzando la via con corde fornite dai coreani, per poi scendere a campo 3, mentre lo stesso giorno i coreani saliranno a campo 4, occupando la tenda nella notte per poi salire in vetta il 3 agosto.\nIl 1\u00ba agosto gli austriaci salgono a campo 4, mentre Diemberger e Tullis salgono a campo 3, dove si trovano insieme ai coreani che stanno preparando le operazioni del giorno successivo. In giornata le due spedizioni vengono raggiunte dal duo Rouse-Wolf, partito pi\u00f9 tardi.\nIl 2 agosto i portatori Hunza, dopo aver raggiunto campo 4, iniziano la discesa, insieme a due degli alpinisti austriaci. Il 4 agosto il \"sirdar\" Muhammad Ali viene colpito da una scarica di pietre poco sotto il campo 1, e muore sul colpo.\nSempre il 2 agosto gli austriaci partono per il tentativo alla vetta, mentre le altre tre spedizioni si spostano dal campo 3 al campo 4. Qui sorgono in totale tre tende: quella coreana da tre posti, quella di Diemberger-Tullis da due posti, e quella di Rouse Wolf da due posti. Gli austriaci non riescono a raggiungere la vetta, e ad una quota di circa 8.300\u00a0m tornano indietro. Raggiunto il campo 4, non intendono scendere, ma decidono di fermarsi per riposarsi e ritentare la vetta due giorni dopo, nonostante la forte opposizione dei coreani. Gli alpinisti devono adattarsi ad una sistemazione di fortuna, in tende sovraffollate: due degli austriaci, Bauer e Wieser si sistemano con coreani, il terzo, Imitzer, con Rouse e Wolf. In un tale sovraffollamento gli alpinisti non riescono a riposare durante la notte, ed il giorno dopo li trova in pessime condizioni fisiche. I coreani, legati ad un'organizzazione molto rigida e dotati di ossigeno supplementare, partono ugualmente il 3 agosto, bench\u00e9 un po' in ritardo sulla tabella di marcia, mentre sia la coppia Diemberger-Tullis che quella Rouse-Wolf rinunciano alla salita.\nLa vetta.\nAlle 16.15 del 3 agosto i coreani raggiungono la vetta, e ritornano verso il campo 4. Uno degli alpinisti \u00e8 per\u00f2 troppo stanco, e decide di fermarsi a bivaccare sul percorso, assicurato ad un chiodo da ghiaccio. Alle 18, la vetta viene raggiunta anche da tre membri della spedizione polacca - Piesecki, Wroz e Bozik - che sono riusciti a completare la \"Magic Line\"; questi sono per\u00f2 troppo provati per ridiscendere dalla stessa via, e puntano a campo 4 lungo la via normale. Durante la discesa, Wojciech Wr\u00f3\u017c cade da una corda fissa sul \"collo di bottiglia\", probabilmente a causa della mancanza di un nodo di sicurezza al fondo della corda, e scompare. I suoi due compagni di cordata, sotto shock, arrivano al campo verso le due del mattino. Al campo vi sono undici persone: i tre austriaci e i due coreani rientrati nella tenda coreana, Diemberger e Tullis nella loro tenda, Wolf nella sua tenda con Piesecki e Bozik, ospitati da Rouse, che preferisce passare la notte in una nicchia nella neve.\nIl 4 agosto i coreani, dopo essersi ricongiunti con il compagno rimasto a bivaccare all'aperto, scendono insieme a Piesecki e Bozik, mentre gli altri partono per la vetta. Il tempo, perfetto fino al giorno precedente, comincia a dare segni di peggioramento. I primi a mettersi in marcia sono Rouse e Wolf: il primo \u00e8 in ottima forma, mentre \"Mr\u00f3wka\" pare affaticata. Li segue Alfred Imitzer. Partono poi Diemberger e Tullis, quindi Bauer e Wieser: quest'ultimo per\u00f2 si ferma quasi subito, a causa di un guanto bagnato, e rientra al campo, mentre Bauer prosegue, superando Diemberger e Tullis, quindi anche la Wolf, che pare essersi addormentata nella neve. Diemberger e Tullis raggiungono la Wolf, visibilmente affaticata, che per un tratto marcia di conserva con i due, per poi sganciarsi nuovamente. Circa 100\u00a0m sotto la vetta gli austriaci raggiungono Rouse, che ha battuto la pista fino a quel momento, e gli danno il cambio. Alle 15.15 Rouse, Imitzer e Bauer raggiungono la vetta. A circa 8.500\u00a0m di quota la Wolf cede definitivamente; Diemberger e Tullis incontrano i tre compagni, che provano a convincerli a rientrare. I due invece proseguono, e raggiungono la vetta verso le 17.30, mentre il tempo continua a peggiorare.\nNella stessa giornata, i tre polacchi rimasti sulla \"Magic Line\" (Majer, Palmowska e Czerwinska) iniziano il rientro lungo la medesima via, senza aver raggiunto la vetta. Nonostante le avverse condizioni meteo, i tre riusciranno a raggiungere il campo base in relative buone condizioni l'8 agosto.\nRouse, Wolf, Imitzer e Bauer raggiungono senza problemi il campo 4. Diemberger e Tullis iniziano la discesa, ma ad un tratto la Tullis scivola, trascinando con s\u00e9 anche Diemberger. Dopo una scivolata di alcune centinaia di metri i due riescono a fermarsi fortunosamente. Si trovano per\u00f2 lontano dal percorso conosciuto, ormai di notte e senza illuminazione (la lampada frontale risulta non funzionare), e devono improvvisare un bivacco a 8.400\u00a0m; il mattino successivo Julie Tullis mostra alcuni segni di congelamento alla punta del naso e ad alcune dita, e mostra alcuni problemi di vista. Il 5 agosto i due, nonostante una fitta nebbia, riescono a ritrovare la via normale, ed a scendere al campo 4, dove Diemberger si rifugia in tenda, mentre la Tullis viene ospitata e curata dagli austriaci, per poi rientrare nella sua tenda in serata. Intanto il tempo \u00e8 ulteriormente peggiorato, ed infuria una tempesta che impedisce al gruppo di scendere.\nBloccati dalla tempesta.\nIl 6 agosto Julie Tullis ancora lamenta problemi di vista. In giornata l'ingresso della tenda di Diemberger-Tullis si rivela eccessivamente vulnerabile all'accumulo di neve, ed i due devono abbandonarla; Diemberger viene ospitato da Wolf e Rouse, mentre la Tullis si sistema con gli austriaci.\nIl 7 agosto il tempo ha un parziale miglioramento. Il campo 4 rimane avvolto nella nebbia, ma quasi l'intera montagna al di sotto \u00e8 libera dalle nubi. Gli alpinisti non hanno per\u00f2 un apparecchio radio per stabilire un collegamento col campo base, e quindi non sono al corrente del fatto. In giornata, la Tullis visita Diemberger nella tenda di Rouse e Wolf, e lamenta ancora problemi di vista; intanto, Alan Rouse comincia a mostrare i primi segni di sfinimento.\nNella serata del 7 agosto, Julie Tullis muore. Il giorno seguente la sua salma viene adagiata da Bauer nella tenda che aveva abbandonato il 6 agosto. L'8 e 9 agosto il tempo non d\u00e0 segni di miglioramento, mentre le condizioni di Alan Rouse continuano a peggiorare; il 9 agosto l'alpinista britannico \u00e8 quasi incosciente.\nLa discesa.\nIl 10 agosto la tempesta si placa, anche se la parete sottostante il campo continua ad essere avvolta dalle nubi. Gli alpinisti, stremati, decidono di tentare la discesa. Alan Rouse \u00e8 per\u00f2 ormai incosciente ed assolutamente non in grado di muoversi, ed i compagni sono costretti a lasciarlo indietro. L'alpinista morir\u00e0 probabilmente nella giornata stessa. Anche Imitzer e Wieser sono molto stremati, e non vorrebbero lasciare la tenda, ma Bauer riesce a smuoverli. Circa cento metri sotto il campo, per\u00f2, i due crollano, incapaci ormai di muoversi oltre; Imitzer muore immediatamente, mentre Wieser, in preda al delirio, morir\u00e0 probabilmente pi\u00f9 tardi in giornata.\nBauer, Diemberger e la Wolf riescono a proseguire la discesa, tra nuvole e raffiche di vento; raggiungono in giornata il campo 3, che \u00e8 per\u00f2 devastato, e proseguono per il campo 2, con Bauer in testa, seguito dalla Wolf e da Diemberger. Sulle corde fisse tra i due campi, Diemberger supera la Wolf, attardata dalla tecnica di discesa utilizzata, e raggiunge Bauer al campo 2. I due attendono fino al mezzogiorno dell'11 agosto la Wolf, che per\u00f2 non raggiunger\u00e0 mai il campo. La salma di \"Mr\u00f3wka\" Wolf viene ritrovata nel 1987 sulle corde fisse da una spedizione giapponese, in piedi ed appoggiata alla parete; le cause precise della morte non saranno mai chiarite.\nWilli Bauer decide di scendere il pi\u00f9 velocemente possibile al campo base, per organizzare una squadra di soccorso alla ricerca della Wolf; Diemberger scende invece pi\u00f9 lentamente. Bauer raggiunge il campo base nella giornata dell'11 agosto; la squadra di soccorso raggiunge Diemberger alla base della parete, verso la mezzanotte. La ricerca della Wolf, come gi\u00e0 detto in precedenza, sar\u00e0 infruttuosa. I due alpinisti superstiti riportano comunque gravi congelamenti, e sono evacuati dal campo base in elicottero il 16 agosto."}
{"id": "2327693", "revid": "116944", "url": "https://it.wikipedia.org/wiki?curid=2327693", "title": "Bauer Bodoni", "text": ""}
{"id": "2327695", "revid": "122205017", "url": "https://it.wikipedia.org/wiki?curid=2327695", "title": "Tangenziale Verde", "text": "La Tangenziale Verde \u00e8 un'area cuscinetto metropolitana destinata al verde e ai parchi sita tra i comuni di Borgaro Torinese, Settimo Torinese e Torino. Il nome prende spunto dal fatto che l'area in questione si sviluppa in prossimit\u00e0 della tangenziale nord di Torino. La sua creazione \u00e8 prevista nel PRUSST \"2010plan\", promosso dai tre comuni compresi nel parco, che \u00e8 risultato secondo tra i progetti ammessi a finanziamento governativo.\nIl 13 aprile 2006 \u00e8 stato firmato il protocollo d'intesa tra regione, provincia e i tre comuni interessati. L'impegno economico sar\u00e0 di 632 milioni di euro, di cui 220 a carico degli enti pubblici e 410 di imprese private.\nProgetto.\nLa tangenziale verde comprender\u00e0 il territorio metropolitano tra i torrenti Stura e Malone per un totale di 2.800.000 m\u00b2, collegando il Parco del Po Torinese con il Parco naturale La Mandria. \nIn questo settore verranno messi in opera progetti di rimboschimento e protezione del territorio, recupero del comprensorio dei laghi di cava di Torino e Borgaro, creazioni ed ampliamenti di piste ciclabili, per pi\u00f9 di 40\u00a0km, e il recupero del Castello di Santa Cristina, precedentemente usato come cascina nonostante il suo valore artistico e culturale."}
{"id": "2327699", "revid": "666668", "url": "https://it.wikipedia.org/wiki?curid=2327699", "title": "Campionato cipriota di calcio a 5 2006-2007", "text": "Il campionato cipriota di calcio a 5 2006-2007 \u00e8 stato l'ottavo campionato cipriota di calcio a 5 ed \u00e8 stato giocato nella stagione 2006/2007. Modificato il regolamento, sono stati soppressi i playoff finali e la vittoria \u00e8 andata all'AGBU Ararat."}
{"id": "2327705", "revid": "1305772", "url": "https://it.wikipedia.org/wiki?curid=2327705", "title": "Cardamine", "text": "Cardamine \u00e8 un genere di piante Spermatofite Dicotiledoni appartenenti alla famiglia delle Brassicaceae, dall'aspetto di piccole erbacee con i petali dei fiori disposti a croce.\nEtimologia.\nIl nome del genere (\"Cardamine\") potrebbe derivare da due parole greche: \"Kardia\" (=cuore) e \"Dam\u00e0o\" (=addomesticare), questo in riferimento ad alcune propriet\u00e0 medicinali (cardiotoniche) che anticamente si credevano possedere le piante di questo genere. In effetti nella Grecia antica con \"Kardamine\", il medico, botanico e farmacista Dioscoride Pedanio (Anazarbe in Cilicia, 40 circa - 90 circa) indicava diverse piante che noi oggi possiamo identificarle con il crescione (probabilmente si tratta del \"Cardamine pratensis\" \u2013 Billeri dei prati) comune in tutta Europa e anche nel nord della Grecia.\nIl nome di \"Dentaria\" (la prima denominazione in senso cronologico del genere di queste piante) venne definito dal botanico francese Joseph Pitton de Tournefort (5 giugno 1656 - 28 dicembre 1708). Questo nome venne scelto per la somiglianza di certe protuberanze del rizoma con i \"denti\". Ma altre dizioni fanno pensare ad una derivazione dal latino (Dens=dente) con riferimento alle sue presunte capacit\u00e0 di cura del mal di denti, ma anche alla fitta dentatura del margine fogliare.\nMorfologia.\nSono piante annuali, bienni o perenni, dall'aspetto eretto ma anche prostrato e di altezza media compresa tra pochi centimetri e il metro (questo soprattutto per le specie europee). La forma biologica \u00e8 quasi totalmente geofita rizomatosa (G rhiz) per il sottogenere \"Dentaria\", mentre oscilla tra emicriptofita scaposa (H scap) e terofita scaposa (T scap) per il sottogenere \"Cardamine\".\nRadici.\nQuasi sempre le radici sono secondarie da rizoma.\nFoglie.\nLe foglie sono sia basali che cauline e possono avere varie forme: semplici o composte (pennate e palmate) a lamina ovale, lanceolata o orbicolare. La disposizione lungo il fusto delle foglie cauline pu\u00f2 essere di tipo alterno o verticillato.\nInfiorescenza.\nL'infiorescenza in genere \u00e8 formata da diversi fiori riuniti in corimbi o racemi terminali.\nFiori.\nI fiori sono ermafroditi, dialipetali, attinomorfi e tetrameri (calice e corolla composti da 4 parti).\nFrutti.\nIl frutto \u00e8 una siliqua (molto pi\u00f9 lunga che larga) eretta, semplice (non \u00e8 articolata) a due valve piane. Queste (le valve) sono disposte longitudinalmente, sono strette e senza nervature (\u00e8 presente un nervo ma quasi indistinto). In fase di deiscenza si aprono di scatto, a volte attorcigliandosi su se stesse. All'interno del frutto si trovano, disposti linearmente, numerosi (da 20 a 100) piccoli semi.\nNon tutte le specie si riproducono attraverso i semi contenuti nel frutto, alcune come la \"Cardamine bulbifera\" generano all'ascella delle foglie superiori dei bulbetti globosi, piriformi, violacei scuri che a fine infiorescenza diventano neri e alla fine cadono a terra per germogliare nella stagione successiva: questi quindi sono veri e propri organi di moltiplicazione vegetativa (propagazione clonale).\nDistribuzione e habitat.\nLa diffusione di questo genere \u00e8 abbastanza globale, infatti la maggioranza delle sue specie sono native delle zone temperate e fredde di entrambi gli emisferi (dalle regioni boreali alla Patagonia, compresa l'Asia occidentale e centrale). In Italia \u00e8 presente su tutto il territorio. In particolare della trentina e pi\u00f9 di specie spontanee delle nostra flora almeno una ventina vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa-Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nComunit\u00e0 vegetali:\nAmbienti:\nSistematica.\nLa famiglia delle Brassicaceae (assieme alle Asteraceae) \u00e8 una delle pi\u00f9 numerose delle Angiosperme, diffusa principalmente nella fascia temperata e fredda del nostro globo. Il genere \"Cardamine\" comprende fino a 150 specie, una trentina delle quali sono presenti spontaneamente sul territorio italiano.\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Cardamine\" era chiamata anche Crociferae e a volte Cruciferae.\nIl genere di questa scheda appartiene alla trib\u00f9 delle \"Arabideae\" le cui specie sono caratterizzate dall'avere una radichetta \u201caccombente\u201d, ossia che rimane ancorata ai cotiledoni e quindi si sviluppa lungo la linea di separazione degli stessi.\nQuesto genere non ha sempre avuto l'attuale struttura tassonomica. Inizialmente, con Linneo, furono formati due generi distinti chiamati \"Dentaria\" e \"Cardamine\" poi in seguito riuniti in un unico genere (\"Cardamine\") considerandolo comunque abbastanza polimorfo. Dal punto di vista morfologico le due sezioni (\"Cardamine\" e \"Dentaria\") differiscono in quanto le seconde hanno i semi provvisti di una largo ed alato funicolo o peduncolo (cotiledoni peduncolati); si distinguono inoltre per l'habitat abbastanza caratteristico (frequentano i boschi di latifoglie\u00a0\u2013 soprattutto faggete su un substrato abbastanza ricco di sostanze nutrienti) e per la precoce fioritura. In realt\u00e0 solo nelle specie europee, le due sezioni, presentano dei caratteri morfologici abbastanza riconoscibili, mentre non altrettanto avviene per le specie del Nuovo Mondo dove presentano una notevole convergenza strutturale. In effetti recenti studi filogenetici hanno dimostrato come non ci sia nessun supporto per una monofilia delle due sezioni (vedi albero filogenetico sotto riportato).\nQui di seguito \u00e8 indicata la classificazione scientifica di questo genere:\nIn altre tassonomie la trib\u00f9 \u00e8 quella delle \"Arabideae\".\nLa filogenesi del genere attualmente accettata \u00e8 la seguente (quando definite, tra parentesi sono indicate le sezioni secondo Schulz; Card = Cardamine, Dent = Dentaria, Ptero = Pteroneurum, Sphae = Sphaerotorrhiza, C-nella = Cardaminella, Mac-ph = Macrophyllum, Papyro = Papyrophyllum, Eutr = Eutreptophyllum):\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSinonimi.\nIl genere di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nNella medicina popolare si usano i fiori di certe specie per curare l'epilessia e le foglie di altre contro lo scorbuto. \nCucina.\nMinimo \u00e8 l'impiego in cucina di queste piante. Alcune sono ricordate come piante aromatiche da condimento, ma ora non pi\u00f9. Forse ancora usata come alimentazione umana \u00e8 la giapponese \"Cardamine yesoensis\", le giovani foglie, ma anche i giovani rizomi, servono da alimentazione alle popolazioni degli Ainu delle isole Sachalin e Kurili. Oppure in America i nativi delle zone nord-orientali usano la \"Cardamine diphylla\" come pianta da condimento nella cottura dei cibi (come da noi si usa ad esempio il rosmarino e la salvia).\nGiardinaggio.\nLe specie di questo genere trovano impiego solamente nel giardinaggio. Tra le specie della nostra flora \u00e8 la \"Cardamine pratensis\" che pi\u00f9 facilmente viene coltivata in quanto ha i fiori pi\u00f9 grandi e pi\u00f9 eleganti. L'impiego \u00e8 comunque sempre come piante da bordura o \u201driempimento\u201d. Si moltiplicano facilmente per divisione del rizoma. Vanno poste in zone fresche e ombreggiate come il sottobosco, ambiente naturale tipico per queste piante. Altre specie che possono trovare spazio in un giardino sono la \"Cardamine asarifolia\", la \"Cardamine plumieri\", la \"Cardamine trifoliata\", la \"Cardamine alpina\", \"Cardamine bulbifera\" e forse ancora qualche altra."}
{"id": "2327708", "revid": "110157", "url": "https://it.wikipedia.org/wiki?curid=2327708", "title": "Campionato cipriota di calcio a 5 2005-2006", "text": "Il Campionato cipriota di calcio a 5 2005-2006 \u00e8 stato il settimo campionato cipriota di calcio a 5 ed \u00e8 stato giocato nella stagione 2005-06. Dopo il girone di play-off, la vittoria finale \u00e8 andata al ."}
{"id": "2327710", "revid": "916580", "url": "https://it.wikipedia.org/wiki?curid=2327710", "title": "Specie di Cardamine", "text": "Elenco delle specie di \"Cardamine\":"}
{"id": "2327712", "revid": "124794845", "url": "https://it.wikipedia.org/wiki?curid=2327712", "title": "Callianetto", "text": "Callianetto (\"Callianet\" in piemontese) \u00e8 una frazione del comune di Castell'Alfero in provincia di Asti posta a circa 165 metri sul livello del mare tra le colline dell'alto Monferrato. Dalla citt\u00e0 di Asti dista circa 10\u00a0km a nord sulla strada statale Asti-Casale Monferrato.\nCallianetto \u00e8 gemellato con Lafran\u00e7aise (Francia).\nStoria.\nDalle cronache dello storico astigiano, l'avvocato Gian Secondo de Canis, Callianetto fu fondata da alcuni abitanti del comune di Calliano (distante circa 6\u20137\u00a0km) che cercarono rifugio nelle zone in cui ora sorge la frazione, ricca di boschi e di zone di difficile accesso, nel periodo in cui il territorio astigiano era protagonista di lotte civili. L'assonanza dei due nomi infatti, Calliano e Callianetto, \u00e8 stata probabilmente voluta per mantenere un contatto con il paese d'origine. Intorno al 1600, Castell'Alfero e quindi Callianetto, furono collocate sotto la protezione della citt\u00e0 di Asti e alla fine del XVI secolo furono messe alle dipendenze del Duca di Savoia. Nel 1619, Callianetto divenne feudo di Gerolamo Germano, Marchese di Ceva.\nGeografia fisica.\nTerritorio.\nIl territorio \u00e8 principalmente circondato da colline, vigne e boschi dove gli alberi pi\u00f9 presenti sono robinia, castagno e quercia. La frazione \u00e8 attraversata dal rio Maggiolino e dall'affluente, il rio Valmarchese.\nLuoghi di interesse.\nChiesa parrocchiale SS. Annunziata.\nLa chiesa della frazione viene nominata per la prima volta il 2 novembre del 1265 dall'editto del vescovo di Asti che all'epoca proib\u00ec ai Consoli di Callianetto che amministravano la struttura, la celebrazione di qualunque funzione di tipo religioso. Nel 1345, viene citata sui registri delle Chiese della Diocesi di Asti. Nel 1570 la chiesa viene citata dal monsignor Domenico Della Rovere come \"cappellania\". Quindici anni dopo, il vescovo Angelo Peruzio, nella sua visita pastorale, decret\u00f2 che la chiesa dipendesse dalla Parrocchia di S. Pietro di Cossano, avendola trovata strutturalmente agibile. Gli abitanti di Callianetto non furono d'accordo perch\u00e9 ritenevano che la chiesa avesse bisogno di un cappellano autonomo e dopo varie insistenze, la Chiesa divent\u00f2 parrocchia nel 1627 in occasione della visita pastorale di monsignor Ottavio Broglia. Nel 1663 il vescovo Paolo Roero ritenne opportuno ordinare una ristrutturazione dell'edificio per le sue pessime condizioni, interrompendo le funzioni fino allo svolgimento conclusivo dei lavori. Quasi 100 anni dopo, nel 1749, Monsignor Giovanni Todone decret\u00f2 che la chiesa era in discrete condizioni. Il campanile venne dotato di 3 campane nel 1873 e nel 1928 ci furono delle modifiche alla facciata esterna. La chiesa oggi risulta in buone condizioni e al suo interno si possono ammirare un gruppo ligneo del seicento, raffigurante la Madonna e l'Arcangelo Gabriele, dipinti di Luigi Morgari e di Giovanni Lamberti, un organo e il coro in noce risalente all'ottocento.\nCiab\u00f2t \u00ebd Giandoja.\n\"Ciab\u00f2t \u00ebd Giandoja\" si potrebbe tradurre come \"Casetta di Gianduja\" e si tratta di una costruzione rurale molto vecchia, situata in localit\u00e0 Lovisoni sul Monte del Fico. Soprannominata in lingua piemontese \"\"Ca d\u00ebl Fuin\" (letteralmente casa della faina) per il luogo solitario in cui \u00e8 posta in mezzo ai boschi, raggiungibile da una stradina molto impervia, \u00e8 una facile dimora di fortuna per gli animali del bosco che la circonda. La casa ha circa trecento anni ed \u00e8 composta da stanze molto piccole con soffitti in legno. In passato apparteneva a dei privati cittadini ma nel 1949 l'amministrazione del comune di Castell'Alfero decise di acquistare il Ciabot per poi dichiararlo monumento regionale. Nel 1950 la societ\u00e0 dolciaria Caffarel di Torino, inventrice del famoso cioccolatino gianduiotto, acquista il fabbricato per poi donarlo al comune di Asti come inizio per istituire un Museo della Maschera. Quattro anni dopo, il comune di Asti decide di donare nuovamente il fabbricato al comune di Castell'Alfero che ne \u00e8 in possesso tuttora. Nel 2000 la pro loco di Callianetto attua un progetto di ristrutturazione di rivalutazione d'accordo con il comune di Castell'Alfero.\nSuccessivamente il locale viene ceduto in uso alla frazione di Callianetto. Negli ultimi anni, numerosi eventi si sono susseguiti all'interno della struttura come la manifestazione musicale CeroanKio, rock aid organizzato, tra gli altri volontari, dal gruppo salesiano Don Bosco del comune di Asti.\nGianduja.\nPersonaggio storico e di celebrit\u00e0 mondiale, la maschera di Gianduja deve la sua origine proprio a Callianetto e la sua storia risale alla fine del Settecento. Dalle cronache del tempo risulta che all'epoca lavorasse in piazza Castello nella citt\u00e0 di Torino, un burattinaio molto abile che si chiamava Umberto Biancamano e che era originario di Callianetto. Soprannominato \"Giuan\u00ecn D'ij Us\u00e8i\" (letteralmente \"Giovannino degli uccelli\"), dato che in quella piazza, davanti a Palazzo Madama, al sabato si vendevano cardellini, merli e passerotti. Le scenette che venivano presentate attaccavano il Governo, la pubblica amministrazione e soprattutto la sorella di Napoleone, Paolina Bonaparte. Il burattinaio port\u00f2 in scena le vicende di \"Gerolamo\" (\"Gir\u00f2ni\" in lingua piemontese), incarnando in lui lo spirito dei contadini piemontesi. Presso la famiglia Amico, in quegli anni, prestava servizio Giovan Battista Sales che impar\u00f2 l'arte del burattinaio proprio da Gi\u00f2anin e, una volta imparato il mestiere, si allontan\u00f2 da Torino in cerca di fortuna, essendo la piazza torinese gi\u00e0 occupata da Biancamano. Si rec\u00f2 cos\u00ec nella citt\u00e0 di Genova e nel 1802 si mise in societ\u00e0 con Gioacchino Bellone, altro burattinaio proveniente da Racconigi.\nInsieme aprirono un nuovo repertorio con protagonista Gerolamo (\"Gir\u00f2ni\") un uomo del popolo sagace, amante del vino, dalla battuta pungente. La citt\u00e0 di Genova all'epoca era sotto l'influenza francese, governata da Girolamo Durazzo, Doge di Genova. Dopo aver messo in scena diverse repliche del loro spettacolo nelle piazze liguri, la loro popolarit\u00e0 si diffuse. Il pubblico si divertiva ascoltando le disavventure di \"Gir\u00f2ni\" ed i genovesi identificarono subito in quella marionetta che metteva alla berlina il governo il loro Doge. Aumentarono gli spettatori ma con loro giunsero anche i gendarmi. I due giovani furono cos\u00ec imprigionati. L'accusa era ingiuria nei confronti del Doge stesso. Dopo una settimana furono espulsi da Genova e condannati al confine per lesa maest\u00e0. Prima di lasciare la citt\u00e0 i due pensarono di cambiare aspetto ai loro burattini grazie a Pittaluga, un anziano scultore di Genova famoso per le statuette di legno che intagliava con grande abilit\u00e0. Gli assegnarono il compito di fabbricare nuove marionette dalla faccia ben diversa da quella del Doge.\nCoi nuovi burattini i due tornarono a Torino e impiantarono un teatrino nel cortile dell'Albergo del Pastore, in via Dora Grossa, (oggi via Garibaldi), dove sorse lo storico Caff\u00e8 Calosso sede della Societ\u00e0 dei Rimasti fondata da Carlo Marello. Qui presentarono \"La storia di Artabano I, ossia il Tiranno del Mondo, con Gerolamo suo confidente e re per combinazione\". Le battute spassose attirarono l'attenzione del reverendo Baudissone deputato dell'epoca, a controllarne le licenziosit\u00e0 e ad interpretarlo come grave offesa al fratello di Napoleone che, come il Doge di Genova, si chiamava pure lui Gerolamo. I due burattinai furono incolpati nuovamente di lesa maest\u00e0 e di aver offeso la reputazione del pi\u00f9 giovane dei Bonaparte, appena eletto re di Vestfalia. Sales e Bellone finirono di nuovo in manette e furono rinchiusi in un \"crutun\" (\"cantina\" in lingua piemontese), un sotterraneo in corso Regina angolo corso Valdocco per poi essere portati davanti al Tribunale. Durante il processo davanti ai giudici torinesi ripeterono le battute messe sotto accusa tra le quali: \u00ab\"Libert\u00e9, \u00e9galit\u00e9, fraternit\u00e9: i frans\u00e8is a van an carosa e nui a p\u00e9\"\u00bb, (\"Libert\u00e0, uguanglianza, fraternit\u00e0: i francesi vanno in carrozza e noi a piedi!\"), \u00ab\"Viva la Fr\u00e2nsa, viva Napule\u00f9n: chiel a l'\u00e8 ric, e nui stras\u00f9n\"\u00bb (\"Viva la Francia viva Napoleone: lui \u00e8 ricco e noi straccioni\"). La sentenza fu la condanna a morte per aver tramato contro lo Stato. I due riuscirono a fuggire e si rifugiarono ad Asti con una lettera di raccomandazione per la famiglia De Rolandis di Castell'Alfero, ancora fortemente provata per la morte di Giovanni Battista, che a Bologna nel 1794, aveva cercato di sollevare la citt\u00e0 con Luigi Zamboni, distribuendo coccarde tricolore, simbolo di una nuova Italia. In gran segreto, Bellone e Sales furono ospitati a Callianetto, in un cascinale dell'allora medico Alessandro Giuseppe De Rolandis. La casa era nascosta in una folta selva che ancora oggi si chiama \"b\u00f4sc d\u00ebl m\u00e9dic\" (\"bosco del medico\").\nSuccessivamente si affrettarono a cambiare il loro repertorio mutando prima di tutto il nome di \"Gir\u00f2ni\". Il nuovo burattino intagliato da Pittaluga fu chiamato definitivamente \"Gianduja\" e verso la fine del 1807 venne trasformato anche il suo abbigliamento per renderlo umile e poco appariscente. Lo vestirono con una giubba rossa, pantaloni verdi, calze gialle, panciotto violetto e un tricorno marrone in testa. Le scarpe erano ornate con fibbia d'ottone ed aveva una bottiglia di vino tra le mani. Mutarono anche il suo linguaggio, che doveva rappresentare il carattere del popolo piemontese, alquanto conservatore. L'idea del loro nuovo teatrino dei burattini avrebbe trasmesso l'idea del Risorgimento. Nacque in questo modo il nuovo burattino Gianduja. Il nome Gianduja come contrazione di \"Giuan\u00ecn \u00ebd la duja\" (\"duja\": recipiente in terracotta per il vino in lingua piemontese, di forma bombuta, simile a una brocca), oppure \"Giuan\u00ecn d'Oja\", (Oja, frazione di Racconigi, ove nacque Bellone.) L'origine del nome rimane un mistero.\nTeatro.\nIl duo teatrale Mario Amendola e Bruno Corbucci portarono in scena per la prima volta il 3 novembre 1970, al Teatro Alfieri di Asti la commedia \"Siamo quelli di Callianetto\"\", con le musiche scritte dal maestro Giovanni D'Anzi e interpretato da Erminio Macario.\nProdotti tipici.\nUno dei piatti tipici della frazione \u00e8 il Tortino Gianduja. La pro loco di Callianetto partecipa inoltre al Festival delle sagre astigiane che si tiene ogni anno, la seconda domenica di settembre in piazza del Palio ad Asti, con:\nSport.\nIl tamburello a muro (\"tambass\" in lingua piemontese) \u00e8 uno sport molto diffuso nell'Astigiano e ha una forte tradizione a Callianetto. Il comune di Castell'Alfero ne ha fatto l'attivit\u00e0 sportiva principale avendo sul suo territorio quattro campi da gioco.\nL'Unione Sportiva Callianetto \u00e8 la squadra di tamburello di questa frazione che, nel 2011, ha raggiunto il record di dieci titoli consecutivi nel Campionato italiano; inoltre, ha vinto tutte le edizioni della Coppa Europa di tamburello dal 2003 al 2011, ad eccezione di quella del 2008, quando a vincere fu l'A.S.D.T. Solferino.\nA Callianetto si trova lo sferisterio \"Prospero Dezzani\", dove la squadra locale disputa le partite casalinghe. Il 29 luglio 2015 lo sferisterio muta la denominazione in \"Silvano Rosso gi\u00e0 Prospero Dezzani\" in memoria dell'indimenticato storico dirigente della squadra."}
{"id": "2327714", "revid": "400694", "url": "https://it.wikipedia.org/wiki?curid=2327714", "title": "\u00c2ngelo Torres", "text": ""}
{"id": "2327720", "revid": "199745", "url": "https://it.wikipedia.org/wiki?curid=2327720", "title": "Dentaria", "text": ""}
{"id": "2327721", "revid": "287204", "url": "https://it.wikipedia.org/wiki?curid=2327721", "title": "Campionato cipriota di calcio a 5 2004-2005", "text": "Il Campionato cipriota di calcio a 5 2004-2005 \u00e8 stato il sesto campionato cipriota di calcio a 5 ed \u00e8 stato giocato nella stagione 2004/2005. Dopo il girone di playoff, la vittoria finale \u00e8 andata all'AGBU Ararat, al quinto titolo cipriota consecutivo."}
{"id": "2327723", "revid": "2230954", "url": "https://it.wikipedia.org/wiki?curid=2327723", "title": "Carlo Cantone", "text": "Biografia.\n Attualmente \u00e8 il playmaker titolare della Partenope Sant'Antimo, impegnata nel girone D del campionato nazionale di Serie B. \nCarriera.\nLe giovanili e la Juvecaserta.\nCarlo Cantone nasce a Napoli il 16 settembre 1985 e sin da piccolissimo inizia a giocare a pallacanestro a Sant'Antimo, comune a nord di Napoli dove vive e dove da due decenni questo sport aveva preso il sopravvento coinvolgendo sempre pi\u00f9 appassionati. Carlo si allena con i suoi pari-et\u00e0 mettendo da subito in mostra il suo talento, che gli permette di scalare le gerarchie e di entrare a far parte ogni anno dei team composti da ragazzi pi\u00f9 grandi. Sant'Antimo disputa vari campionati di buon livello in serie B2, con Carlo giovanissimo che si allena con i senior guidati da Coach Francesco \"Ciccio\" Ponticiello, anch'egli santantimese, prima di fare il salto nella gloriosa Juvecaserta (stagione 2001-2002) fortemente voluto ancora da Ponticiello. A Caserta pu\u00f2 confrontarsi con grandissimi giocatori, come Nando Gentile, tornato nella squadra bianconera per chiudere la sua incredibile carriera, che diventa un riferimento importante per il giovane Cantone, non ancora diciottenne. Carlo disputa con la maglia della Juvecaserta anche i campionati giovanili d'eccellenza e questo gli vale anche qualche convocazione nelle nazionali italiane giovanili. \nDalla serie B alla serie A.\nNel 2003, dopo anni particolari, il grande basket torna a Sant'Antimo e la dirigenza dell'Igea richiama in citt\u00e0 Ponticiello che guider\u00e0 per le successive 6 stagioni la formazione biancorossa in serie B d'Eccellenza. Ponticiello sceglie Cantone come playmaker titolare, affidandogli dunque le chiavi della regia nel primo campionato nazionale disputato dal team santantimese.\nCantone si mette in mostra ad altissimi livelli, conquistando anche varie convocazioni nell'Italia Under 20 e partecipando ad un raduno della nazionale A guidata da Coach Recalcati. Gli anni a Sant'Antimo sono stupendi per Cantone che attira su di s\u00e9 l'attenzione di molti club di A2 e A1 ed \u00e8 proprio nella massima categoria che arriva il trasferimento nella stagione 2007/2008, fortemente voluto dallo Scafati Basket. La parentesi in serie A, sotto la guida di Marco Calvani e con Gigi Datome suo compagno di squadra, non \u00e8 tra le pi\u00f9 fortunate, ma Carlo resta in terra salernitana anche l'anno successivo prima di fare ritorno a Sant'Antimo dove disputa la A dilettanti per 2 stagioni e, per la prima volta per i colori biancorossi, la Legadue nella stagione 2011/2012. \nGli anni in giro per l'Italia.\nI successivi due anni la formazione santantimese militer\u00e0 in serie B, e nel 2012/2013 Cantone si trasferisce per la prima volta fuori dalla Campania per andare a militare nell'Olimpia Matera, dove disputa due ottime stagioni, guidato da Coach Gianni Benedetto.\nSuccessivamente (2014/2015) arriva il trasferimento a Latina sotto la guida di Franco Gramenzi, poi due anni meravigliosi ad Orzinuovi, dove Carlo vince per la prima volta il campionato di serie B conquistando una bellissima promozione in A2. Nel 2017/2018 Coach Benedetto lo chiama con s\u00e9 a Cento e con la maglia della Benedetto XIV conquista un'altra promozione in A2, perdendo per\u00f2 la finale di Coppa Italia. L'avventura in terra emiliana si conclude nell'estate del 2018, che segna il suo trasferimento ad Omegna, dove militer\u00e0 nel 2018/2019 conquistando finalmente la Coppa Italia ma perdendo la finale per la serie A2. \nIl ritorno in Campania.\nNel 2019 il ritorno in terra campana, per indossare la maglia della Virtus Salerno, avventura iniziata con enormi ambizioni ma che purtroppo si conclude anzitempo a causa della pandemia Covid che interrompe i campionati a marzo 2020.\nL'estate dello stesso anno segna il ritorno a casa (a 35 anni), stavolta per indossare la maglia della Partenope Sant'Antimo, societ\u00e0 napoletana che nel 2019 aveva deciso di approdare a Sant'Antimo per ridare nuova vita al basket santantimese, ancora in serie B. Cantone, nominato Capitano della formazione biancoblu, trascina i suoi alla conquista dei play-off nella stagione 2020/2021 (dopo aver partecipato agli unici disputati a Sant'Antimo fino a quel momento nella stagione 2006/2007 contro Forl\u00ec, nda) e viene riconfermato per la stagione 2021/2022, ancora in corso.\nPalmar\u00e8s.\nCampionato Serie B (promozione in A2): 2 \nCoppa Italia Serie B: 1 "}
{"id": "2327724", "revid": "466539", "url": "https://it.wikipedia.org/wiki?curid=2327724", "title": "Critics' Choice Award alla miglior attrice non protagonista", "text": "Il Critics' Choice Award alla miglior attrice non protagonista \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards).\nL'attrice che ha ricevuto il maggior numero di vittorie in questa categoria \u00e8 stata Joan Allen (2). La pi\u00f9 candidata \u00e8 invece Cate Blanchett (3 candidature senza nessuna vittoria).\nVincitori e candidati.\nI vincitori sono indicati in grassetto.\nConfronto con gli Oscar.\nLa categoria condivide con i Premi Oscar 17 vittorie su 25 (i riconoscimenti si trovano in accordo negli anni 1996, 2000, 2002, 2003, 2004, 2007, 2010, 2011, 2012, 2013, 2014, 2015, 2016, 2017, 2018, 2019 e 2020)."}
{"id": "2327725", "revid": "199745", "url": "https://it.wikipedia.org/wiki?curid=2327725", "title": "Billeri", "text": ""}
{"id": "2327726", "revid": "73843", "url": "https://it.wikipedia.org/wiki?curid=2327726", "title": "CBEX", "text": "China Beijing Equity Exchange (CBEX) \u00e8 una delle quattro equity exchanges cinesi autorizzate dalla State Assets Administration Supervision Commission, SASAC, a curare la privatizzazione di imprese pubbliche controllate direttamente dal Governo centrale. CBEX gestisce oltre il 50% del totale delle privatizzazioni condotte in Cina e ha sviluppato un notevole expertise nello svolgimento di operazioni di M&amp;A cross-border tra la Cina e le maggiori economie occidentali. Ha inoltre stipulato accordi di cooperazione con NASDAQ, TORONTO STOCK EXCHANGE, ZURICH STOCK EXCHANGE, FRANKFURT STOCK EXCHANGE, REUTERS E SUNBELT.\nCBEX \u00e8 dotata di una struttura organizzativa composta da uno staff di oltre cento persone operative presso la sede centrale, nel cuore del distretto finanziario di Pechino, a supporto di una rete di oltre duecento brokers specializzati in singoli settori industriali. Il dispiegamento di quest'articolata struttura consente a CBEX di operare con particolare efficacia anche nella ricerca di societ\u00e0 private cinesi, oggetto di possibile acquisizione da parte di imprese straniere, nonch\u00e9 di potenziali investitori cinesi nel capitale di aziende italiane. L'elevata caratura istituzionale di CBEX \u00e8 inoltre garanzia della sua capacit\u00e0 di introduzione presso i massimi esponenti della comunit\u00e0 politica ed economico-finanziaria cinese.\nBackground.\n il Governo cinese ha organizzato e promosso una politica di privatizzazione su vasta scala di imprese a controllo pubblico che ha interessato numerose aziende, dai grandi conglomerati pubblici a piccole e medie unit\u00e0 produttive.\nLe norme attualmente in vigore prevedono che le imprese soggette al controllo pubblico e destinate ad essere privatizzate devono necessariamente essere \u201cmesse all'asta\u201d sul listino di organismi denominati \u201cequity exchanges\u201d, che curano la ricerca di potenziali acquirenti.Chiunque intenda acquisire partecipazioni, interessenze o singoli assets di un'impresa oggetto di privatizzazione dovr\u00e0 pertanto rivolgersi a una \u201cequity exchange\u201c soggetta alla supervisione di una commissione governativa (la \u201cState-Owned Asset Supervision and Administration Commission\u201d) e provvista delle necessarie autorizzazioni. CBEX (China Beijing Equity Exchange) rappresenta la maggiore equity exchange cinese. Nel solo 2007 CBEX ha realizzato oltre 4.500 operazioni di M&amp;A, per un valore complessivo superiore ai 6,4 miliardi di Euro. Nel 2008, il controvalore delle transazioni si \u00e8 attestato intorno a 10 miliardi di Euro. \nCBEX \u00e8 attiva dal 1994 ed \u00e8 il punto di riferimento per lo scambio di equities in Cina e beneficia di ingenti risorse per ci\u00f2 che concerne il trasferimento di azioni di aziende pubbliche. Il centro per la promozione dei progetti d'investimento e di finanziamento nel parco tecnologico di Zhongguancun a Pechino, ad esempio, \u00e8 stato creato da CBEX insieme a Zhongguancun Science &amp; Technology Park Administration proprio come piattaforma per gli investimenti ed i finanziamenti di progetti di imprese nel settore high-tech. \nPer l'acquisizione di asset finanziari, CBEX ha costituito il \"Financing Asset Supermarket\" insieme a China Huarong Asset Management Corporation, China Orient Asset Management Corporation, China Cinda Asset Management Corporation e China Great Wall Asset Management Corporation . In parallelo, CBEX ha stabilito collaborazioni con piattaforme di equity exchange in 24 province, regioni autonome e municipalit\u00e0, creando un network di servizi a livello nazionale in grado di far circolare le informazioni su progetti di M&amp;A in tutto il territorio cinese.\nIn Italia CBEX \u00e8 operativa tramite la piattaforma CMEX (China Milan Equity Exchange), con sede a Milano. \nCMEX \u00e8 stata costituita nel 2007 sulla base di un accordo di cooperazione e di licenza in via esclusiva siglato con CBEX. L'alleanza prevede che CMEX sia il partner esclusivo di CBEX per l'Italia, nonch\u00e9 preferred partner per l'Europa. \nLe imprese italiane interessate ad accedere alla piattaforma CBEX si avvarranno quindi del supporto del nostro team di esperti, presenti in Italia e in Cina, a coordinamento dell'intera operazione. \nAnalogamente, CMEX \u00e8 il referente esclusivo di CBEX per la ricerca di societ\u00e0 italiane oggetto di acquisizione o che possano essere proposte quali possibili partner per imprese cinesi che si rivolgano a CBEX al fine di creare una base operativa in Italia o in altri Paesi europei sull'onda della Go out policy."}
{"id": "2327733", "revid": "1573940", "url": "https://it.wikipedia.org/wiki?curid=2327733", "title": "Nazionale di pallavolo femminile delle Bahamas", "text": "La nazionale di pallavolo femminile delle Bahamas \u00e8 una squadra nordamericana composta dalle migliori giocatrici di pallavolo delle Bahamas ed \u00e8 posta sotto l'egida della Federazione pallavolistica delle Bahamas."}
{"id": "2327748", "revid": "146644", "url": "https://it.wikipedia.org/wiki?curid=2327748", "title": "Cesaropapista", "text": ""}
{"id": "2327750", "revid": "23342072", "url": "https://it.wikipedia.org/wiki?curid=2327750", "title": "China Beijing Equity Exchange", "text": ""}
{"id": "2327761", "revid": "1573940", "url": "https://it.wikipedia.org/wiki?curid=2327761", "title": "Nazionale di pallavolo femminile dell'Honduras", "text": "La nazionale di pallavolo femminile dell'Honduras \u00e8 una squadra nordamericana composta dalle migliori giocatrici di pallavolo dell'Honduras ed \u00e8 posta sotto l'egida della Federazione pallavolistica dell'Honduras."}
{"id": "2327764", "revid": "110157", "url": "https://it.wikipedia.org/wiki?curid=2327764", "title": "Il mugnaio urlante", "text": "Il mugnaio urlante \u00e8 un romanzo dello scrittore finlandese Arto Paasilinna. Libro edito nel 1981; in Italia ha la sua prima edizione per Iperborea nel 1997 e per Guanda nel 2003. Nel 2008, Iperborea ha raggiunto la nona edizione.\nTrama.\nIl protagonista di questa novella \u00e8 Gunnar Huttunen, uomo venuto dal sud della Finlandia, di cui non si conosce il passato precedente al suo arrivo nel piccolo paesino della Lapponia dove \u00e8 ambientato il romanzo.\nHuttunen \u00e8 un uomo volonteroso e caratterizzato da un obiettivo: rimettere in sesto il vecchio mulino abbandonato ormai da troppi anni. Nel complesso \u00e8 un lavoro estenuante, cui molti avrebbero rinunciato.\nLa personalit\u00e0 del mugnaio \u00e8 per\u00f2 molto particolare: delle \"stranezze\" sono fortemente radicate nella sua natura. Molto spesso, soprattutto durante le notti di luna piena, il protagonista ama ululare alla luna; durante il giorno, quando non \u00e8 impegnato nella sua attivit\u00e0 di rifacimento dell'amata struttura, si diletta ad imitare animali e persone del villaggio.\nQueste particolari propensioni di Gunnar non gli recano certo la fama dei concittadini, anzi: la popolazione pian piano comincia ad organizzarsi per far s\u00ec che il mugnaio venga rinchiuso in manicomio. L'intento della cittadinanza viene portato a compimento e il povero Huttunen viene recluso nel manicomio di Oulu.\nGunnar non rimarr\u00e0 molto rinchiuso entro la struttura: evader\u00e0 e inizier\u00e0 una nuova vita da eremita."}
{"id": "2327766", "revid": "36426", "url": "https://it.wikipedia.org/wiki?curid=2327766", "title": "Chiesa del Santissimo Nome di Maria (Valbrevenna)", "text": "La chiesa del Santissimo Nome di Maria \u00e8 un luogo di culto cattolico situato nella frazione di Frassinello nel comune di Valbrevenna, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Valle Scrivia dell'arcidiocesi di Genova.\nStoria e descrizione.\nFu eretta nella frazione di Frassinello tra il 1582 e il 1585, per\u00f2 vi sono tracce di una precedente cappella votiva.\nL'interno, ad unica navata e affrescata dal pittore Giovanni Battista Ghigliotti, presenta tre altari di cui il principale marmoreo e di arte barocca; quest'ultimo fu consacrato dal cardinale Giuseppe Siri il 1\u00ba settembre del 1960.\nLa chiesa fu eretta in parrocchia tra la fine del XVI secolo e l'inizio del XVII secolo.\nLa canonica e il campanile furono costruiti tra il 1765 e l'inizio dell'Ottocento."}
{"id": "2327767", "revid": "599013", "url": "https://it.wikipedia.org/wiki?curid=2327767", "title": "Nancy Langat", "text": ""}
{"id": "2327768", "revid": "729019", "url": "https://it.wikipedia.org/wiki?curid=2327768", "title": "Malta (isola)", "text": "L'isola di Malta (in latino \"Melita\") \u00e8 la pi\u00f9 grande delle isole che costituiscono l'arcipelago delle Isole Calipsee e la Repubblica di Malta, appartenenti alla regione geografica italiana.\nMalta \u00e8 localizzata al centro del Mar Mediterraneo, direttamente a sud delle coste italiane e a nord della Libia. Copre un'area di 246\u00a0km\u00b2. Sull'isola \u00e8 situata la capitale La Valletta. La citt\u00e0 pi\u00f9 grande \u00e8 Qormi, e la localit\u00e0 pi\u00f9 popolosa \u00e8 Birchircara.\nGeografia.\nIl paesaggio \u00e8 caratterizzato da basse colline. Il canale di Gozo, sul versante nord-ovest, la separa dalle vicine isole di Comino, Cominotto e Gozo. A nord si affaccia sul canale omonimo."}
{"id": "2327772", "revid": "339392", "url": "https://it.wikipedia.org/wiki?curid=2327772", "title": "Nancy Jebet Lagat", "text": ""}
{"id": "2327782", "revid": "1543377", "url": "https://it.wikipedia.org/wiki?curid=2327782", "title": "Medford (Wisconsin)", "text": "Medford \u00e8 una citt\u00e0 degli Stati Uniti d'America, capoluogo della Contea di Taylor, in Wisconsin. Al censimento del 2000 gli abitanti risultavano essere 4.350.\nSecondo l'ufficio dei censimenti statunitense la citt\u00e0 copre un'area di 9,1\u00a0km\u00b2. Il reddito pro-capite nel 2000 ammontava a $19.962 e circa il 9% della popolazione residente viveva sotto la soglia di povert\u00e0 relativa.\nLa citt\u00e0 \u00e8 anche uno dei due capolinea della Pine Line Trail."}
{"id": "2327783", "revid": "61051", "url": "https://it.wikipedia.org/wiki?curid=2327783", "title": "Nazionale di pallavolo femminile di Haiti", "text": "La nazionale di pallavolo femminile di Haiti \u00e8 una squadra nordamericana composta dalle migliori giocatrici di pallavolo di Haiti ed \u00e8 posta sotto l'egida della Federazione pallavolistica di Haiti."}
{"id": "2327789", "revid": "1543377", "url": "https://it.wikipedia.org/wiki?curid=2327789", "title": "Maxwell's Silver Hammer", "text": "Maxwell's Silver Hammer \u00e8 un brano musicale dei The Beatles, terza traccia dell'album \"Abbey Road\" del 1969. La canzone \u00e8 stata scritta e cantata da Paul McCartney, anche se venne firmata, come di consueto, sia da John che da Paul. Manca l'apporto di John Lennon, poich\u00e9 ricoverato in ospedale a causa di un lieve incidente stradale che lo aveva interessato in Scozia.\nJohn Lennon, George Harrison e Ringo Starr espressero tutti e tre parere negativo nei confronti della canzone. Il critico musicale Ian MacDonald la descrisse come \"la singola incisione [che] spiega perch\u00e9 i Beatles si sciolsero\".\nIl brano.\nIl brano venne in realt\u00e0 composto gi\u00e0 nel 1968, di poco in ritardo per poter essere inserito nel \"White Album\".\nSignificato.\nIl protagonista di questo brano \u00e8 Maxwell Edison, studente di medicina e spietato assassino seriale, il quale compie, con il suo martello d'argento, vari omicidi. Il primo \u00e8 quello di Joan, una ragazza che a tarda sera studiava patafisica a casa da sola e che, invitata da Maxwell per andare al cinema, sente bussare alla porta mentre si sta preparando per uscire; si ritrova davanti Maxwell che la uccide a martellate in testa. Il secondo \u00e8 quello di una sua professoressa che, dopo la lezione, lo rimprovera per il comportamento tenuto e lo obbliga a scrivere per 50 volte: \"Non devo comportarmi cos\u00ec\". Appena si gira dando le spalle a Maxwell, egli la ammazza con l'immancabile martello d'argento. A seguito di questo, Maxwell viene poi arrestato. Durante l'udienza in tribunale, mentre Rose e Valerie, due ammiratrici di Maxwell, tentano inutilmente di scagionarlo, il giudice pronuncia il verdetto che lo condanna, ma appena termina di parlare gli viene fracassata la testa proprio da Maxwell e dal suo martello d'argento.\nComposizione.\n\"Maxwell's Silver Hammer\" cominci\u00f2 ad essere registrata il 9 luglio 1969 negli studi di Abbey Road. Harrison e Starr registrarono prima 16 volte la canzone per poi aggiungere ulteriori parti di chitarra. Nei due giorni successivi i Beatles registrarono le parti vocali, la traccia del pianoforte e l'organo. Il 6 agosto Paul McCartney ultim\u00f2 la registrazione con una traccia suonata con un sintetizzatore Moog. L'incudine \u00e8 suonata da Mal Evans nel film \"Let It Be - Un giorno con i Beatles\", nella scena dove si vedono i Beatles registrare la canzone in studio, per\u00f2 secondo l'esperto beatlesologo Mark Lewisohn nella versione incisa su disco sarebbe Ringo Starr a suonarla.\nAccoglienza.\nCommenti della band.\nPaul McCartney era convinto che potesse essere un singolo di successo e per questo impieg\u00f2 numerosi giorni di registrazione per migliorare il pezzo. John Lennon invece non fu mai entusiasta di questa canzone, sottolineando il fatto che spesero pi\u00f9 denaro per registrare questo pezzo che per tutti gli altri contenuti in \"Abbey Road\". Ringo Starr in una recente intervista ha dichiarato che la sessione di registrazione peggiore mai fatta fu quella di \"Maxwell's Silver Hammer\" che and\u00f2 avanti per settimane. Probabilmente queste dichiarazioni furono frutto del pedante perfezionismo di McCartney perch\u00e9 in realt\u00e0 la registrazione non dur\u00f2 pi\u00f9 di tre giorni (un tempo medio) e non cost\u00f2 pi\u00f9 di altri brani, poich\u00e9 l'apporto di turnisti non fu elevato.\nInterpretazioni errate.\nAlla sua uscita, alcuni critici attaccarono McCartney dicendo che la canzone era di fatto una parodia degli omicidi di Charles Manson; questo non era tuttavia possibile perch\u00e9 la canzone fu scritta da McCartney nel 1968, un anno prima delle carneficine perpetrate dalla sua setta.\nNonostante fosse odiata dagli altri membri dei Beatles, e le critiche negative ricevute da gran parte della stampa specializzata, questa canzone rimane un'icona dell'irriverente umorismo inglese: infatti il testo (che racconta di morte) e la musica (pacata e felice) cozzano tra di loro, dando all'ascoltatore quel sapore agrodolce tipico dello \"humour\" britannico."}
{"id": "2327792", "revid": "3115", "url": "https://it.wikipedia.org/wiki?curid=2327792", "title": "Mario Donati", "text": "Biografia.\nConsiderato il pi\u00f9 prestigioso chirurgo italiano tra le due guerre, nacque da Cesare, consigliere del comune di Modena e della Banca Popolare di Modena, e da Carolina Mortara. La famiglia Donati faceva parte della Comunit\u00e0 Ebraica di Modena dal 1606. Il fratello Pio Donati fu parlamentare socialista dal 1919 al 1923 ed antifascista.\nComp\u00ec i suoi studi medici a Modena e Torino, dove si laure\u00f2 con pieni voti il 17 luglio 1901 nella clinica chirurgica diretta da Antonio Carle (1854-1927). Intraprese la carriera medica sotto la guida di Carle, diventando assistente ordinario dello stesso nel 1902, aiuto chirurgo nel 1909 e conseguendo la libera docenza in Patologia chirurgica nel 1905 e in Clinica chirurgica nel 1911.\nNel 1905 scrisse la sua tesi di dottorato sulla \"Chirurgia dell'Ulcera Gastrica e dei Postumi della Medesima\", basata sui risultati chirurgici di Carle.\nNel 1912 ottenne la cattedra di Patologia chirurgica all'Universit\u00e0 degli Studi di Cagliari e dopo pochi mesi la stessa cattedra a Modena, dove divenne direttore della clinica chirurgica fino al 1922, quando fu chiamato all'Universit\u00e0 degli Studi di Padova alla cattedra di Clinica chirurgica, succedendo ad Edoardo Bassini.\nNel 1928 si trasfer\u00ec a Torino dove sostitu\u00ec Carle, morto nel 1927, e nel 1933 pass\u00f2 a dirigere la cattedra di Clinica chirurgica dell'Universit\u00e0 degli Studi di Milano. In questi anni prese come allievo Renzo Pecco, col quale instaur\u00f2 una duratura amicizia. Nel 1938 a causa delle leggi razziali fasciste, nonostante si fosse battezzato, venne allontanato dalla clinica milanese. Prosegu\u00ec l'attivit\u00e0 in cliniche private fino all'ottobre del 1943 quando dovette rifugiarsi in Svizzera a causa della deportazione nazista degli ebrei.\nFu ospite a Lugano del collega F. Pedotti, primario chirurgo dell'Ospedale di Lugano, poi fu chiamato dalle autorit\u00e0 svizzere a Ginevra, dove ebbe l'incarico di insegnamento presso il campo universitario di internamento militare istituito dall'Universit\u00e0 di Ginevra per i profughi e i rifugiati italiani.\nNel 1945 Donati torn\u00f2 a Milano dove fu reintegrato nel ruolo di professore universitario e direttore della clinica chirurgica nel padiglione Zonda dell'ospedale Policlinico.\nMor\u00ec pochi mesi dopo, mentre rientrava in casa all'et\u00e0 di 67 anni.\nNel necrologio di Donati il Collegio Internazionale dei Chirurghi lo descrisse come segue: \u201ca causa della sua intelligenza, energia, originalit\u00e0 e brillantezza, divenne il leader della chirurgia italiana; nel campo accademico le sue lezioni furono considerate modelli di chiarezza e convinzione. Ha ottenuto a ragione un posto tra i pi\u00f9 famosi tra i maestri clinici della chirurgia di tutti i tempi\u201d.\nIncarichi e pubblicazioni.\nFu preside della facolt\u00e0 di medicina e chirurgia dell'Universit\u00e0 di Modena dal 1923 al 1928 e di quella di Milano nel 1936, presidente della Societ\u00e0 italiana di chirurgia nel 1925-26 e della Societ\u00e0 italiana di ortopedia nel 1926-27, membro del Consiglio Superiore della Pubblica Istruzione dal 1923 al 1928 e della sua giunta esecutiva dal 1926 al 1928; fu presidente dell'Ordine dei medici della provincia di Torino (1930-32), fondatore e presidente della Societ\u00e0 piemontese di chirurgia (1931), della Societ\u00e0 lombarda di Chirurgia (1933), della Societ\u00e0 radio-neurochirurgica italiana (1934).\nNel 1919 fond\u00f2 il periodico \"Archivio italiano di chirurgia\" e nel venticinquesimo anniversario di insegnamento nel 1938 gli furono tributate grandi onoranze con 600 pubblicazioni scientifiche inviate da colleghi, raccolte in cinque volumi del periodico.\nPubblic\u00f2 pi\u00f9 di 200 articoli scientifici. Oltre alle chirurgia addominale si occup\u00f2 di urologia, ematologia e oncologia. Il suo \"Trattato di chirurgia dell'addome\" fu molto considerato e conosciuto.\nDopo la sua morte i colleghi istituirono la Fondazione Donati che acquis\u00ec e gest\u00ec la sua ricchissima biblioteca; nel 1970 essa fu donata alla Biblioteca dell'Ospedale Maggiore di Milano."}
{"id": "2327793", "revid": "219110", "url": "https://it.wikipedia.org/wiki?curid=2327793", "title": "MHEG-5", "text": "MHEG-5, o ISO/IEC 13522-5, \u00e8 una parte di un insieme di standard internazionali relativi alla presentazioni di informazioni multimediali; si tratta di un linguaggio di programmazione adatto a chioschi multimediali e servizi televisivi interattivi, standardizzato dal Multimedia and Hypermedia Experts Group (MHEG).\nCaratteristiche.\nUn'applicazione MHEG-5 consiste in un insieme di scene fra cui l'utente si pu\u00f2 muovere, ogni scena contiene degli elementi grafici (testo, immagini e video) e blocchi di codice. Tale codice permette l'esecuzione di azioni elementari, come per esempio la modifica di un testo visualizzato, e viene eseguito in risposta ad eventi predefiniti (pressione di un tasto, ...).\nDal punto di vista tecnico si tratta di un linguaggio dichiarativo object-based.\nUso.\nMHEG-5 \u00e8 comunemente usato per descrivere servizi di televisione interattiva: \u00e8 stato scelto per questa finalit\u00e0 da Regno Unito, Irlanda, Nuova Zelanda e Hong Kong."}
{"id": "2327794", "revid": "767487", "url": "https://it.wikipedia.org/wiki?curid=2327794", "title": "EuropeAid - Ufficio di cooperazione", "text": "EuropeAid Co-operation Office \u00e8 una direzione generale della Commissione europea. Fondato il 1\u00ba gennaio 2001, la missione di EuropeAid consiste nel rendere effettivi gli strumenti destinati all'aiuto esterno della Commissione europea, i quali sono finanziati dal bilancio della CE e dal Fondo europeo per lo sviluppo regionale.\nEuropeAid risponde al Commissario europeo per la Cooperazione internazionale, gli Aiuti umanitari e la Risposta alle Crisi.\nIntroduzione.\nEuropeAid \u00e8 la direzione generale della Commissione europea responsabile della messa in pratica dei programmi e dei progetti di aiuto esterno in tutto il mondo. Il suo obiettivo \u00e8 massimizzare il valore e l'impatto dell'aiuto attraverso la concessione dello stesso in una maniera rapida e responsabile.\nEuropeAid lavora sotto l'egida del commissario responsabile delle relazioni esterne e della politica europea di vicinato. Anche il commissario responsabile per lo sviluppo e l'aiuto umanitario, ha un interesse rilevante nel lavoro di EuropeAid. Il direttore di EuropeAid ha la responsabilit\u00e0 dell'intera messa in pratica della missione della direzione generale, che consiste nel rendere effettivi gli strumenti destinati all'aiuto esterno della Commissione europea, finanziati dal bilancio della CE e dal Fondo europeo per lo sviluppo regionale.\nEuropeAid lavora per assicurare che l'aiuto dato contribuisca significativamente agli obiettivi di sviluppo dell'UE e agli Obiettivi del Millennio delle Nazioni Unite. L'Unione europea, composta dai suoi stati membri e dalla Commissione europea, \u00e8 il maggior donante a livello mondiale di aiuto.\nL'EuropeAid \u00e8 scomparsa con il Trattato di Lisbona ed \u00e8 stata accorpata alla DG DEVELOPMENT.\nDalle politiche all'azione.\nNell'attuazione dei progetti, EuropeAid prende in considerazione le strategie dell'UE e i programmi a lungo termine per la distribuzione degli aiuti. Tali strategie e politiche connesse sono concepite da altre direzioni generali della Commissione Europea, tra cui quella per lo sviluppo per i paesi ACP e quella per le relazioni esterne per le altre regioni e paesi del mondo.\nEuropeAid traduce queste politiche in azioni concrete e sviluppa nuovi metodi d'inoltro degli aiuti, come l'appoggio al bilancio o attraverso approcci settoriali. Inoltre, sviluppa linee guida e valuta l'attuazione della cooperazione allo sviluppo, ed \u00e8 responsabile per la corretta gestione dei fondi. Per questo, EuropeAid \u00e8 tenuta all'uso di procedure di aggiudicazione di gare e di contratti chiare e trasparenti.\nEuropeAid \u00e8 responsabile di tutte le tappe di un progetto di cooperazione allo sviluppo: dopo l'identificazione dei bisogni, EuropeAid conduce studi di fattibilit\u00e0 e prepara tutte le decisioni finanziarie e controlli necessari. Infine, passa alla redazione delle procedure di gara, monitoraggio e valutazione richieste.\nEuropeAid \u00e8 un'organizzazione altamente decentralizzata. Tra i membri del personale della Commissione che si occupano dell'esecuzione degli aiuti, due su tre sono basati sul campo. Per questo, gran parte del lavoro di preparazione ed esecuzione \u00e8 fatta attraverso le delegazioni della Commissione nei paesi destinatari. \nEuropeAid \u00e8 composta da 7 direzioni e da quattro unit\u00e0 direttamente collegate al direttore generale.\nPromuovere sforzi comuni.\nPer garantire la coerenza, complementarit\u00e0 e coordinamento nel mettere in pratica i programmi di assistenza esterna a livello mondiale, EuropeAid lavora in stretta collaborazione con vari partner. Lo scopo generale \u00e8 rendere pi\u00f9 effettivo l'aiuto internazionale. La societ\u00e0 civile, le organizzazioni internazionali e i governi degli Stati membri sono tutti importanti attori nel settore.\nFinanziamento e visibilit\u00e0.\nEuropeAid concede sussidi e assegna contratti per l'implementazione dei progetti e delle attivit\u00e0 relativi ai programmi dell'UE di aiuto esterno. Per garantire che il lavoro di EuropeAid per migliorare la vita delle persone sia riconosciuto, sono state stabilite una serie di linee guida. Esse assicurano che i progetti riconoscano il sostegno ricevuto dal bilancio della Commissione. Inoltre, aiutano ad aumentare il profilo generale dell'UE nel mondo."}
{"id": "2327799", "revid": "599013", "url": "https://it.wikipedia.org/wiki?curid=2327799", "title": "Sanja Popovi\u0107", "text": "Carriera.\nLa carriera di Sanja Popovi\u0107 comincia nel 1995 nella squadra locale del OK Kastav e tre anni dopo fa il suo esordio nel massimo campionato croato con il dove resta per sei stagioni, vincendo tre scudetti e tre Coppe di Croazia consecutivamente.\nNel 2004 passa all', dove in due anni vince altri due scudetti consecutivi ed un'altra coppa nazionale: nel 2005 ottiene la prima convocazione in nazionale, con la quale partecipa al campionato europeo.\nNella stagione 2006-07 si trasferisce in Italia, nell', dove resta per due stagioni ottenendo una vittoria nella Coppa di Lega. Nel 2008 \u00e8 nel vicino , mentre nel 2009 ottiene con la nazionale la medaglia di bronzo ai Giochi del Mediterraneo.\nDopo una parentesi in Turchia, nel , nella stagione 2010-11 torna in Italia per giocare nella : a met\u00e0 campionato viene per\u00f2 ceduta al , militante nella V-League sudcoreana.\nNella stagione 2011-12 viene ingaggiata dalla squadra ceca del , con il quale vince lo scudetto e la Coppa di Repubblica Ceca. Nella stagione 2012-13 passa alla squadra polacca del con cui vince la Coppa CEV, mentre la stagione successiva passa alla , nella Superliga russa, vincendo la Coppa di Russia.\nRitorna in Polonia nel campionato 2014-15 per vestire la maglia del , facendo poi ritorno in Russia nel campionato seguente, per difendere i colori del ; tuttavia, nel dicembre 2015, lascia il club per tornare in Polonia, dove completa l'annata con la maglia del di D\u0105browa G\u00f3rnicza.\nNella stagione 2016-17 ritorna nel massimo campionato italiano, difendendo questa volta i colori del di Bronzolo. Poco dopo l'inizio della stagione 2017-18 viene ingaggiata dal club turco del , in Voleybol 1. Ligi; con la nazionale vince la medaglia d'oro ai XVIII Giochi del Mediterraneo.\nNella stagione 2018-19, a campionato gi\u00e0 iniziato, si accasa al , nella Liga Siatk\u00f3wki Kobiet, conquistando la Coppa di Polonia; con la nazionale si aggiudica la medaglia d'argento all'European Golden League 2019.\nSi trasferisce quindi nella Divizia A1 rumena per l'annata 2019-20, ingaggiata dall', con cui conquista il campionato, mentre nella stagione seguente \u00e8 di scena nell'Extraliga ungherese con la divisa del ."}
{"id": "2327800", "revid": "287204", "url": "https://it.wikipedia.org/wiki?curid=2327800", "title": "Sanja Popovic", "text": ""}
{"id": "2327803", "revid": "767487", "url": "https://it.wikipedia.org/wiki?curid=2327803", "title": "Mango (gruppo musicale)", "text": "Mango \u00e8 un popolare gruppo pop lituano. Fondato a Klaip\u0117da nel 1998, il gruppo \u00e8 composto da 3 ragazze, \"Rima Petrauskyt\u0117\", \"Viktorija Perminait\u0117\", \"Asta Bridikyt\u0117\".\nNel 1998 il gruppo esordisce con il singolo \"Pavasariniai \u017eiedai\" riscuotendo subito un immediato successo, destinato ad accrescersi con i singoli e gli album successivi, passando dalle 15.000 copie vendute con l'album \"Balsas\", alle 25.000 con \"Met\u0173 laikai\" fino alle 45.000 con \"Am\u017einai tavo\"."}
{"id": "2327811", "revid": "729019", "url": "https://it.wikipedia.org/wiki?curid=2327811", "title": "PTRS-41", "text": "Il PTRS-41 (, ISO 9Traslitterato: \"ProtivoTankovoe Ru\u017e\u02b9\u00eb Simonova\", cio\u00e8 \"fucile anticarro Simonov\") \u00e8 un fucile anticarro semiautomatico prodotto dall'Unione Sovietica, miglioramento del precedente PTRD-41.\nIdeazione.\nIl PTRS-41 fu prodotto e utilizzato dall'Unione Sovietica durante la Seconda guerra mondiale. Negli anni tra le due guerre, l'Unione Sovietica cominci\u00f2 a sperimentare differenti calibri per armi anticarro. Ritenendo il 12,7 \u00d7 108 mm insoddisfacente, cominciarono la sperimentazione di quello che sarebbe poi divenuto il 14,5 \u00d7 114 mm (teoricamente, un calibro .57). Numerosi e famosi progettisti russi, come Vasili Degtyaryov e Sergei Gavrilovich Simonov, tentarono di creare armi che potessero utilizzare un calibro di tali dimensioni. Nel 1938, Simonov ide\u00f2 il PTRS-41.\nIl caricatore, che consisteva in una clip da 5 cartucce, era inserito dal basso nel ricevitore. Sparando l'ultimo colpo l'otturatore, posto pochi centimetri prima della canna, si bloccava in apertura e solo in questo momento era possibile aprire il ricevitore per inserire una nuova clip. Il PTRS-41, operato a gas, aveva la tendenza ad incepparsi quando sporco e inoltre i proiettili calibro 14,5\u00a0mm producevano non pochi residui di polvere che andavano a posarsi sull'apertura per il recupero dei gas, bloccandone il gi\u00e0 di per s\u00e9 complesso meccanismo.\nI proiettili 14,5\u00a0mm avevano una velocit\u00e0 alla volata di 1013\u00a0m/s e un'ottima balistica. Potevano infatti penetrare una placca di metallo spessa 40\u00a0mm ad una distanza di 100\u00a0metri.\nStoria.\nIl fucile venne prodotto in massa solo a partire dal 1941 e fu largamente usato sul fronte orientale nella Seconda Guerra Mondiale. Si rivel\u00f2 efficace anche contro i carri pi\u00f9 evoluti e venne utilizzato con successo in attacchi a convogli o a veicoli scarsamente corazzati, sino a quando le corazze tedesche, con il progredire della guerra, non divennero troppo spesse. Come contromisura, i carri tedeschi erano muniti di \"Schurzen\" (gonne), ovvero delle placche metalliche aggiuntive nei punti in cui la corazza era pi\u00f9 sottile.\nIl PTRS-41 fu usato, oltre che per la distruzione di veicoli, anche contro mortai e soprattutto contro postazioni fisse di mitragliatrici. Come imparato dal Lahti L-39 durante la Guerra d'Inverno, il fucile veniva spesso usato per colpire i cecchini: veniva posizionato dietro un riparo un elmetto o un berretto da ufficiale sostenuto da un bastone; quando il francotiratore sparava contro l'\"esca\" rivelava agli operatori del PTRS la sua posizione, e veniva quindi fatto bersaglio dall'arma anticarro. Fonti incerte parlano di un soldato che durante la battaglia di Kursk uccise un soldato tedesco nel raggio di 1600/1700 m, ma probabilmente si tratta solo di un \"racconto da trincea\".\nDurante la guerra un certo numero di questi fucili furono catturati ed usati dai tedeschi. Essi vennero denominati \"Panzerb\u00fcchse-784\" o \"PzB-784\".\nNella cultura di massa.\nQuesto fucile viene utilizzato da Daisuke Jigen nel film di animazione giapponese \"Lupin III - Il castello di Cagliostro\", del 1979."}
{"id": "2327819", "revid": "226458", "url": "https://it.wikipedia.org/wiki?curid=2327819", "title": "Experimenta (disambigua)", "text": "Il nome Experimenta pu\u00f2 essere riferito a due diverse mostre:"}
{"id": "2327820", "revid": "767487", "url": "https://it.wikipedia.org/wiki?curid=2327820", "title": "Luciano Michetti Ricci", "text": "Biografia.\nDopo aver lavorato al Giornale del Mattino di Firenze, nel 1965 si trasferisce a Roma ed entra in RAI.\nNel 1969 realizza \"I nuovi divi\" (sul fenomeno del divismo nel mondo della canzone) e nel 1972, con la collaborazione di Eco e Giammanco, tre puntate di \"Anche senza parole\", esplorando il tema dei linguaggi non verbali.\nEsperto di cinema muto, cura cicli sui film di Buster Keaton e Douglas Fairbanks, accompagnati da dibattiti e interviste con registi e scrittori. L'inchiesta \"I giorni del Guatemala\" del 1973 precede un altro impegnativo lavoro sul cinema del 1975: \"Cinematografo: i favolosi primi vent'anni\", in tredici puntate, frutto di ricerche negli archivi cinematografici negli Stati Uniti e in Europa.\nCon la riforma della RAI passa alla seconda rete, dove si dedica anche alla satira politica con \"I trita eccellenze\" (1976) e con il film \"Del resto,fu un'estate meravigliosa\" (con la partecipazione di Benigni, Verdone, Salvatores, i Giancattivi, quasi tutti esordienti). Ha poi realizzato la rubrica pomeridiana \"Tab\u00f9 tab\u00f9\", mettendo alla berlina celebri conduttori come Mike Bongiorno ed Enzo Tortora."}
{"id": "2327822", "revid": "287204", "url": "https://it.wikipedia.org/wiki?curid=2327822", "title": "Alberto Aspesi", "text": "Biografia.\nAlberto Aspesi \u00e8 nato a Gallarate, in provincia di Varese, fonda la \"D-Camiceria di Alberto Aspesi\" nel 1969, per poi cambiare denominazione sociale nel 1973, ribattezzando la propria azienda \"Bagarre di Alberto Aspesi\" ed espandendo la produzione per coprire pi\u00f9 settori della moda. Nel 1990 l'azienda viene nuovamente rinominata, questa volta semplicemente \"Alberto Aspesi &amp; C.\" e si contraddistingue per la produzione dei piumini unisex, e per una linea di abbigliamento semplice e lineare.\nDalla fine degli anni novanta inizia la collaborazione di Aspesi con lo stilista Lawrence Steele. Il primo frutto di questa collaborazione viene presentato nel 1999 e si chiama \"LSD\". Risale a questo periodo il lancio di nuovi modelli di piumini di diverse lunghezze (lunghi anche fino ai piedi), e di materiali lucidi o addirittura argentati. Nel 2007 viene lanciata l'innovativa linea \"This Is a Door, Here Is a Sea\", con la quale Aspesi adegua la propria produzione alle tendenze della moda. Nel 2003 il marchio \"Alberto Aspesi &amp; C.\" viene venduto dalla \"Intek\" alla \"Grayling\", facente parte del gruppo \"2G Investimenti\".\nNel 2008 Aspesi ha ceduto il 50% delle quote del suo marchio alla societ\u00e0 di investimenti Fondo Italiano Investori Associati, per poi ricomprarle nel 2013 con l'obiettivo di rilanciare il brand concentrandosi sui mercati esteri. Il brand Aspesi oggi conta 15 negozi monomarca in Italia, Spagna, Germania e Giappone.\nNel 2016 Alberto ha ceduto la maggioranza del capitale del brand al fondo italiano Arm\u00f2nia Italy Fund, che ha mantenuto il quartier generale a Legnano. A novembre 2020 lo stilista Lawrence Steele \u00e8 stato nominato Direttore Creativo. "}
{"id": "2327824", "revid": "287204", "url": "https://it.wikipedia.org/wiki?curid=2327824", "title": "Ramkhamhaeng", "text": "Regn\u00f2 tra il 1279 ed il 1298, durante il periodo di maggior splendore del Regno di Sukhothai. \u00c8 considerato il creatore dell'alfabeto thailandese e contribu\u00ec all'affermazione del buddhismo theravada come religione di Stato. Conosciuto come uno dei pi\u00f9 grandi sovrani di Siam/Thailandia, gli \u00e8 stato assegnato l'appellativo maharat, dal sanscrito \"grande re\".\nBiografia.\nFamiglia.\nEra figlio di pho khun Sri Indraditya (), fondatore nel 1238 d.C. del Regno di Sukhothai, il primo grande Stato dei siamesi, e della regina Sueang. Ebbe due sorelle e due fratelli, il pi\u00f9 anziano dei quali mor\u00ec durante il regno del padre, mentre il secondo fratello succedette a Sri Indraditya con il nome regale Ban Mueang. Secondo una leggenda popolare, Ramkhamhaeng era figlio di un'orchessa e di un pescatore.\nRegno.\nAscesa al trono.\nRam Khamhaeng sal\u00ec al trono nel 1279 alla morte del fratello Ban Mueang, quando il territorio del regno era di dimensioni modeste. Tra gli eventi pi\u00f9 significativi di inizio regno vi fu la relazione amorosa tra Mae-nang Soidao (conosciuta in Birmania con il nome May Hnin Thwe-Da), una delle sue figlie, con il capitano delle guardie di palazzo Wareru. Quest'ultimo avrebbe fondato il Regno di Hanthawaddy nei territori dell'odierna Birmania meridionale e avrebbe dato vita al codice delle leggi che prese il suo nome e che \u00e8 stato alla base dei codici legali siamesi e birmani.\nCampagne militari.\nNei vent'anni di regno, Ramkhamhaeng govern\u00f2 facendo buon uso della diplomazia. Strinse importanti alleanze e condusse campagne militari che gli permisero di estendere l'influenza di Sukhothai a est fino ai territori delle odierne Vientiane e Luang Prabang in Laos, a ovest fino al mare delle Andamane nei territori dell'odierna Birmania meridionale e a sud nella penisola malese fino al regno di Tambralinga. Nel nord rese vassalle le \"mueang\" di Lampang, Phrae e Nan. Non annett\u00e9 i territori sottomessi limitandosi a imporre la propria supremazia ai sovrani locali.\nContinu\u00f2 le ostilit\u00e0 contro l'Impero Khmer, al quale Sukhothai era stata sottomessa per secoli prima dell'indipendenza. Una sua campagna contro i Khmer lasci\u00f2 grandi devastazioni in territorio nemico. Non riusc\u00ec a rendere vassali i regni che si trovavano sui territori dell'odierna Thailandia Centrale, che si sarebbero a loro volta affrancati dal vassallaggio ai Khmer alcuni decenni pi\u00f9 tardi e avrebbero formato il regno di Ayutthaya.\nDiplomazia.\nSecondo quanto riportano le cronache cinesi, tra il 1292 e il 1303 Ramkhamhaeng invi\u00f2 nove ambasciate presso la corte della dinastia Yuan mongola che controllava la Cina. Per legittimare il proprio regno, fece pervenire all'imperatore i doni che aveva richiesto. Le visite diplomatiche contribuirono a cementare i rapporti tra Cina e Siam e gli ambasciatori rientrarono portando con s\u00e9 artigiani che insegnarono ai Siamesi le raffinate tecniche cinesi per la manifattura della ceramica, che divenne una buona fonte di introiti per il regno. La zona di Sukhothai \u00e8 tuttora rinomata per le ceramiche di Sangkhalok. Fu inoltre dato il via al commercio del riso tra i due stati, che entrambi stabilirono il reciproco libero scambio con l'esenzione dalle tasse per i commercianti. Fu la prima volta che cittadini cinesi si recarono in Siam per affari.\nLa alleanza pi\u00f9 famosa di Ramkhamhaeng fu quella sottoscritta con i sovrani Ngam Muang del Regno di Phayao, del quale si dice che ne abbia sedotto la moglie, e Mangrai del Regno Lanna. L'allenza rese possibile una coordinata espansione di ognuno dei tre regni senza interferenze da parte dei sovrani degli altri due regni. \nCultura e religione.\nIl sovrano fu un devoto buddhista e promosse la fede theravada a religione di stato. Durante il suo regno, Sukhothai divenne la culla della civilizzazione e delle arti siamesi. In particolari le statue in bronzo dell'epoca di Sukhothai raggiunsero un livello particolarmente alto di espressivit\u00e0. Le ceramiche di Sukhothai e della vicina Sawankhalok furono prodotte per le prima volta sotto il suo regno grazie agli artigiani e alla tecnologia che Ramkhamhaeng fece arrivare dalla Cina, e divennero uno dei principali prodotti delle esportazioni all'estero.\nStele di Ramkhamhaeng e creazione dell'alfabeto thai.\nNel 1833, il principe Mongkut del Siam, che sarebbe in seguito diventato re Rama IV, scopr\u00ec nella zona di Sukhothai una stele recante inscrizioni che sono state considerate il primo esempio di alfabeto thai. Le inscrizioni furono decifrate e si stabil\u00ec che contengono una descrizione del regno di Sukhothai scritta nel 1292 ai tempi di Ramkhamhaeng, il quale viene quindi indicato come il creatore dell'alfabeto nazionale. L'alfabeto usato \u00e8 in realt\u00e0 una forma arcaica di thailandese, molto diversa da quella attuale, e contiene elementi somiglianti all'alfabeto khmer antico, del quale sembra un adattamento. Dalla stele proviene la maggior parte di quanto \u00e8 stato tramandato su Ramkhamhaeng, che viene in essa descritto come un governante paternalista e bonario, la cui giustizia e liberalit\u00e0 era uguale per tutti i suoi sudditi.\nL'autenticit\u00e0 della stele \u00e8 stata messa in dubbio da diversi storici; secondo Michael Vickery, a sostegno di questa ipotesi vi sono i dubbi espressi sull'alfabeto, i vocaboli e il contenuto utilizzati per la sua realizzazione. La successiva tesi secondo cui la stele \u00e8 un falso organizzato da re Mongkut ha ulteriormente inasprito il dibattito, tuttora irrisolto, con quanti sostengono invece che sia autentica.\nMorte e successione.\nSecondo le \"Cronache degli Yuan\", Ramkhamhaeng mor\u00ec nel 1298 e gli succedette il figlio Loe Thai. Lo storico George Coed\u00e8s ha invece ipotizzato che potrebbe essere morto poco prima del 1318. Tra le varie leggende riguardanti la sua morte, vi sono quelle che descrivono il suo annegamento nelle rapide di un fiume di Sawankhalok e il suo assassinio da parte della principessa guerriera malese Adruja Sriwijayamala Singha durante una battaglia tra le truppe siamesi e quelle malesi durante una campagna espansionistica condotta nel sud."}
{"id": "2327827", "revid": "1543377", "url": "https://it.wikipedia.org/wiki?curid=2327827", "title": "R.O.O.T.S.", "text": "R.O.O.T.S. (acronimo per Route of Overcoming the Struggle) il secondo album del rapper statunitense Flo Rida.\nAltre Canzoni.\nUn'altra canzone che \u00e8 entrata in classifica \u00e8 \"Available\", con Akon. Quando fu pubblicato l'album, \"Available\" debutt\u00f2 alla numero 89 in Canada. Flo Rida ha recentemente girato un video per questa canzone visibile sul suo sito, come su YouTube ed altri siti simili.\nCritica.\nLe prime critiche furono generalmente positive. Su Metacritic l'album ha un indice di gradimento di 62/100, dividendosi quasi equamente tra recensioni positive e negative."}
{"id": "2327828", "revid": "62004", "url": "https://it.wikipedia.org/wiki?curid=2327828", "title": "Hockey Club Ambr\u00ec-Piotta 2008-2009", "text": "Questa \u00e8 la rosa della stagione 2008/2009 del Hockey Club Ambr\u00ec-Piotta."}
{"id": "2327830", "revid": "103959523", "url": "https://it.wikipedia.org/wiki?curid=2327830", "title": "Lo smemorato di Tapiola", "text": "Lo smemorato di Tapiola \u00e8 una novella dello scrittore finlandese Arto Paasilinna. Libro edito nel 1991 a Helsinki per conto della casa editrice WSOY; in Italia ha la sua prima edizione per i tipi dell'editore Iperborea nel 2001 (nel 2008 la stessa casa editrice \u00e8 arrivata alla quinta edizione).\nTrama.\nI protagonisti di questa novella sono Seppo Sorjonen, un taxista, e Taavetti Rytk\u00f6nen, un consigliere agrimensore ormai in pensione da anni. Il testo comincia con l'incontro tra i due nella cittadina di Tapiola.\nTaavetti soffre di un inizio di demenza senile, incontra il tassista Seppo in mezzo alla strada e non in senso allegorico: Sorjonen \u00e8 costretto ad arrestare il suo veicolo nel mezzo di una delle strade pi\u00f9 trafficate della citt\u00e0 perch\u00e9 \"ostruita\" dalla figura di Rytk\u00f6nen, intento quest'ultimo ad annodarsi la cravatta.\nI due cominceranno insieme una lunga avventura che ripercorre gran parte dell'Ostrobotnia, conoscendo svariati personaggi e assaporando a tratti scorci del passato del consigliere agrimensore.\nLa comicit\u00e0 del romanzo giunge a culminazione quando sul cammino dei protagonisti compare un vecchio compagno d'armi di Taavetti, Heikki M\u00e4kialo, agricoltore e allevatore intento a distruggere la sua fattoria.\nNon sono solo questi i personaggi che caratterizzano la novella, il tutto \u00e8 infatti colorito dalla presenza di un gruppo di turiste francesi facenti parte di una cerchia di estremiste del vegetarianesimo, costrette per loro volere a sopravvivere nella foresta dell'Ostrobotnia.\nIl testo \u00e8 completamente volto al senso dell'amicizia e del rispetto per il mondo che ci circonda."}
{"id": "2327833", "revid": "1719883", "url": "https://it.wikipedia.org/wiki?curid=2327833", "title": "Badalischio", "text": "Il badalischio \u00e8 una tipica leggenda della valle del Casentino (Toscana, Provincia di Arezzo).\nLa leggenda.\nSi racconta che questo mostro (simile al basilisco, altra creatura mitologica) sia nato nella Gorga Nera, un piccolo laghetto in prossimit\u00e0 della Fonte del Borbotto (Parco Nazionale delle Foreste Casentinesi). Uno dei nascondigli del badalischio era il bosco prossimo alla Fornace di Marena, nella localit\u00e0 chiamata \"Fosso del Diavolo\". \nPi\u00f9 o meno il suo aspetto doveva essere il seguente: uno strano serpente, grande come un uomo, avvolto in bende di lino da neonato, con occhi rossi in grado di paralizzare la malcapitata preda. Alcune leggende affermano che l'alito del badalischio sia estremamente velenoso, addirittura mortale. Il badalischio viene spesso raffigurato con una corona od un diadema, che a volte gli copre gli occhi. In altri casi viene descritto con ali cartilaginose e testa di uccello, oppure con l'aspetto di un felino."}
{"id": "2327838", "revid": "287204", "url": "https://it.wikipedia.org/wiki?curid=2327838", "title": "Benoit Laporte", "text": ""}
{"id": "2327843", "revid": "30610", "url": "https://it.wikipedia.org/wiki?curid=2327843", "title": "Minnow", "text": "Il minnow \u00e8 un'esca artificiale utilizzata nella pesca a spinning o alla traina. Consiste nell'imitazione di un pesce di pochi centimetri di lunghezza, realizzato generalmente in balsa o materiali plastici e fornito di una o due piccole ancore a fungere da amo.\nAlcuni modelli, come il Rapala, dispongono di una paletta di policarbonato o di acciaio, che permette all'artificiale di effettuare movimenti e scodinzolii tipici del pesce vivo in modo da destare l'attenzione dei pesci predatori."}
{"id": "2327851", "revid": "1372005", "url": "https://it.wikipedia.org/wiki?curid=2327851", "title": "Edwin Ernest Salpeter", "text": "Emigrato dall'Austria all'Australia quando era ancora adolescente, ha ricevuto il Doctor of Philosophy nel 1948 all'Universit\u00e0 di Birmingham, spendendo la maggior parte della propria vita di ricercatore alla Cornell University.\n\u00c8 ricordato per aver ipotizzato per primo che le stelle brucino l'Elio-4 trasformandolo in Carbonio-12 mediante il Processo tre alfa, non direttamente ma attraverso un intermedio metastabile, il berillio-8 che permette di spiegare l'abbondanza di produzione di carbonio nelle stelle.\nCon Hans Bethe nel 1951, descrive l'Equazione di Bethe-Salpeter."}
{"id": "2327852", "revid": "775372", "url": "https://it.wikipedia.org/wiki?curid=2327852", "title": "Michael Steele", "text": "Il 30 gennaio 2009 \u00e8 stato eletto Presidente del Partito Repubblicano, diventando il primo afroamericano ad assumere tale ruolo. Rimase in carica fino al 2011.\nBiografia.\n\u00c8 figlio adottivo di William e Maebell Steele, la quale dopo la morte per alcolismo del marito si rispos\u00f2 con John Turner e and\u00f2 a vivere assieme al figlio in un quartiere a nordovest di Washington D.C. in una zona, cos\u00ec descritta dallo stesso Steele, con una comunit\u00e0 razzialmente integrata dove il giovane Steele crebbe assieme alla sorella Monica Turner.\nFrequent\u00f2 la \"Archbishop Carroll High School\" una scuola superiore privata cattolica a Washington D.C.. Dopo aver vinto una borsa di studio frequent\u00f2 l'Universit\u00e0 Johns Hopkins a Baltimora dove nel 1981 prese un bachelor in relazioni internazionali. Dopo tale riconoscimento frequent\u00f2 per tre anni il seminario condotto dall'ordine degli Agostiniani, l'Universit\u00e0 di Villanova in Pennsylvania, per diventare prete. Lasci\u00f2 il seminario prima di prendere i voti ed entr\u00f2 alla \"Georgetown University Law Center\" dove nel 1991 divenne \"Juris Doctor\"\n\u00c8 sposato e ha due figli.\nCarriera politica.\nDal 2003 al 2007 \u00e8 stato Vicegovernatore del Maryland, sotto il governatorato di Robert Ehrlich.\nNominato presidente del comitato nazionale repubblicano dopo sei turni di elezione del partito. .\nDiversamente dalla sua formazione scolastica, come figura guida del partito, si pone in contrasto ad alcuni grandi temi civili che i repubblicani hanno in genere preso proponendo maggiormente la scelta degli individui di fronte a questi e pertanto pi\u00f9 che prendere decisioni che vadano ad incidere sulla Costituzione su questi temi propone la differenziazione federalista degli Stati dove ognuno \u00e8 in grado di creare una propria legislazione che fa da concorrenza fra a quelle differenti sviluppando cos\u00ec una dialettica all'interno della nazione che cos\u00ec via, via proporr\u00e0 il miglior sistema.\nIl suo compito nel partito \u00e8 riconosciuto comunque essere quello di accompagnarlo verso una nuova fase, ad un cambiamento dei temi della sua piattaforma, e nel tentativo di avvicinarlo il pi\u00f9 possibile all'elettorato del Sud e delle minoranze etniche che in questi anni negli U.S.A. hanno sempre pi\u00f9 abbandonato i repubblicani a favore dei democratici."}
{"id": "2327858", "revid": "1784938", "url": "https://it.wikipedia.org/wiki?curid=2327858", "title": "Conium maculatum", "text": "La cicuta maggiore (Conium maculatum ) \u00e8 una pianta erbacea della famiglia Apiaceae; originaria dell'Europa, \u00e8 a ciclo biennale e pu\u00f2 crescere fino a 1.800 m di altitudine.\nComunemente nota come \"cicuta\", nella storia della Grecia antica \u00e8 ricordata per aver cagionato la morte per avvelenamento del filosofo Socrate, il quale, accettando l\u02bcingiusta condanna a morte, l'assunse in forma di infuso. Comunque, sulla base dei sintomi descritti da Platone nel \"Fedone\", non solo paralisi e asfissia con arresto cardiaco causati dal \"Conium\", ma altri precedenti come delirio, anestesia e sedazione, \u00e8 probabile che Socrate avesse bevuto una dose altissima di cicuta, o una mistura di veleni composta di cicuta e molto oppio, e forse datura, addolcita con miele e vino.\nLa cicuta \u00e8 stata ripetutamente usata nella storia come veleno o, in bassissime dosi, per la preparazione di farmaci analgesici e di quelli antispastici, oggi non pi\u00f9 in uso.\nDescrizione.\n\"Conium maculatum\" \u00e8 una pianta erbacea con radice carnosa di colore bianco. Presenta un odore sgradevole e nauseabondo, simile all'urina di gatto o di topo, soprattutto quando viene spezzata. Cresce spontanea nelle campagne italiane, dove preferisce i luoghi ben freschi ai bordi delle siepi, nei pressi dei rigagnoli; ai bordi delle strade spesso se ne trovano piccole piantine.\nIl fusto, che pu\u00f2 raggiungere 1-2 metri di altezza, \u00e8 cavo, glabro, tipicamente arrossato verso il basso e presenta per tutta la lunghezza delle macchie rosso-vino.\nLe foglie possono raggiungere i 50\u00a0cm di lunghezza e 40 di larghezza, assumono una forma grosso modo triangolare e sono suddivise al loro interno in un gran numero di foglioline a bordi dentati (foglia composta pennatosetta).\nI fiori appaiono generalmente al secondo anno di vita e sono portati in infiorescenze a ombrella di colore bianco. La pianta fiorisce tra aprile e agosto.\nIl \"Conium\", cos\u00ec come altre cicute, pu\u00f2 essere pericolosamente confuso con piante non velenose, come il prezzemolo selvatico, da cui il nome \"falso prezzemolo\", e il cerfoglio.\nTossicit\u00e0.\nTutta la pianta \u00e8 notevolmente velenosa e pu\u00f2 portare alla morte. Ci\u00f2 \u00e8 dovuto alla presenza di almeno cinque diversi alcaloidi: la coniina, la conidrina, la pseudoconidrina, la metilconicina e la coniceina. La coniina, una neurotossina, \u00e8 l'alcaloide pi\u00f9 attivo e agisce a livello delle sinapsi neuromuscolari.\nLa concentrazione dei principi attivi tossici varia in funzione della parte della pianta, in particolare: \nSi ritiene che la dose mortale per un essere umano sia di qualche grammo di frutti verdi. Nell'uomo l'ingestione della cicuta provoca problemi digestivi, paralisi discendente, cefalee e in seguito parestesia, diminuzione della forza muscolare e infine una paralisi ascendente letale.\nLa pianta \u00e8 tossica sia per il bestiame sia per l'uomo e per questo motivo viene ignorata dagli erbivori. La dose letale per un cavallo \u00e8 di circa due chilogrammi di foglie, mentre poco pi\u00f9 di mezzo chilogrammo \u00e8 sufficiente per una vacca. La dose letale per una pecora si aggira intorno ai 200 grammi. Invece i volatili ne sono in genere immuni. Il veleno agisce anche indirettamente, cio\u00e8 porta ad avvelenamento anche in seguito a ingestione di un animale che se ne era cibato in precedenza.\nAltre cicute.\nCon il nome comune di cicuta vengono comunemente indicate anche altre due specie, ciascuna appartenenti a generi differenti:\n\"Cicuta\" \u00e8 inoltre un genere che comprende oltre a \"Cicuta virosa\", altre quattro specie:"}
{"id": "2327861", "revid": "610351", "url": "https://it.wikipedia.org/wiki?curid=2327861", "title": "Campionati italiani estivi di nuoto 2004", "text": "I Campionati italiani estivi di nuoto 2004 si sono svolti a Pesaro tra il 28 giugno e il 2 luglio 2004."}
{"id": "2327862", "revid": "1573940", "url": "https://it.wikipedia.org/wiki?curid=2327862", "title": "Chiesa di San Sebastiano (Francavilla Fontana)", "text": "La chiesa di San Sebastiano \u00e8 un luogo di culto cattolico di Francavilla Fontana, in provincia di Brindisi. Nello stesso complesso in cui fa parte la chiesa, si trova anche l\"'ex Real Collegio Ferdinandeo\", una delle scuole pi\u00f9 prestigiose presenti nell'Ottocento in Puglia.\nLa chiesa.\nStoria.\nLa storia della fondazione della chiesa \u00e8 collegata con la venuta degli Scolopi a Francavilla, voluta dal principe Andrea Imperiali (che lasci\u00f2 un'ingente somma di denaro per la costruzione dell'edificio).\nOttenuto il consenso dalla Sede Apostolica l'11 settembre 1681, l'Universit\u00e0 concesse parte dei territori in suo possesso agli Scolopi, che decisero di abbattere tutti gli edifici esistenti (tra cui anche una chiesa del XVI secolo) per edificare una nuova chiesa ed un nuovo edificio.\nI lavori iniziarono nel 1696, come attesta una lapide sul lato destro esterno, e terminarono definitivamente nel 1728.\nAccanto alla chiesa fu edificato anche un collegio (il Collegio delle Scuole Pie).\nCon la cessione del convento al Comune, avvenuta nel 1868, la chiesa fu via via abbandonata e viene usata sporadicamente poich\u00e9 necessita di un restauro.\nDal 2 al 23 gennaio 2011 la chiesa ha ospitato la mostra itinerante \"Il vangelo secondo Giotto\", rientrante nelle celebrazioni dei 700 anni dalla fondazione della citt\u00e0. Si tratta di una fedele riproduzione fotografica (in scala 1:4) delle pareti della Cappella degli Scrovegni a Padova.\nArchitettura.\nArchitettura esterna.\nLa chiesa ha una facciata a doppio ordine ed una pianta longitudinale ad unica navata lungo la quale si aprono alcune cappelle laterali.\nCi sono diversi elementi classicheggianti (nicchie, metope e triglifi, lesene, fregi, ornati), ed il rigore geometrico \u00e8 utilizzato anche come metodo decorativo.\nI due ordini della facciata sono divisi in tre campiture da lesene con capitelli dorici e separati da un architrave decorato con triglifi e metope. L'assenza del frontone \u00e8 compensata da un campanile a vela (posto sul lato sinistro).\nLa cupola.\nLa cupola resta la soluzione di maggior effetto di tutta la chiesa. Non prevista nel progetto originale, fu costruita da fra' Benedetto delle Scuole Pie nel 1728 e fu il primo esempio in Puglia di cupola maiolicata (gi\u00e0 in uso in Campania). \u00c8 sorretta da un alto tamburo largo 9,50\u00a0m e termina con una lanterna arrivando a 35\u00a0m di altezza.\nArchitettura interna.\nL'interno \u00e8 a pianta longitudinale e ad unica navata; su di essa si affacciano delle nicchie senza statue, introdotte da arcate e capitelli compositi.\nDegni di nota sono due altari, dedicati rispettivamente a San Gaetano Thiene (al di sotto del quale sono conservate i resti del martire San Celestino) e a San Elzeario; essi sono di fattura barocca e furono voluti da due principesse di casa Imperiali, Brigida Grimaldi ed Irene Simeana.\nAltri quattro altari furono aggiunti nella seconda met\u00e0 del Settecento, realizzati con stucchi colorati. Vi sono inoltre alcune tele del XVIII secolo attribuite a Matteo e Diego Bianchi di Manduria.\nGli altri oggetti che decoravano l'interno della chiesa, poich\u00e9 al momento \u00e8 chiusa, sono stati in parte trasferiti presso il collegio degli Scolopi a Campi Salentina.\nL'ex Real Collegio Ferdinandeo.\nFu costruito dall'ordine di San Giuseppe Calasanzio, padri scolopi, dietro munificenza di Andrea e Michele III Imperiali. Soppresso il convento nel 1814, quando infuriava la persecuzione napoleonica e murattiana, fu riaperto nel 1830 col Convitto annesso, poi regificato da re Ferdinando II di Borbone il 6 luglio 1841, con il nome di \"Real Collegio Ferdinandeo\" e con le \"Scuole di Belle Lettere e Filosofia\". Da questo istituto passarono anche personaggi illustri come San Pompilio Maria Pirrotti e Bartolo Longo.\nAndati via gli Scolopi, nel 1869 fu aperto il Ginnasio comunale, Pareggiato nel 1888; successivamente, nel 1893, fu chiuso e riaperto nuovamente nel 1895 con il nome di \"Michele Imperiali\".\nNel 1900 fu nuovamente Pareggiato e nel 1907 Regificato.\nIn un'ala dell'ex Real Collegio nel 1913 fu istituito l'Istituto Magistrale, soppresso nel 1923; ancora, dal 1935 al 1941 fu ospitato il Liceo Comunale. Attualmente nel complesso si trova la scuola media \"Vitaliano Bilotta\".\nIl 15 settembre 1943 parte dell'Istituto fu requisito dalle Autorit\u00e0 Militari per il Comando del LI Corpo d'Armata agli ordini del Generale Giuseppe de Stefanis; questo corpo comprendeva le Divisioni \"Piceno\", \"Legnano\", \"209\" e \"210 Costiere\", la XXXI \"Brigata Costiera\" ed il personale della piazze marittime di Taranto e Brindisi. Il 20 settembre 1943 fu di transito l'allora principe ereditario Umberto di Savoia.\nArchitettura.\nIl convento occupa con la chiesa annessa tutto l'isolato compreso tra via Mazzini, via Simeana, via Pinone e via Crispi; si articola attorno ad un cortile a pianta quadrangolare, dove, nel 1932, in occasione della festa degli Alberi, fu piantata una palma a ricordo di Arnaldo Mussolini, ed ha un pianoterra ed un primo piano a cui si accede tramite una scala monumentale.\nSulla facciata di via Mazzini, ritmata da finestre con cornici piatte (rifatte successivamente) e conclusa in alto da un cornicione aggettante, spicca in basso un portale d'ingresso bugnato, sormontato da tre stemmi raffiguranti la famiglia Imperiali, l'ordine degli Scolopi e la citt\u00e0 di Francavilla.\nIl prospetto retrostante si caratterizza soprattutto per le finestre in stile neoclassico con balaustrini, per la loggia ad archi a tutto sesto e per il cornicione a forte aggetto che unisce in alto il grande complesso."}
{"id": "2327864", "revid": "767487", "url": "https://it.wikipedia.org/wiki?curid=2327864", "title": "Gems (Aerosmith)", "text": "Gems \u00e8 la seconda raccolta, pubblicata nel 1988 dal gruppo statunitense degli Aerosmith."}
{"id": "2327865", "revid": "466539", "url": "https://it.wikipedia.org/wiki?curid=2327865", "title": "Beno\u00eet Laporte", "text": "Carriera.\nGiocatore.\nBeno\u00eet Laporte \u00e8 un franco-canadese che ha giocato 138 volte con la maglia della nazionale francese ed ha partecipato a sei Campionati del Mondo (tre di gruppo A e tre di gruppo B) e due Olimpiadi (Albertville e Lillehammer).\nA livello di club, dopo le giovanili in QMJHL con Olympiques de Hull (1977-78), Cataractes de Shawinigan (1978), Draveurs de Trois-Rivi\u00e8res (1978-80) e nuovamente Olympiques de Hull (1980), ha giocato in diverse \"minors\" nordamericane fino al 1984, quando si ritir\u00f2 dall'hockey giocato.\nNel 1987 \u00e8 sbarcato in Francia, dove ha ricominciato a giocare e dove ha militato fino al termine della carriera. Due sono state le sue squadre: Diables Rouges de Brian\u00e7on (1987-89) e Dragons de Rouen (1989-1997). Dal 1994 al 1997 \u00e8 stato allenatore-giocatore del Rouen.\nAllenatore.\nCome allenatore ha allenato dal 1994 al 1997 il Rouen (vincendo il Torneo Sei Nazioni nel 1996), dal 1997 al 2000 a Losanna, dal 2000 al 2003 ad Asiago (campione d'Italia nel 2001), dal 2003 al 2005 ad Augusta, dal 2005 al 2008 a Norimberga (vice campione DEL e miglior allenatore DEL nel 2007). Dopo l'uscita del Norimberga dai play-off ai quarti della stagione 2007-2008, Laporte fu licenziato, e termin\u00f2 la stagione allenando in Svizzera l'EHC Basel.\nNel 2008-2009 torn\u00f2 in Germania, dove fu messo sotto contratto per due stagioni dall'ERC Ingolstadt, che per\u00f2 lo licenzi\u00f2 gi\u00e0 a novembre. Per il 2009-2010 si \u00e8 accasato in Svizzera, dove ha allenato l'HC Ambr\u00ec-Piotta fino all'11 ottobre 2010, giorno del suo esonero (a causa dell'ultimo posto in classifica dall'inizio del campionato 2010-2011). Dal 2010 fino al 2014 fu capo allenatore degli Hamburg Freezers.\nScouting.\nL'HCAP lo ha assunto anche come direttore sportivo, attivit\u00e0 che lo ha impegnato fino al 18 ottobre 2010, giorno in cui gli \u00e8 subentrato Jean-Jacques Aeschlimann."}
{"id": "2327866", "revid": "1546219", "url": "https://it.wikipedia.org/wiki?curid=2327866", "title": "Stefano Rajola", "text": "Carriera.\nGioca 9 campionati professionistici con le maglie di Reggio Calabria, Napoli, Teramo, Ferrara, Scafati e Novara tra Serie A e Legadue.\nNel 2007 scende di categoria prima a Ferentino e poi a Chieti nell'allora B d'Eccellenza (divenuto poi Serie A Dilettanti e Divisione Nazionale A), terzo campionato nazionale italiano.\nLa categoria pi\u00f9 bassa in cui milita \u00e8 la Divisione Nazionale B (quarto campionato nazionale) con l'Amatori Pescara prima della riforma che la unir\u00e0 con la DNA, in cui Stefano passer\u00e0 dal ruolo di giocatore a quello di allenatore di professione.\nIl 14 ottobre 2021, viene annunciato come nuovo vice allenatore della Fortitudo Bologna. "}
{"id": "2327867", "revid": "1793900", "url": "https://it.wikipedia.org/wiki?curid=2327867", "title": "Begijnhof (Amsterdam)", "text": "Il Begijnhof (\"beghinaggio\") \u00e8 un complesso di 164 abitazioni, costruite tra il XV e il XVIII secolo, situato nella parte occidentale del centro di Amsterdam.\nIl luogo \u2013 come suggerisce il nome \u2013 \u00e8 un ex-beghinaggio, fondato nel 1346 da una confraternita di beghine (donne che non avevano preso i voti, ma dedicavano la propria vita all'assistenza di malati ed anziani) provenienti dai dintorni della capitale olandese, ed \u00e8 il pi\u00f9 antico tra gli \"hofjes\" (\"piccoli cortili\") della citt\u00e0. Oggi \u00e8 invece abitato per lo pi\u00f9 da signore anziane con poche disponibilit\u00e0 economiche e da studenti, attratti dalle favorevoli condizioni dei canoni d'affitto; l'ultima beghina vi visse fino al 1976.\nCaratteristiche.\nLe case del Begijnhof sono racchiuse a mo' di quadrilatero attorno ad un cortile (\"hof\"), al quale si accede da Spui attraverso una porticina dedicata a Sant'Orsola.\nLa maggior parte degli edifici risale al XV e il XVIII secolo; soltanto 10 abitazioni risalgono al XV secolo. Non rimane invece nulla delle abitazioni delle beghine del XIV secolo, distrutte dai violenti incendi del 1421 e del 1452.\nAll'interno del Begijnhof, si trovano la \"Engelse Kerk\" (Chiesa inglese), una chiesa del 1419, una chiesa cattolica clandestina costruita nel 1671 e la casa pi\u00f9 antica di Amsterdam (al nr. 34), dalla facciata in legno (restaurata), risalente al 1460 o al 1475.Quasi tutte le case sono abbellite da formelle che illustrano episodi biblici."}
{"id": "2327869", "revid": "253269", "url": "https://it.wikipedia.org/wiki?curid=2327869", "title": "Claude Jarman Jr.", "text": "Biografia.\nScoperto nel corso di una ricerca di talenti su scala nazionale, effettuata dagli studios della Metro-Goldwyn-Mayer, Jarman venne scritturato quale attore protagonista nel film \"Il cucciolo\" (1946), nel ruolo del figlio di Gregory Peck e Jane Wyman. La sua interpretazione ricevette calorosi apprezzamenti, tanto che al tredicenne attore fu assegnato un Oscar giovanile nel 1947, premio che fece di lui uno dei pi\u00f9 giovani vincitori agli Academy Award. \nLavor\u00f2 successivamente in vari altri film nel corso della sua infanzia e della sua adolescenza, tra la seconda parte degli anni quaranta e poi per l'intero arco degli anni cinquanta, abbandonando progressivamente la carriera di attore per dedicarsi alla produzione.\nVita privata.\nJarman ebbe sette figli da tre differenti matrimoni: la prima moglie Virginia, con cui fu sposato dal 1959 al 1968, gli diede una figlia (Elizabeth) e due figli (Claude Jarman III e Murray); dopo il divorzio, Jarman ebbe altre due figlie (Natalie e Vanessa) dalla seconda moglie Mary Ann, con cui fu sposato dal 1968 al 1983; dalla terza e attuale moglie Katherine, sposata nel 1985, ha avuto ancora due figlie (Charlotte e Sarah)."}
{"id": "2327872", "revid": "1315817", "url": "https://it.wikipedia.org/wiki?curid=2327872", "title": "Chiosa", "text": ""}
{"id": "2327874", "revid": "838137", "url": "https://it.wikipedia.org/wiki?curid=2327874", "title": "Giulia Decordi", "text": "Gioca nel ruolo di schiacciatrice nell'Esperia Cremona.\nCarriera.\nLa carriera di Giulia Decordi comincia nel 2001 nelle giovanili dell'Esperia Cremona Pallavolo, mentre l'anno successivo entra a far parte del Club Italia, con il quale resta fino al 2004, anno in cui con la nazionale Under-19 vince il campionato europeo di categoria.\nNel 2004 torna a giocare con la squadra di Cremona, in serie B1, ottenendo al termine del torneo la promozione in serie A2: la stagione successiva segner\u00e0 quindi il suo esordio nella pallavolo professionistica.\nNella stagione 2006-07 viene ingaggiata dalla Pallavolo Sirio Perugia, in serie A1, con la quale, in tre annate, ottiene numerosi successi tra cui la vittoria di uno scudetto, di una Coppa Italia e di una Champions League. Nel 2008 ottiene anche la prima convocazione in nazionale partecipando al Trofeo Valle d'Aosta.\nNella stagione 2009-10 passa al Verona Volley Femminile, in serie A2, ma a met\u00e0 stagione viene ingaggiata nel mercato di riparazione dalla Futura Volley Busto Arsizio con la quale vince una Coppa CEV."}
{"id": "2327877", "revid": "31886", "url": "https://it.wikipedia.org/wiki?curid=2327877", "title": "Francisco de las Casas", "text": "Giovent\u00f9.\nFrancisco de las Casas nacque a Trujillo. Nel 1513 las Casas era gi\u00e0 sposato con Maria de Aguilar, figlia di Geronimo de Aguilar, ed aveva una casa a Trujillo. Aveva un figlio, Gonzalo. Cort\u00e9s si riferisce a Francisco de las Casas come \"mi primo\" (mio cugino) nella sua quinta lettera alla corona spagnola. Anche Maria \u00e8 cugina di Cort\u00e9s.\nAl servizio di Hern\u00e1n Cort\u00e9s.\nNell'ottobre del 1522, re Carlo V nomin\u00f2 Hernan Cort\u00e9s come governatore della Nuova Spagna. Francisco de las Casas part\u00ec con Rodrigo de Paz, con cui port\u00f2 questa notizia dalla Spagna al Messico, passando da Cuba. A Cuba furono fermati dal nemico di Cort\u00e9s, Diego Vel\u00e1zquez de Cu\u00e9llar. Giunsero a Citt\u00e0 del Messico nel 1523, e la notizia caus\u00f2 alcune celebrazioni. Cort\u00e9s ricompens\u00f2 Francisco de las Casas nominandolo capitano, e dandogli la citt\u00e0 di Yanhuitlan in encomienda. Francisco fu eletto Alcalde Mayor di Citt\u00e0 del Messico nel 1524.\nLa colonia dell'Honduras.\nNel gennaio del 1524 Cort\u00e9s invi\u00f2 il capitano Crist\u00f3bal de Olid a stabilire per suo conto una colonia in Honduras. Olid salp\u00f2 con molte navi ed oltre 400 soldati e coloni. Per prima cosa si diresse a Cuba, per caricare i rifornimenti che Cort\u00e9s aveva fatto preparare per lui, e dove il governatore Vel\u00e1zquez lo convinse ad andare e reclamare per conto suo la colonia che avrebbe insediato. Olid sapl\u00f2 da Cuba alla volta dell'Honduras, sbarcando a Triunfo de la Cruz dove si autodichiar\u00f2 governatore.\nHern\u00e1n Cort\u00e9s, per\u00f2, nel 1524 seppe dell'insurrezione di Olid e mise il cugino, Francisco de las Casas, a capo di molte navi che avrebbero riconquistato da Olid le terre di Cort\u00e9s. Las Casas perse buona parte della sua flotta in una serie di tempeste lungo la costa del Belize e dell'Honduras. Le sue navi giunsero a stento nella baia di Trujillo, dove Olid aveva stabilito il proprio quartier generale.\nAll'arrivo di Las, la maggior parte dell'esercito di Olid si trovava nell'entroterra, affrontando un'altra minaccia guidata dallo spagnolo Gil Gonz\u00e1lez D\u00e1vila. Nonostante questo Olid decise di attaccare con due caravelle. Las Casas rispose al fuoco e cattur\u00f2 le navi di Olid. In queste circostanze, Olid propose una tregua che fu accettata da Las Casas, il quale non sbarc\u00f2 i propri uomini. Durante la notte, una forte tempesta ne distrusse la flotta, e circa un terzo dei suoi uomini morirono. I sopravvissuti furono fatti prigionieri dopo due giorni di assedio che azzer\u00f2 le scorte alimentari. Dopo essere stati obbligati a giurare fedelt\u00e0 ad Olid furono rilasciati. Las Casas fu invece tenuto prigioniero, raggiunto poco dopo da Gonz\u00e1lez.\nI resoconti spagnoli raccontano due storie differenti su quello che accadde in seguito. In una versione gli uomini di Olid si ribellarono stringendo alleanza con las Casas, ed Olid fu processato e decapitato a Trujillo. In un'altra versione Olid fugge e si nasconde a Naco, dove las Casas lo trova e lo uccide durante uno scontro con i coltelli. \nNel frattempo Cort\u00e9s aveva marciato via terra dal Messico all'Honduras, arrivando nel 1525. Cort\u00e9s ordin\u00f2 la fondazione di due nuove citt\u00e0, Nuestra Se\u00f1ora de la Navidad, accanto all'odierna Puerto Cort\u00e9s, e Trujillo, e nomin\u00f2 Francisco de las Casas governatore. Sia las Casas che Cort\u00e9s salparono per il Messico prima della fine del 1525, dove Francisco fu arrestato da Estrada ed Alboronoz, e spedito in Spagna come prigioniero. Francisco torn\u00f2 in Messico nel 1527, per poi tornare di nuovo in Europa con Cort\u00e9s nel 1528.\nInsediamento e crescita.\nSi dice che, a Yanhuitlan, Cort\u00e9s concesse a Maria de Aguilar, la moglie di Francisco, i semi di gelso per iniziare un'industria della seta grazie alla quale Yanhuitlan divenne famosa nel periodo coloniale. Nel 1567 Francisco assunse il pittore Andres de Concha per dipingere le immagini nel retablo della chiesa di Yanhuitlan, Oaxaca, sua encomienda."}
{"id": "2327888", "revid": "1305887", "url": "https://it.wikipedia.org/wiki?curid=2327888", "title": "Stanley Ipkiss", "text": ""}
{"id": "2327895", "revid": "123375012", "url": "https://it.wikipedia.org/wiki?curid=2327895", "title": "San Pietro in Vincoli (Ravenna)", "text": "San Pietro in Vincoli (\"San P\u00edr a V\u00e8ncul\" in romagnolo) \u00e8 una frazione del comune di Ravenna, sede di delegazione comunale. Ecclesiasticamente, appartiene invece alla diocesi di Forl\u00ec.\nIl suo territorio, insieme a quello di altre frazioni limitrofe, forma una delle 10 circoscrizioni in cui \u00e8 suddiviso il comune stesso, che comprende anche le frazioni di Santo Stefano, Carraie, Durazzano, San Pietro in Campiano, Campiano, Ducenta, Massa Castello, Gambellara e Bastia.\nIl centro abitato ha una popolazione di persone, mentre nel territorio della frazione vivono abitanti, pari al 20% dell'intera popolazione della delegazione. Per numero di abitanti \u00e8 il centro pi\u00f9 importante nella zona a Sud di Ravenna. \nSituato ai confini con la provincia di Forl\u00ec, San Pietro in Vincoli dista circa sia da Ravenna, sia da Forl\u00ec.\nStoria.\nI rinvenimenti archeologici attestano la frequentazione del territorio in et\u00e0 romana: da qui proviene una stele funeraria dei \"Marii\", oggi conservata al Museo nazionale di Ravenna, e un mosaico geometrico in tessere bianche e nere, probabilmente appartenente ad una villa romana del II-III secolo. Sono visibili tracce dell'antica centuriazione del territorio, impostata sulla via Emilia.\nIn epoca medioevale il territorio era paludoso, attraversato dal fiume Ronco (allora noto come \"Riondino\"), che separava la diocesi di Forl\u00ec da quella di Ravenna\nIl nome del paese deriva da quello di un ospizio per pellegrini costruito all'inizio dell'XI secolo (1035-1038) dal re Stefano I d'Ungheria e appartenente alla diocesi di Ravenna: divenuto in seguito abbazia, fu in possesso dei benedettini nel XII secolo e dei camaldolesi nel XIII e comprendeva strutture per l'alloggio e una piccola chiesa. La chiesa abbaziale perse la sua funzione nel 1604. Le strutture, espropriate dal Regno d'Italia, passarono in mano ai privati e andarono in rovina.\nAlla diocesi di Forl\u00ec apparteneva invece la pieve di San Lorenzo in Vado Rondino (odierna chiesa parrocchiale di San Pietro in Vincoli), il cui nome derivava dalla vicinanza ad un antico guado (\"vado\") del fiume.\nPer volont\u00e0 dell'allora vescovo di Forl\u00ec, Raimondo Jaffei, molto legato al vescovo di Ravenna Guido Maria Conforti, fondatore della Pia Societ\u00e0 di San Francesco Saverio per le Missioni Estere, il 12 ottobre 1932 i Saveriani entrarono nella loro casa di San Pietro in Vincoli (diocesi di Forl\u00ec)."}
{"id": "2327901", "revid": "237161", "url": "https://it.wikipedia.org/wiki?curid=2327901", "title": "Bernardino Zenale", "text": ""}
{"id": "2327911", "revid": "17033", "url": "https://it.wikipedia.org/wiki?curid=2327911", "title": "Aim\u00e9 Gorret", "text": ""}
{"id": "2327912", "revid": "4175", "url": "https://it.wikipedia.org/wiki?curid=2327912", "title": "Nazionale di rugby a 7 dell'Inghilterra", "text": "La nazionale di rugby a 7 dell'Inghilterra \u00e8 la selezione che rappresenta l'Inghilterra a livello internazionale nel rugby a 7. Partecipa regolarmente ai tornei delle World Rugby Sevens Series, alla Coppa del Mondo di rugby a 7 e ai Giochi del Commonwealth. In ambito europeo partecipa al Sevens Grand Prix Series.\nTra i suoi principali successi vanta la vittoria della Coppa del Mondo 1993, avvenuta sconfiggendo in finale l' 21-17. Nel 2013 \u00e8 stata per la seconda volta finalista ma ha dovuto soccombere contro la che si \u00e8 imposta 33-0.\nPiazzandosi al 4\u00ba posto durante le Sevens World Series 2014-2015, l'Inghilterra ha garantito la partecipazione della selezione olimpica britannica al primo torneo di rugby a 7 ospitato dai Giochi olimpici di Rio de Janeiro 2016.\nHa raggiunto nuovamente la finale nella Coppa del Mondo 2018, ma per la seconda volta consecutiva \u00e8 stata superata dalla Nuova Zelanda che ha confermato il titolo vincendo 33-12."}
{"id": "2327915", "revid": "36426", "url": "https://it.wikipedia.org/wiki?curid=2327915", "title": "Compagnia delle Laudi", "text": ""}
{"id": "2327916", "revid": "2519", "url": "https://it.wikipedia.org/wiki?curid=2327916", "title": "Bais (Negros Oriental)", "text": "Bais \u00e8 una citt\u00e0 componente delle Filippine, situata nella Provincia di Negros Oriental, nella Regione di Visayas Centrale.\nBais \u00e8 formata da 35 baranggay:"}
{"id": "2327918", "revid": "120901754", "url": "https://it.wikipedia.org/wiki?curid=2327918", "title": "E lucevan le stelle", "text": "E lucevan le stelle \u00e8 una aria per tenore dell\u2019opera \"Tosca\" di Giacomo Puccini.\nIl primo tenore a cantarla \u00e8 stato Emilio De Marchi nel 1900.\nL\u2019argomento.\nNell'atto terzo, aspettando la sua esecuzione a Castel Sant'Angelo, il pittore Mario Cavaradossi rievoca gli incontri amorosi notturni con Tosca, disperandosi per la fine imminente.\nLa musica.\nLa romanza, in si minore, \u00e8 aperta da un assolo di clarinetto, la cui melodia \u00e8 ripresa dal tenore, in modo pressoch\u00e9 letterale, a partire dal verso \u00abOh! dolci baci, o languide carezze\u00bb.\nLa melodia, gi\u00e0 udita nell'ultima parte dell'introduzione al terzo atto, torna in forma di breve perorazione orchestrale anche nelle battute finali dell'opera, nel momento in cui Tosca si getta dalle mura del castello.\nIl plagio.\nAl Jolson nel 1920 scrisse una famosa canzone, \"Avalon\", sull'omonima citt\u00e0 dell'isola di Santa Catalina in California. L'anno successivo l'editore delle opere di Puccini, Ricordi, accus\u00f2 il cantante di aver plagiato la canzone da \"E lucevan le stelle\". Puccini e la casa editrice vinsero la causa e furono pagati 25.000 dollari per danno e per tutti i futuri diritti d'autore. Tuttavia successivamente un giudice sentenzi\u00f2 che la tesi di Puccini fosse infondata, per cui la Ricordi si dovette accontentare della modesta cifra ottenuta nel precedente processo."}
{"id": "2327926", "revid": "1305772", "url": "https://it.wikipedia.org/wiki?curid=2327926", "title": "Parco buoi", "text": "Parco buoi \u00e8 un volgarismo della lingua italiana coniato nel XX secolo, che viene utilizzato quale sinonimo di massa di persone, volendo indicare, con questa espressione, quella categoria di piccoli e medi risparmiatori che, improvvisatisi investitori, agiscono sui mercati mobiliari e finanziari e che, senza disporre a volte della necessaria preparazione, fanno uso di strumenti di investimento rischiosi o esotici, destinati a operatori finanziari o investitori professionali: tale espressione, in particolare, trova significato nell'ambito dell'impresa consociativa, nel cui contesto indica quel gruppo di piccoli azionisti interessati esclusivamente all'investimento patrimoniale. A muovere tale massa di persone vi \u00e8 l'attesa, o la promessa, di un facile guadagno, un'aspettativa, per\u00f2, che li porta spesso a soffrire gravi perdite o essere vittime di veri e propri tracolli.\nLa metafora \u00e8 utilizzata soprattutto in ambito giornalistico, anche in relazione a quei fenomeni di \"crac\" e bancarotta finanziaria dei quali rimangono vittime risparmiatori pi\u00f9 o meno inconsapevoli a partire dalla vicende storiche italiane del secondo Novecento.\nLa locuzione rappresenta una metafora che accosta questa folla di improvvisati investitori a una schiera di bovini in attesa, inconsapevoli di essere destinati al macello, mentre dietro di loro \u00e8 gi\u00e0 pronta una nuova generazione di capi di bestiame che andr\u00e0 a sostituirli."}
{"id": "2327930", "revid": "1655157", "url": "https://it.wikipedia.org/wiki?curid=2327930", "title": "The Gaslight Anthem", "text": "I The Gaslight Anthem sono un gruppo rock statunitense di New Brunswick, New Jersey.\nStoria del gruppo.\nHanno pubblicato il loro primo album, \"Sink or Swim\", per la XOXO Records nel maggio 2007, prima di firmare un contratto con la SideOneDummy Records, che ha prodotto il loro secondo album, \"The '59 Sound\", pubblicato il 19 agosto 2008, per approdare ad una major nel 2012.\nIl 6 agosto 2008 i Gaslight Anthem sono diventati il primo gruppo nella storia della musica britannica ad apparire nella copertina di \"Kerrang!\" senza che la rivista ne avesse mai scritto prima. \"Kerrang!\" li ha definiti \u00abla migliore formazione che ascolterete nel 2008\u00bb. Bruce Springsteen nel 2009 li ha nominati per la lista dei 100 album del secolo di \"Q\" per \"The '59 Sound\", classificandoli alla 79\u00aa posizione.\nNel 2011 il leader Brian Fallon pubblica con il chitarrista Ian Perkins l'album \"Elsie\" a nome The Horrible Crowes.\nIl quarto album in studio, \"Handwritten\", prodotto da Brendan O'Brien, vede la luce il 20 giugno 2012, preceduto dal singolo \"45.\" L'album segna il passaggio della band ad una major, la Mercury Records, e raggiunge la 2a e 3a posizione in classifica rispettivamente in Regno Unito e USA. Il 21 settembre i Gaslight Anthem suonano con Eddie Vedder sul palco del Deluna Festival, in Florida, mentre il 15 ottobre 2012 parte da Londra il tour europeo, con due date sold out alla Brixton Academy. Nel Marzo 2013, sempre a Londra, viene registrato il DVD \"Live in London.\"\nIl 16 giugno 2014 il gruppo annuncia ufficialmente l'uscita del quinto album, \"Get Hurt, \"che uscir\u00e0 il 12 agosto supportato dai singoli \"Rollin' and tumblin'\" e \"Get Hurt.\" Il 18 agosto la band eseguir\u00e0 la title track dal vivo al \"David Letterman Show.\"\nIl 29 luglio 2015, la band annuncia una pausa indefinita alla fine del tour europeo.\nNel 2018 i Gaslight Anthem pubblicano \"The '59 Sounds Sessions\", un album con le prime versioni delle canzoni dell'album \"The 59 Sound\", oltre a rarit\u00e0 e lati b.\nLa band si \u00e8 riunita temporaneamente per una serie di concerti nel 2018 per celebrare il decimo anniversario dall'uscita dell'album The '59 Sound, prima di riprendere la pausa.\nStile musicale ed influenze.\nLo stile dei Gaslight Anthem riflette molti elementi delle sonorit\u00e0 della costa del New Jersey. Essi stessi hanno definito il loro sound come\nIl gruppo \u00e8 fortemente influenzato dalla musica di Springsteen, nato e vissuto a poche case di distanza dal cantante Brian Fallon, cos\u00ec come da Joe Strummer e Bob Dylan. Ad ogni modo, pi\u00f9 recentemente Fallon ha dichiarato di volersi leggermente distanziare da queste influenze, pur tuttavia non rinnegandole, alla ricerca di una via propria e di uno stile pi\u00f9 personale. I Gaslight Anthem sono soliti incidere cover di grandi musicisti come Tom Petty, Bob Dylan, The Rolling Stones, Nirvana, The Who.\nFormazione.\nTurnisti\nEx membri"}
{"id": "2327933", "revid": "6923", "url": "https://it.wikipedia.org/wiki?curid=2327933", "title": "Bayawan", "text": "Bayawan \u00e8 una citt\u00e0 componente delle Filippine, situata nella Provincia di Negros Oriental, nella Regione di Visayas Centrale.\nBayawan \u00e8 formata da 28 baranggay:"}
{"id": "2327943", "revid": "339392", "url": "https://it.wikipedia.org/wiki?curid=2327943", "title": "Osservanti", "text": ""}
{"id": "2327947", "revid": "36426", "url": "https://it.wikipedia.org/wiki?curid=2327947", "title": "Congregazione della dottrina cristiana", "text": ""}
{"id": "2327948", "revid": "1431409", "url": "https://it.wikipedia.org/wiki?curid=2327948", "title": "Samir Guesmi", "text": "Biografia.\nAttore di cinema e teatro. Per il cinema, ha recitato in numerosi film, tra i quali \"Bancs publics\" di Bruno Podalyd\u00e8s, \"Andalucia\" di Alain Gomis, \"Leur morale... et la n\u00f4tre\" di Florence Quentin, \"Selon Charlie\" di Nicole Garcia. \"C'est dimanche!\" \u00e8 il suo esordio alla regia."}
{"id": "2327950", "revid": "38120", "url": "https://it.wikipedia.org/wiki?curid=2327950", "title": "Hard Tack", "text": "Hard Tack (1926 Lexington, Kentucky - 1947 Kentucky) \u00e8 stato un cavallo di razza purosangue inglese appartenuto ed allevato da Wheatley Stable in USA.\nLa storia.\nHard Tack era figlio del campione americano Man o' War e data questa parentela \u00e8 stato considerato fin dalla nascita una promessa nei circuiti ippici. Suo nonno era Rock Sand, cavallo purosangue inglese che nel 1903 vinse la Triple Crown del Regno Unito. Dopo appena 15 gare venne ritirato dai circuiti ippici a causa del suo temperamento violento e intrattabile. Nella sua breve carriera vinse un montepremi totale di 16.820 dollari e venne pensionato nelle scuderie Faraway Farm a Lexington in Kentucky (USA) per essere utilizzato come stallone. Hard Tack gener\u00f2 un discreto numero di puledri nessuno dei quali divenne un campione fino al 23 maggio 1933, anno di nascita del leggendario Seabiscuit.\nIl nome Hard Tack deriva da un tipo di cracker.\nPedigree.\nPedigree di Hard Tack:"}
{"id": "2327953", "revid": "23344452", "url": "https://it.wikipedia.org/wiki?curid=2327953", "title": "Laurent Kabila", "text": ""}
{"id": "2327954", "revid": "484362", "url": "https://it.wikipedia.org/wiki?curid=2327954", "title": "Et\u00e0 adrianea", "text": ""}
{"id": "2327959", "revid": "124528778", "url": "https://it.wikipedia.org/wiki?curid=2327959", "title": "Octopus's Garden", "text": "Octopus's Garden \u00e8 un brano musicale dei Beatles, scritto da Ringo Starr, pubblicato nell'album \"Abbey Road\".\nIl brano.\nL'idea della canzone venne quando Starr era su una barca insieme all'attore Peter Sellers in Sardegna nel 1968. Starr ordin\u00f2 fish and chips per pranzo, ma invece gli diedero un calamaro (era la prima volta che Starr mangiava un calamaro, disse, \"Non era male. Un po' gommoso. Sapeva di pollo\").\nIl capitano della nave raccont\u00f2 a Starr come i polpi vivevano sul fondo del mare, raccogliendo pietre e oggetti brillanti per costruire giardini. Il film Let it Be include una scena dove Harrison aiuta Starr sul pianoforte.\nGeorge Harrison lavor\u00f2 sulla canzone con Starr; forse perch\u00e9 le proprie canzoni venivano spesso respinte da John Lennon e Paul McCartney. Harrison comment\u00f2: \u00abOctopus's Garden \u00e8 una canzone di Ringo. \u00c8 soltanto la seconda canzone che Ringo abbia mai scritto, ed \u00e8 bella\u00bb. Aggiunse anche: \u00abLa canzone \u00e8 anche molto profonda perch\u00e9 \u00e8 cos\u00ec pacifica. Suppongo che Ringo stia scrivendo canzoni cosmiche in questi ultimi tempi senza rendersene conto\u00bb.\nIl brano, contenente versi come: \"\u00abOh what joy for every girl and boy/Knowing they're happy and they're safe\u00bb\" (\"Oh che gioia per ogni ragazza e ragazzo/Sapendo di essere felici e al sicuro\"), qualche volta fu etichettato come una canzone per bambini, come \"Yellow Submarine\", \"The Continuing Story of Bungalow Bill\", \"All Together Now\" e \"Birthday\".\nRegistrazione.\nLa base strumentale fu registrata il 26 aprile 1969, con la classica formazione dei Beatles: due chitarre elettriche (Harrison e Lennon, usarono la stessa tecnica fingerstyle come in \"Julia\" e \"Dear Prudence\"), basso elettrico (McCartney), batteria (Starr).\nGeorge Martin durante la registrazione era assente, cos\u00ec i Beatles, a cui serviva un produttore, scelsero Chris Thomas, presente in una cabina di controllo per assistere. Servirono trentadue registrazioni prima che i Beatles fossero soddisfatti della canzone.\nI cori di McCartney e Harrison durante l'assolo di chitarra furono sottoposti a compressori e limiters per creare un suono gorgogliato. Ringo aggiunse il suono di alcune bolle, soffiando in un bicchiere di latte usando una cannuccia.\nCover.\nI Muppet, programma di Jim Henson, fecero tre video-cover della canzone, rispettivamente in \"Sesame Street\" nel 1969, e all\"'Ed Sullivan Show\" nell'ottobre del 1970, e nel \"The Muppet Show\" nel 1978, eseguito da Robin la Rana, Kermit la Rana e Miss Piggy.\nDel brano fu fatta una cover anche da Raffi negli anni ottanta; come molte delle canzoni di Raffi, questa versione fu destinata ad un pubblico di bambini.\nNel 1999, Melissa Joan Hart fece un cover electropop per il film \"Sabrina nell'isola delle sirene\"."}
{"id": "2327964", "revid": "729019", "url": "https://it.wikipedia.org/wiki?curid=2327964", "title": "Dassault AVE-C Moyen Duc", "text": "Il Dassault AVE-C Moyen Duc era un aeromobile a pilotaggio remoto da caccia costruito dalla francese Dassault Aviation nel 2004 come primo passo per lo sviluppo di un velivolo da combattimento nel programma LOGIDUC. AVE-C \u00e8 l'acronimo di \"A\u00e9ronef de Validation Exp\u00e9rimentale - Contr\u00f4le\", ovvero \"Aeroplano da distribuzione sperimentale - Controllato a distanza\", mentre \"Moyen Duc\" \u00e8 il nome francese del gufo comune (in questo caso, si tratta anche di un gioco di parole, poich\u00e9 \"Moyen\", in francese significa anche mezzo, e quindi a met\u00e0 del programma).\nSviluppo ed impiego futuro.\nSe uno dei primi prototipi del programma (iniziato su richiesta dell'Arm\u00e9e de l'air francese), il Dassault AVE-D Petit Duc, era stato progettato perch\u00e9 la sua lavorazione non richiedesse n\u00e9 molto tempo n\u00e9 un costo particolarmente elevato, l'AVE-C non era stato da meno ed era stato realizzato nel giro di un anno, con il suo primo esemplare prodotto nel luglio 2001.\nFin dal 2002, la Dassault aveva pianificato di iniziare una collaborazione con la Sagem, compagnia elettronica francese, con la quale ha poi fondato un reparto speciale dedito al programma LOGIDUC chiamato Dassault-Sagem Tactical UAV. Il processo di sviluppo di un altro prototipo, il Dassault-Sagem SlowFast, aereo da ricognizione APR, \u00e8 iniziato nel 2004 sulla base dei progetti del Moyen Duc. Sar\u00e0 utilizzato in futuro dall'esercito francese e controllato da una stazione di terra, la Sagem Sperwer."}
{"id": "2327966", "revid": "2519", "url": "https://it.wikipedia.org/wiki?curid=2327966", "title": "Dumaguete", "text": "Dumaguete \u00e8 una citt\u00e0 componente delle Filippine, capoluogo della Provincia di Negros Oriental, nella Regione di Visayas Centrale.\nDumaguete \u00e8 formata da 30 baranggay:"}
{"id": "2327977", "revid": "80224", "url": "https://it.wikipedia.org/wiki?curid=2327977", "title": "Xbox360", "text": ""}
{"id": "2327996", "revid": "736476", "url": "https://it.wikipedia.org/wiki?curid=2327996", "title": "Rise Up, Shepherd, and Follow", "text": "Rise up, shepherd(s), and follow \u00e8 un canto natalizio afro-americano del genere spiritual, composto da un autore anonimo e pubblicato per la prima volta nel 1867 con il titolo di A Christmas Plantation Song in \"Slave Songs of the United States\", una raccolta di canzoni cantate dagli schiavi delle piantagioni della Georgia e della Carolina del Sud durante la Guerra civile americana edita da William Francis Allen, Charles Pickard Ware e Lucy McKim Garrison.\nIl brano, che fu pubblicato anche nel 1909 nella raccolta curata da Thomas P. Fenner \" Religious Folk Songs of the Negro as sung on the Plantations \", venne reso popolare dal soprano Dorothy Maynor.\nTesto.\nIl testo, che si compone, oltre al ritornello, di 2 strofe, di 4 versi ciascuna e di cui esistono delle varianti (tra cui quella che utilizza la forma singolare \"shepherd\" e quella che utilizza la forma plurale \"shepherds\"), invita \u2013 similmente al canto natalizio francese \" Berger, secoue ton sommeil profond\" (tradotto in lingua inglese come \"Shepherd, Shake off Your Drowsy Sleep\") \u2013 un pastore/dei pastori a lasciar perdere il proprio gregge e di seguire la stella di Betlemme:\n\"There's a star in the East on Christmas morn, \"/\"There's a Savior to see on Christmas morn, \"\n\"Rise up, shepherd(s), and follow. \"\n\"It will lead to the place where the Christ was born\"/\"the Savior's born. \"\n\"Rise up, shepherd(s), and follow. \"\nRitornello:\n\"Follow, follow, rise up, shepherd(s), and follow. \"\n\" Follow the Star of Bethlehem, \"\n\"Rise up, shepherd(s), and follow. \"\n\"If you take good heed to the angel's words, \"\n\"Rise up, shepherd(s), and follow. \"\n\"You'll forget your flocks, you'll forget your herds, \"\n\"Rise up, shepherd(s), and follow. \"\nRitornello\nVersioni discografiche.\nIl brano \u00e8 stato inciso, tra gli altri, da: Steven Anderson, Atlanta Singers, Ray Hamilton, The King's Sisters, Vanessa L. Williams, ecc."}
{"id": "2328009", "revid": "288300", "url": "https://it.wikipedia.org/wiki?curid=2328009", "title": "Silva dos Santos Warley", "text": ""}
{"id": "2328011", "revid": "767487", "url": "https://it.wikipedia.org/wiki?curid=2328011", "title": "Amlan", "text": "Amlan \u00e8 una municipalit\u00e0 di Quinta classe delle Filippine, situata nella Provincia di Negros Oriental, nella regione di Visayas Centrale.\nAmlan \u00e8 formata da 8 baranggay:"}
{"id": "2328013", "revid": "1318658", "url": "https://it.wikipedia.org/wiki?curid=2328013", "title": "Hill Harper", "text": "Biografia.\nHill Harper, nato a Iowa City, \u00e8 figlio di Harry Harper, uno psichiatra, e Marilyn Hill, che fu una delle prime praticanti anestesiste afroamericane negli Stati Uniti.\nRecitando sin dall'et\u00e0 di 7 anni, si laure\u00f2 in cinematografia alla Brown University (1988), in Giurisprudenza alla Harvard Law School (dove era compagno di Barack Obama) per poi ottenere un master in Pubblica Amministrazione dalla John F. Kennedy School of Government alla Harvard University. Durante gli anni ad Harvard, \u00e8 stato anche, per gran parte del suo tempo, un membro della compagnia teatrale dei Boston's Black Folks, una delle pi\u00f9 antiche e apprezzate nel Paese. Nonostante avesse ottenuto un JD e un MPA, si trasfer\u00ec a Los Angeles per inseguire l'arte della recitazione.\nAdott\u00f2 il nome \"Hill\" come tributo ai suoi antenati sia materni che paterni.\nNel gennaio del 2008, partecip\u00f2 a \"Yes We Can\", un video musicale a supporto di Barack Obama, prodotto da will.i.am. \u00c8 membro della \"Obama for America National Finance Committee\".\nHa recentemente lanciato un network: ForRealSolutions.com, che mira a incoraggiare soluzioni ad alcuni dei problemi della societ\u00e0.\nHa sottoscritto i \"10,000 Bookbags\" per aiutare i bambini con problemi assieme a Jay Cameron della \"Life Center\" ed al cantante R&amp;B Ginuwine.\nCarriera.\nDivenne famoso sia al cinema che in televisione nel 1993, lavorando nella serie televisiva \"Sposati... con figli\" e facendo il suo debutto in \"Confessions of a Dog\". Ebbe un ruolo importante nel film di Spike Lee \"Bus in viaggio\" (1996), in cui ha il ruolo di uno studente che partecipa ad un viaggio in autobus diretto verso la Million Man March a Washington. Nel 1998 prende parte al film \"He Got Game\" di Spike Lee.\nIl suo profilo successivamente aument\u00f2 in film indipendenti, grazie a ruoli in film come Beloved (1998) o \"The Skulls - I teschi\" (2000), di genere thriller/horror. Ebbe anche uno dei suoi ruoli pi\u00f9 acclamati in \"The Visit\" (2000), un film drammatico indipendente in cui recitava nel ruolo di un prigioniero malato di AIDS che tenta di ricomporre la sua vita andata a pezzi. Il ruolo sicuramente pi\u00f9 conosciuto \u00e8 quello dell'investigatore Sheldon Hawkes nella serie televisiva statunitense ', il secondo spin-off della serie di successo '.\nNel 2006 ha pubblicato \"Letters to a Young Brother\", seguito due anni dopo da \"Letters to a Young Sister: DeFINE Your Destiny\".\nTra il 2015 e il 2016 ha preso parte alla serie televisiva \"Limitless\".\nDoppiatori italiani.\nNelle versioni in italiano dei suoi film, Hill Harper \u00e8 stato doppiato da:"}
{"id": "2328014", "revid": "316995", "url": "https://it.wikipedia.org/wiki?curid=2328014", "title": "Calopsite", "text": ""}
{"id": "2328019", "revid": "339392", "url": "https://it.wikipedia.org/wiki?curid=2328019", "title": "Ladro Kid", "text": ""}
{"id": "2328025", "revid": "339392", "url": "https://it.wikipedia.org/wiki?curid=2328025", "title": "Aleksey Mikhailovich", "text": ""}
{"id": "2328026", "revid": "339392", "url": "https://it.wikipedia.org/wiki?curid=2328026", "title": "Aleksej Michailovi\u010d", "text": ""}
{"id": "2328027", "revid": "125389207", "url": "https://it.wikipedia.org/wiki?curid=2328027", "title": "Benedetto Aloi", "text": "Negli anni '80 fu perseguito per il famoso caso degli \"appalti delle finestre\". \u00c8 il figlio di Sebastiano Aloi e il fratello di Vincenzo Aloi, anche loro importanti \"uomini d'onore\".\nI primi anni.\nBenedetto Aloi nasce a New York, il 6 ottobre del 1935. Suo padre \u00e8 stato Sebastiano Aloi, potente capodecina della Famiglia Colombo, e suo fratello e Vincenzo Aloi, anch'egli mafioso. Sotto la tutela e la guida del padre, lui e suo fratello Vincenzo iniziarono a lavorare per la Famiglia Profaci, e all'inizio degli anni '60, con l'approvazione del padre furono fatti \"uomini d'onore\". Come soldato nel gruppo del padre, Benedetto si occupo' di gioco d'azzardo, di usura, e delle operazioni di trasporto nel settore dell'abbigliamento al \"Garment District Center\". Quando suo padre Sebastiano si ritir\u00f2 dalle attivit\u00e0 mafiose, suo fratello Vincent, ne prese il posto di capodecina. Durante un periodo di detenzione di suo fratello Vincent, Benedetto lo sostitu\u00ec alla guida del gruppo. Alla fine degli anni '80, con la condanna all'ergastolo di Carmine Persico, fu messo come Boss reggente Vic Orena, e Benedetto Aloi fu nominato da quest'ultimo consigliere provvisorio della Famiglia.\nLa faida Orena - Persico.\nAlla fine degli anni '80, Persico viene condannato all'ergastolo, e pur continuando a comandare dal carcere, nomin\u00f2 come Boss reggente il suo vicecapo, Vic Orena. Orena a partire dal 1991, con il sostegno dello stesso Aloi, e di altri importanti capodecina della Famiglia, iniziarono a tramare contro gli uomini di fiducia di Persico. Scoppi\u00f2 cos\u00ec la famosa guerra dei Colombo tra la fazione di Orena, e la fazione rimasta fedele a Persico. Alla fine del 1991 lo stesso Aloi fu incriminato, e la faida dur\u00f2 fino al 1993, con la vittoria della fazione Persico. Aloi nella gerarchia della famiglia fu retrocesso da consigliere a capodecina, proprio per la sua vicinanza a Vic Orena.\nPeriodo in carcere.\nAll'inizio della faida, Aloi fu incriminato nel famoso caso degli \"appalti delle finestre\", un colossale appalto multimilionario, assieme ad altri membri delle Famiglie: Lucchese, Gambino, e Genovese. Alla fine del 1991 Aloi fu condannato con la legge \"RICO\", per cospirazione di omicidio e altri racket a 15 anni di carcere. Il 17 marzo 2009, Benedetto Aloi \u00e8 stato rilasciato dal carcere.\n\u00c8 morto il 7 aprile 2011 all'et\u00e0 di 75 anni."}
{"id": "2328031", "revid": "131358", "url": "https://it.wikipedia.org/wiki?curid=2328031", "title": "Reading F.C.", "text": ""}
{"id": "2328033", "revid": "131358", "url": "https://it.wikipedia.org/wiki?curid=2328033", "title": "Southampton F.C.", "text": ""}
{"id": "2328034", "revid": "237256", "url": "https://it.wikipedia.org/wiki?curid=2328034", "title": "Reggenza dell'oggetto", "text": ""}
{"id": "2328037", "revid": "287204", "url": "https://it.wikipedia.org/wiki?curid=2328037", "title": "Abbazia di Heggbach", "text": "L'abbazia di Heggbach (\"Kloster\" o \"Reichsabtei Heggbach\" in lingua tedesca) fu un monastero femminile cistercense con sede a Heggbach, oggi parte del comune di Maselheim nel distretto di Biberach, nell'attuale stato del Baden-W\u00fcrttemberg, in Germania.\nStoria.\nNel 1231 Beguines della vicina citt\u00e0 di Maselheim fond\u00f2 un convento col nome di Hecchibach, vicino ad una chiesa dedicata a san Pancrazio, la quale era di propriet\u00e0 dei conti di Berg. Questa chiesa era inoltre sottoposta all'autorit\u00e0 spirituale dell'abbazia di Salem e l'anno successivo anche il piccolo convento entr\u00f2 nell'orbita amministrativa di Salem. Tra il 1233 ed il 1244 Hekebach venne incorporata nell'ordine cistercense e ricevette un documento, datato 26 giugno 1248, che la confermava abbazia indipendente.\nLe badesse e le monache dell'abbazia di Heggbach provenivano soprattutto da famiglie contadine o mercantili delle citt\u00e0 o dei villaggi vicini anche se con l'andare del tempo iniziarono a provenire monache anche da molto pi\u00f9 lontano, inglobando anche alcuni elementi della bassa nobilt\u00e0.\nLa struttura principale del monastero venne completata sotto la reggenza della badessa Halwig Wachsg\u00e4b (1312-1322) e tracce di questa antica struttura si sono ritrovate durante i restauri del 1980.\nLe propriet\u00e0 dell'abbazia pervennero in prevalenza per donazioni e acquisizioni fatte nel corso degli anni di vita della struttura religiosa. La propriet\u00e0 si allarg\u00f2 ulteriormente con l'acquisizione del mulino ad acqua di Maselheim del 1245 e presto un gran numero di aziende agricole presero sede entro i territori dell'abbazia. Nel 1267 Heggbach ricevette il patronato anche della chiesa di Maselheim come parte di un lascito testamentario e nel 1293 ricevette (seppur temporaneamente) la sovranit\u00e0 sul villaggio di Ringschnait.\nLe monache, che in un primo momento avevano vissuto in una costruzione presso la chiesa di San Pancrazio, si spostarono nelle nuove strutture conventuali erette, attendendo alle cerimonie liturgiche nella piccola chiesa abbaziale. Questa chiesa venne ridisegnata completamente all'inizio del XIV secolo e dedicata alla Madonna ed a san Giorgio. I signori di Freyberg ebbero quindi il patronato dell'abbazia dal momento che di fatto ne finanziavano l'operato e nel 1493 ricevettero il diritto di utilizzare il coro della chiesa come luogo di sepoltura per i defunti membri della loro famiglia.\nDue dei tre coeredi della signoria di Achstetten, Eberhard e Hans von Freyberg, vendettero i loro diritti di patronato sopra Burgrieden all'abbazia di Heggbach Abbey nel 1420. I loro discendenti, inoltre, disposero che la cappellania di Mietingen fosse venduta all'abbazia nel 1460. L'abbazia di Heggbach inoltre si guadagn\u00f2 il diritto di amministrare la bassa giustizia dal 1429 su Sulmingen e dal 1491 a Baustetten. A Mietingen l'abbazia acquist\u00f2 anche i diritti per amministrare l'alta e la bassa giustizia nel 1442.\nNel 1429 all'abbazia venne concesso il titolo di abbazia imperiale e dal 1500 entr\u00f2 a far parte del circolo svevo al Reichstag.\nLa badessa Elisabeth Kr\u00f6l (1454-1480) riform\u00f2 il monastero nel 1467 e nello stesso anno fece costruire un nuovo altare, dedicato sempre alla Madonna. Durante il governo del suo successore, Agnes Sauter (1480-1509), vennero aggiunti altri altari alla chiesa abbaziale e la casa capitolare ricevette il possesso di una cappella oltre ad un allargamento della struttura. Altre modifiche sulla struttura si ebbero sotto la badessa Margaretha Hautmann (1532-1539).\nIl protettorato dell'abbazia, pass\u00f2 quindi dal Sacro Romano Impero alla libera citt\u00e0 di Biberach nel 1481.\nDurante la guerra dei contadini tedeschi, l'abbazia venne saccheggiata il 27 marzo 1525 dai contadini in rivolta di Baltringen (\"Baltringer Haufe\") i quali si lamentavano per le eccessive tasse, problematica di cui pi\u00f9 volte si erano lamentati con la badessa. Furono i contadini, inoltre, ad imporre una croce rossa sul portale principale dell'abbazia, a sottolineare la loro presa di posizione sullo strapotere ecclesiastico del tempo e la loro vittoria nell'area.\nNel 1529, durante la prima fase della riforma protestante, i cittadini di Biberach tentarono di convertire il monastero in un centro religioso luterano, ma senza riuscirci dal momento che la badessa Walburga Bitterler si rifiut\u00f2 di accettare il compromesso.\nNuovamente l'abbazia sub\u00ec saccheggi e ruberie durante la disastrosa guerra dei trent'anni, in particolare durante le incursioni svedesi e francesi tra il 1632 ed il 1647.\nGiunti al Settecento, l'abbazia riprese il vigore perduto e i suoi interni vennero decorati interamente in stile barocco e rococ\u00f2 durante il governo delle badesse Maria Caecilia Constantia Schmid (1712-1742) e Maria Aleydis Zech (1742-1773), anni in cui venne costruito anche un nuovo ingresso.\nAll'inizio del XVIII secolo, il territorio dell'abbazia di Heggbach comprendeva la sovranit\u00e0 su due terzi dei villaggi di Baltringen, Baustetten, Maselheim, Mietingen and Sulmingen, oltre ad alcuni possedimenti a Laupheim, per una popolazione totale di 1.718 persone.\nDissoluzione.\nDurante la mediatizzazione del 1803, l'abbazia di Heggbach pass\u00f2 al Conte Waldbott von Bassenheim, e dal 1806 venne ceduta al Regno del W\u00fcrttemberg, il quale concesse alle monache presenti nel monastero di rimanervi e di continuare a percepire un loro stipendio, ma non vennero ammesse all'ingresso nel monastero nuove monache. L'ultima badessa, Maria Anne Vogel, mor\u00ec nel 1825.\nNel 1875 la propriet\u00e0 venne acquistata dal principe di Waldburg-Wolfegg che, nel 1884, la lasci\u00f2 alle clarisse del convento di Reute. Qui le sorelle francescane stabilirono un'istituzione per la cura di disabili mentali e fisici che raggiunse un totale di 255 pazienti, costruendo anche altre strutture oltre a quelle antiche che permangono tuttora."}
{"id": "2328039", "revid": "36426", "url": "https://it.wikipedia.org/wiki?curid=2328039", "title": "Villa Granduchessa", "text": ""}
{"id": "2328044", "revid": "729019", "url": "https://it.wikipedia.org/wiki?curid=2328044", "title": "Macropsia", "text": "La macropsia \u00e8 una condizione neurologica che influenza la percezione visiva umana, per cui gli oggetti appaiono pi\u00f9 grandi di quanto non lo siano realmente. \u00c8 l'opposto della micropsia.\nEziologia.\nLe cause della macropsia includono l'emicrania e (raramente) l'epilessia parziale complessa. Una macropsia temporanea pu\u00f2 anche essere causata dall'azione di diverse droghe psicoattive, come cannabis e funghi contenenti sostanze allucinogene quali l'Amanita muscaria, come riportato in \"Alice nel Paese delle Meraviglie\". Cambi nella percezione visiva indotti dall'assunzione di droghe normalmente scompaiono al venir meno dell'effetto degli agenti chimici stessi."}
{"id": "2328048", "revid": "767487", "url": "https://it.wikipedia.org/wiki?curid=2328048", "title": "Willowbrook (California)", "text": "Willowbrook \u00e8 una localit\u00e0 situata nella contea di Los Angeles, in California (Stati Uniti d'America). Secondo il censimento del 2000 la citt\u00e0 aveva una popolazione di 34.138 abitanti. Si tratta di un census-designated place, ossia un luogo identificato dall'agenzia nazionale per il Censimento per fini statistici, ed \u00e8 situato all'interno di South Los Angeles, zona non governata da municipalit\u00e0 locali."}
{"id": "2328049", "revid": "729019", "url": "https://it.wikipedia.org/wiki?curid=2328049", "title": "New Alliance Records", "text": "La New Alliance Records \u00e8 stata un'etichetta discografica fondata da D. Boon e Mike Watt dei Minutemen insieme all'amico Martin Tamburovich, seguendo l'esempio della SST Records.\nLe prime pubblicazioni dell'etichetta furono \"Land Speed Record\", primo album degli H\u00fcsker D\u00fc, e l'EP dei Minutemen \"Joy\". In seguito l'etichetta contribu\u00ec alla crescita dei Descendents, pubblicando molti dei loro primi album, pubblic\u00f2 compilation (come \"Mighty Feeble\"), oltre a \"The Politics Of Time\" dei Minutemen e \"In a Free Land\" degli H\u00fcsker D\u00fc. Inoltre l'etichetta mise sotto contratto molte band post-punk della California, tra cui Slovenly, Phantom Opera e Invisiblechains.\nDopo la morte di D. Boon nel 1985 in un incidente d'auto e la creazione della band post-Minutemen fIREHOSE, Watt e Tamburovich vendettero l'etichetta alla SST nel 1987. Greg Ginn, proprietario della SST e chitarrista dei Black Flag, acquis\u00ec tutto il catalogo della New Alliance, inclusi i lavori di Minutemen, Descendents e H\u00fcsker D\u00fc (da allora due tracce di \"In a Free Land\" furono perse e mai pi\u00f9 ritrovate) e trasform\u00f2 l'etichetta in una sussidiaria della SST, utilizzandola principalmente per pubblicare materiale jazz, rock strumentale e spoken word.\nLa New Alliance ha smesso di pubblicare fin dalla met\u00e0 degli anni novanta, e ha recentemente cancellato il proprio catalogo precedente."}
{"id": "2328050", "revid": "767487", "url": "https://it.wikipedia.org/wiki?curid=2328050", "title": "Sarah (film 2007)", "text": "Sarah \u00e8 un film del 2007 diretto da Kadija Leclere.\nTrama.\nSarah, trent'anni, parte per il Marocco per rincontrare la madre, che non ha mai conosciuto, cos\u00ec come non ha mai messo piede in Marocco. Sar\u00e0 cos\u00ec per la prima volta e anche l'ultima.\nDistribuzione.\nIl cortometraggio \u00e8 stato presentato al 28\u00ba Festival di Cinema Africano di Verona e al Festival international du court m\u00e9trage de Clermont-Ferrand."}
{"id": "2328051", "revid": "322321", "url": "https://it.wikipedia.org/wiki?curid=2328051", "title": "Cannara", "text": "Cannara \u00e8 un comune italiano di abitanti della provincia di Perugia in Umbria.\nGeografia fisica.\nCannara sorge sulla riva sinistra del fiume Topino ed \u00e8 situata quasi al centro della Valle Umbra. Fa parte della Regione agraria n. 7 - Colline di Perugia e della Comunit\u00e0 montana dei Monti Martani, Serano e Subasio.\nClassificazione climatica: zona D, 1985 GR/G.\nStoria.\nI primi insediamenti in questa zona che fu molto acquitrinosa (Cannara deriva il nome da \u201ccanna\u201d, pianta acquatica ancor oggi persistente) sono dagli storici datati attorno al Mille. In origine e per molti secoli fu un castello ben fortificato con alte mura e torri, che divenne comune nel corso del Duecento. Fu a lungo minacciato dall'espansionismo della vicina Assisi, finch\u00e9 i cannaresi non decisero di sottomettersi a Perugia (1291), ottenendo in cambio protezione. \nNel 1424 divenne feudo della potente famiglia perugina dei Baglioni, che la tennero sotto il loro dominio fino al 1648, anno in cui muor\u00ec Malatesta V, ultimo discendente di quel ramo.\nDa allora, e fino all'Unit\u00e0 d'Italia (1861), appartenne allo Stato della Chiesa.\nSociet\u00e0.\nEvoluzione demografica.\nAl 31/12/2009 il comune conta 4.276 abitanti. La densit\u00e0 della popolazione \u00e8 di 130,842 per Km quadrato. I maschi sono 2.107 e le femmine 2.169. Il numero delle famiglie \u00e8 ora pari a 1751, rispetto alle 1709 del 2008.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 399 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nFra le associazioni culturali pi\u00f9 importanti presenti nel territorio comunale troviamo il Concerto musicale \"Francesco Morlacchi\" di Cannara (PG) una banda musicale tra le pi\u00f9 antiche d'Italia (fondata nel 1843) che comprende anche una scuola di musica per strumenti bandistici.\nA Cannara, secondo la tradizione, san Francesco d'Assisi nel 1221 istitu\u00ec il Terz'ordine francescano, oggi chiamato Terzo ordine secolare, e vest\u00ec dell'abito il primo seguace di questo stile di vita laicale nel segno del Vangelo: il beato Lucio Modestini da Cannara. Gli altri due ordini sono consacrati e sono costituiti dai frati minori e dalle monache clarisse. Come gi\u00e0 visto, numerose fonti e lapidi come pure alcune chiese di Cannara sono rimaste a testimonianza di questo importante evento\nSempre a Cannara la tradizione vuole che san Francesco d'Assisi abbia fatto la famosa \"Predica agli uccelli\" come testimoniato anche da \"I fioretti\": san Francesco, dopo aver predicato al popolo di Cannara che voleva seguirlo abbandonando le proprie case, ed averli rassicurati che lui avrebbe pensato a qualcosa per la salvezza delle loro anime (ideazione del Terz'ordine), si allontan\u00f2 da l\u00ec \"...et venne fra Cannaia et Bevagni. Et passando oltra con quello fervore, lev\u00f2 li occhi in alto et vide alquanti arbori ad lato la via in su li quali era grande moltitudine de ucelli...\" \u00c8 questo l'inizio del racconto della \"Predica agli uccelli\".\nI due celebri avvenimenti legati alla vita e alle opere di san Francesco d'Assisi sono immortalati in due importanti affreschi. Il primo \u00e8 \"l'istituzione del Terz'ordine francescano\", dipinto cinquecentesco del pittore Baldassarre Croce dove \u00e8 chiaramente visibile, alle spalle del santo, il castello di Cannara. L'opera si trova nella cappella papale di san Pio V nella basilica di Santa Maria degli Angeli alla Porziuncola. Sotto l'affresco si legge \"De mundi contemptu dicentem Franciscum / Canarienses turmatim sequi cupiunt / his ad sua remissis tertium ordinem / primo patriarca instituit\".\nL'altra importante testimonianza artistica \u00e8 costituita della \"Predica agli uccelli\", affresco di Benozzo Gozzoli del 1452 che si trova nella chiesa di San Francesco a Montefalco, dove ancora una volta si scorge sullo sfondo il castello di Cannara.\nNella vicina frazione di Collemancio \u00e8 presente, inoltre, un'importante area archeologica che ha riportato alla luce il municipio romano di \"Urvinum Hortense\" con le sue famose terme a cui appartiene il mosaico a soggetto nilotico di 65 metri quadrati, oggi, conservato nel nuovissimo museo \"Citt\u00e0 di Cannara\".\nEconomia.\nTra i prodotti agricoli tipici della zona va citata: "}
{"id": "2328052", "revid": "736476", "url": "https://it.wikipedia.org/wiki?curid=2328052", "title": "Wolfgang Maria Bauer", "text": "Biografia.\nNato a Monaco, dopo la maturit\u00e0 ha studiato germanistica e filosofia per poi dedicarsi alla recitazione dal 1987 alla Hochschule f\u00fcr Darstellende Kunst di Stoccarda, dove si \u00e8 diplomato nel 1990. I suoi primi ingaggi teatrali Bauer li ha ottenuti alla Bayerische Stadtschausspiel, dove \u00e8 rimasto per tre anni.\nI riconoscimenti teatrali sono giunti con \u00abRomeo e Giulietta\u00bb nella regia di Leander Hausmann dove Bauer interpretava Mercuzio. Questo ruolo gli ha valso - nel 1993 - il premio come miglior attore non protagonista da parte di \"Theater heute\". Tra gli altri suoi ruoli preferiti da Bauer anche Lancillotto e Edmund nel \u00abRe Lear\u00bb.\n ha affiancato alla figura di attore anche il ruolo di regista e autore, soprattutto in ambito teatrale. I fans delle Krimiserien lo ricordano per il suo ruolo nella puntata de \"Il commissario Kress\", \"Skinheads\" in cui interpretava uno dei camerati amici del giovane ucciso. Fu quello il ruolo con cui inizi\u00f2 a lavorare con Helmut Ringelmann, che lo ha scelto anche per la serie poliziesca \"Siska\".\nPer \u00abSiska\u00bb inizialmente il produttore bavarese aveva proposto a Bauer un contratto per dieci episodi che \u00e8 stato poi rinnovato fino alla fine della serie. "}
{"id": "2328056", "revid": "2091899", "url": "https://it.wikipedia.org/wiki?curid=2328056", "title": "Villa Settefinestre", "text": "Villa Settefinestre si trova fra Capalbio e Orbetello in Toscana, ed \u00e8 il sito di una villa di et\u00e0 tardo-repubblicana, gestita da schiavi e di propriet\u00e0 di una famiglia senatoriale dei Volusii, costruita nel I secolo a.C. e poi ampliata nel I secolo con la costruzione di un grande criptoportico.\nLa villa venne fortificata in epoca successiva e la fortezza venne ricostruita come villa, nel senso moderno del termine, nel corso del XV secolo. \nNel periodo 1976-1981 sono state condotte delle campagne di scavi, sotto la direzione di Andrea Carandini ed i risultati sono stati presentati in una pubblicazione. Villa Settefinestre \u00e8 stata restaurata negli anni settanta e trasformata in una lussuosa residenza di vacanza e le rovine, aperte al pubblico, inserite scenograficamente in un giardino rigoglioso.\nLa villa \u00e8 ubicata nelle vicinanze di Cosa, una Colonia romana fondata nel 273 a.C., raggiungibile da Roma percorrendo la Via Aurelia. Cosa and\u00f2 in crisi a seguito delle guerre civili e fin\u00ec con lo spopolarsi. Il luogo venne poi utilizzato per la costruzione di un gruppo di ville la cui gestione era affidata al lavoro degli schiavi a differenza dei grandi latifondi del sud Italia. La villa di Settefinestre \u00e8 diversa dalla villa con peristilio descritta da Plinio, dalle ville di Ercolano, con i loro splendidi mosaici e dipinti, e dalle ville imperiali della baia di Napoli. Durante gli scavi, anzich\u00e9 preziosi mosaici, sono stati recuperati notevoli reperti relativi ad una moltitudine di attrezzi agricoli dell'epoca. Settefinestre \u00e8 la dimostrazione di come venivano attuate le teorie di Columella e Varrone. Risulta veramente evidente come questa villa, con le sue forme ed edifici annessi, risponda perfettamente ai modelli degli agronomi romani, il miglior esempio di \"villa perfecta\" di Varrone (I, 194).\nL'ipotesi \u00e8 stata avanzata a spiegazione dei dati di scavo da Andrea Carandini. Secondo Antonio Saltini si possono avanzare dei dubbi tanto sui capitoli di Columella assunti come base di riferimento, quanto sulla possibilit\u00e0 concreta di realizzare una rotazione \"moderna\" quale suppone Carandini nell'ambiente della Maremma, dove testimonianze storiche molteplici e inequivocabili dimostrano la difficolt\u00e0 di ordinamenti evoluti fondati sulle culture foraggere, La fattoria annessa alla villa produceva vino.\nAccanto alla villa di Settefinestre, esistono delle rovine confrontabili con ville contemporanee di Colonne ed altre province romane.\nGli scavi archeologici realizzati a Settefinestre sono stati presi come termine di paragone per una nuova fase dello studio dell'archeologia, rapportata allo studio dei metodi di lavoro in agricoltura nell'antico agro romano."}
{"id": "2328058", "revid": "287204", "url": "https://it.wikipedia.org/wiki?curid=2328058", "title": "Uno coi capelli bianchi", "text": "Uno coi capelli bianchi \u00e8 una commedia napoletana in tre atti scritta da Eduardo de Filippo nel 1935, appartenente al filone della \"Cantata dei giorni pari\".\nStoria della commedia.\nLa commedia segna un punto di svolta cruciale nel percorso teatrale del grande attore napoletano, che compie un passo dal teatro macchiettistico, a un teatro pi\u00f9, drammaturgico e ragionato, cimentandosi con i problemi della societ\u00e0 italiana del tempo. \nEduardo esordisce in \"Uno coi capelli bianchi\" al teatro Quirino di Roma. \nAlla fine della commedia, suscit\u00f2 scalpore una furibonda lite tra vecchi e giovani in merito alle tematiche trattate da De Filippo, il quale fu costretto a scrivere un finale alternativo, per non toccare i sentimenti della classe pi\u00f9 anziana, finale che tuttavia non and\u00f2 mai in scena, per stessa ammissione di Eduardo, che dichiar\u00f2 di non avere il coraggio di cambiare l'originale.\nTrama.\nGiambattista Grossi \u00e8 un ricco industriale in scatolami e pomodori. \nEgli \u00e8 causa di tutte le discordie che capitano in casa sua, sempre pronto a mettere sconforto tra suo genero e sua figlia, invidioso della giovinezza dei due sposi. \nProprio in una delle sue malefatte appunto, confesser\u00e0 a sua figlia la relazione occasionale del marito con un'altra donna, ed ella per vendetta ricambier\u00e0 il tradimento, avvalendosi di un amante, distruggendo di fatto il nucleo familiare. \nNel finale, messo alle strette dal genero, tenter\u00e0 di ingannare quest'ultimo, giustificandosi col fatto che come padre, non poteva accettare che sua figlia fosse stata tradita, ottenendo la reazione rabbiosa del giovane che, conoscendo l'indole maligna e beffarda di suo suocero, lo schiaffegger\u00e0 furiosamente, lasciandolo in terra. \nGiambattista, circondato dalla folla di curiosi accorsi per aiutarlo, si lamenter\u00e0 del fatto di essere stato malmenato, nonostante avesse \"i capelli bianchi\"."}
{"id": "2328062", "revid": "131358", "url": "https://it.wikipedia.org/wiki?curid=2328062", "title": "Sport Boys", "text": ""}
{"id": "2328063", "revid": "33751", "url": "https://it.wikipedia.org/wiki?curid=2328063", "title": "Inverness Caledonian Thistle F.C.", "text": ""}
{"id": "2328065", "revid": "33751", "url": "https://it.wikipedia.org/wiki?curid=2328065", "title": "Motherwell F.C.", "text": ""}
{"id": "2328066", "revid": "1372005", "url": "https://it.wikipedia.org/wiki?curid=2328066", "title": "Abbazia di Herford", "text": "L'abbazia di Herford (Frauenstift Herford) fu il pi\u00f9 antico monastero femminile del ducato di Sassonia. Esso venne fondato come sede per le canoniche secolari nel 789, inizialmente con sede a M\u00fcdehorst (presso l'attuale Bielefeld) da un nobiluomo chiamato Waltger, che spost\u00f2 l'istituzione a Herford attorno all'anno 800 chiamandola \"Herivurth\" (o \"Oldenhervorde\") ponendola sulla strada principale di comunicazione tra l'area della Vestfalia e della Werre.\nStoria.\nIX-XII secolo.\nL'abbazia venne dedicata nell'832 e venne elevata allo status di abbazia imperiale sotto l'imperatore Ludovico il Pio (\u2020 840). In materia ecclesiastica, essa era sottoposta direttamente all'autorit\u00e0 del papa ed era formalmente sottoposta all'influenza dell'abbazia di Corvey.\nNell'860, su istigazione della badessa Haduwy (Hedwig), le ossa di santa Pusinna, patrona di Herford, vennero prese dall'eremitaggio di Binson (\"vicus bausionensis\" presso Ch\u00e2lons-en-Champagne, Corbie) e portate nella chiesa abbaziale. La presenza di queste reliquie all'abbazia increment\u00f2 di molto la sua importanza e la sua dedicazione venne cambiata a favore delle sante Maria e Pusinna.\nAl tempo della badessa Matilda I sua nipote, Matilda di Ringelheim, poi santificata, venne in questo luogo. Nel 909, grazie ai negoziati della prozia, ella spos\u00f2 il duca Enrico di Sassonia, poi re di Germania col nome di Enrico I.\nTra il 919 ed il 924 Herford venne distrutta dagli ungari e venne ricostruita nel 927.\n\"Reichsunmittelbarkeit\", riforma e dissoluzione del potere abbaziale.\nNel 1147 all'abbazia, che in quest'epoca regnava su 850 anime e su diverse fattorie, venne garantito il \"Reichsunmittelbarkeit\" (\"immediatezza imperiale\"). Questo la rese un territorio indipendente all'interno del Sacro Romano Impero (anche se era uno dei pi\u00f9 piccoli, e comprendeva l'area dell'attuale citt\u00e0 di Herford) che sopravvisse sino al 1803. Le badesse divenne principesse imperiali (\"Reichsf\u00fcrstinnen\") ed avevano diritto ad un seggio del Collegio dei prelati del Reno nei Reichstag. Il territorio apparteneva al circolo del Basso Reno-Vestfalia.\nI primi protettori del monastero fu la famiglia dei Billunger, alla cui estinzione si pose Enrico il Leone, che nomin\u00f2 i conti di Schwalenberg come sotto-protettori. Dal 1180, dopo la caduta di Enrico il Leone, essi esercitarono la stessa funzione anche per l'Arcidiocesi di Colonia e per il Ducato di Vestfalia. Dal 1261 l'officio pass\u00f2 ai Conti di Sternberg e dal 1382 aiu Conti di Julich-Berg.\nNelle vicinanze dell'abbazia crebbe il villaggio di Herford che acquis\u00ec i diritti municipali dal 1170/1180 e successivamente ottenne il Reichsstadt Herford, ottenendo il \"Reichsunmittelbarkeit\" come proprio diritto.\nDalla fine del XV secolo \"Sancta Herfordia\u201c, come divenne conosciuto il monastero, aveva pi\u00f9 di 37 tra chiese, cappelle, monasteri di altre case religiose ed ospedali sottoposti al suo governo a tal punto che la sua vita spirituale fu comparata per attivit\u00e0 a Colonia.\nNel 1533, durante il periodo della riforma protestante, l'abbazia di Herford divenne sede luterana, sotto gli elettori di Brandeburgo che si avvalsero del principio di \"cuius regio, eius religio\".\nNel 1802 l'abbazia venne dissolta nel corso della mediatizzazione sotto i termini della \"Reichsdeputationshauptschluss\" e il 25 febbraio 1803 venne annessa alla Contea di Ravensberg, che apparteneva al Regno di Prussia. Nel 1804 venne ripristinata in una collegiata per uomini, ma nel 1810 venne definitivamente soppressa."}
{"id": "2328067", "revid": "1566286", "url": "https://it.wikipedia.org/wiki?curid=2328067", "title": "Will Lyman", "text": "Biografia.\n\u00c8 un attore e doppiatore. Attivo soprattutto in teatro, ha partecipato a vari film e serie TV.\nVita privata.\n\u00c8 sposato dal 1972 con Anastasia Sylvester, da cui ha avuto una figlia, Georgia, nata nel 1977."}
{"id": "2328068", "revid": "1851848", "url": "https://it.wikipedia.org/wiki?curid=2328068", "title": "Melegnano", "text": "Melegnano (IPA: , \"Meregn\u00e0n\" in dialetto milanese, anticamente \"Marignano\") \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nMelegnano si trova a circa 10 chilometri a sud-est di Milano, lungo la strada statale 9 Via Emilia. \u00c8 ubicata nella pianura del Basso milanese (altitudine media di 85\u00a0m sopra il livello del\nmare) ed \u00e8 solcata nella parte orientale dal fiume Lambro, che scorre verso sud est con andamento meandriforme. Ha una superficie di 4,93 chilometri quadrati, oggi con un grado di occupazione del suolo\npari al 48%. Confina con i comuni di San Giuliano Milanese e Colturano a nord, di Vizzolo Predabissi ad est, di Cerro al Lambro a sud e di Carpiano ad ovest. Prima delle opere di tombinatura e canalizzazione del Seveso quest'ultimo presso Melegnano confluiva nel Lambro.\nStoria.\nDalle origini al medioevo.\nLe prime tracce di un insediamento stabile a Melegnano sono ascrivibili con tutta probabilit\u00e0 all'epoca dei galli Ambroni (da cui deriverebbe anche il nome del fiume Lambro). All'epoca attorno al IV secolo a.C. risalgono alcuni oggetti come tombe, vasellame ed oggetti in metallo rinvenuti a fine Ottocento che comproverebbero l'antichit\u00e0 di questi insediamenti.\nPer quanto anche i romani ebbero qui un insediamento, si deve attendere l'anno 333 d.C. per attestare con certezza la presenza di un insediamento di dimensioni ragguardevoli, quando l'anonimo pellegrino compositore dell'\"Itinerarium Burdigalense\" riporta la presenza di una \"mutatio ad IX\" (stazione di cambio cavalli) corrispondente all'attuale territorio di Melegnano, da cui il nome del toponimo latino, \"Ad Nonum\", da cui passava, in epoca romana, la \"via Mediolanum-Placentia\", che metteva in comunicazione \"Mediolanum\" (Milano) con \"Placentia\" (Piacenza) passando da \"Laus Pompeia\" (Lodi Vecchio).\nNel 590 a Melegnano si combatt\u00e9 la battaglia di Melegnano, scontro tra i Franchi e i Longobardi, ma \u00e8 probabilmente in quest'epoca che il Lambro inizia a divenire una via commerciale sempre pi\u00f9 utilizzata per far giungere velocemente ed in sicurezza le merci di scambio via acqua. Nel X secolo venne costituita una pieve locale con autorit\u00e0 ecclesiastica e amministrativa sulla maggior parte delle localit\u00e0 circostanti la citt\u00e0.\nNel Medioevo, Melegnano venne coinvolta in maniera particolare nelle lotte tra Federico Barbarossa ed i comuni del milanese. Dopo la battaglia di Legnano, le citt\u00e0 lombarde riconquistarono la loro indipendenza dall'impero e, col trattato di pace tra Milano e Lodi, Melegnano fu ceduta dai lodigiani ai milanesi. Ancora una volta Melegnano venne coinvolta nelle lotte ingaggiate questa volta da Federico II, nipote del Barbarossa, coi comuni del milanese. Terminati anche questi scontri con la vittoria dei milanesi, Melegnano si trov\u00f2 al centro di nuove lotte tra i Torriani ed i Visconti per la supremazia sulla signoria di Milano. Alla vittoria dei Visconti, il castello spett\u00f2 in seguito a Bernab\u00f2 Visconti che ne fece la propria residenza e pass\u00f2 in seguito a suo nipote, Gian Galeazzo, che qui venne colpito da malattia improvvisa e mor\u00ec nel 1402. Dopo la morte di quest'ultimo, Melegnano divenne centro di lunghe contese tra il successore del duca, Giovanni Maria e Giovanni Vignati, signore di Lodi, il quale mirava al possesso del castello per meglio controllare militarmente e fiscalmente l'area.\nUn ritratto dell'area di Melegnano in quest'epoca ce lo fornisce lo scrittore Giorgio Merula, il quale riporta la ricca fioritura di monasteri nell'area (almeno cinque) che sfruttavano l'acqua del Lambro che viene definita testualmente \"aquarum perpetua claritate nitens copiaque piscium optimorum abundans\". A Melegnano del resto dal 1393 erano giunti anche i frati Carmelitani che impiantarono nella campagna melegnanese diverse grange sul modello dei Certosini.\nNel 1412, il castello torn\u00f2 ai Visconti, ma il duca Filippo Maria Visconti decise di concedere alla citt\u00e0 una propria autonomia amministrativa e difensiva tramite l'assegnazione di un capitano con funzioni di vicario del duca, il quale si insedi\u00f2 a palazzo Visconti. Fu lo stesso duca di Milano a stabilire l'istituzione del mercato il giorno di gioved\u00ec, istituzione che ancora oggi viene rispettata.\nDurante il periodo della Repubblica Ambrosiana (nata alla morte di Filippo Maria), segu\u00ec un periodo di alterne vicende di pace e di guerra: Francesco Sforza bombard\u00f2 ed occup\u00f2 il castello di Melegnano e l'intera borgata nel 1449 dopo sei giorni di assedio. L'anno successivo venne proclamato duca di Milano.\nIl Cinquecento: \"seculus mirabilis\" per Melegnano.\nIl secolo di maggior splendore e fama per la citt\u00e0 di Melegnano fu indubbiamente il Cinquecento perch\u00e9 fu permeato da una serie di eventi che proiettarono la cittadina nelle cronache nazionali. Nel 1512, il castello venne consegnato in feudo a Francesco Brivio col titolo di conte, la carica di capitano della milizia locale ed il ruolo amministrativo di vicario ducale. Nel 1515 a Melegnano si combatt\u00e9 la celebre battaglia tra le truppe di Francesco I di Francia e l'esercito dei mercenari svizzeri al soldo degli Asburgo d'Austria, per la supremazia sul ducato di Milano. Fu proprio questa battaglia a decidere in parte le sorti della guerra in Italia e in Europa dal momento che, con la vittoria dei francesi, Massimiliano Sforza, duca di Milano, venne costretto a cedere l'intero territorio del ducato a Francesco I ed il milanese tornava cos\u00ec sotto il dominio del regno di Francia. Fu a seguito della battaglia di Melegnano che i 13 cantoni che componevano la Repubblica Elvetica sottoscrissero un decreto di \"Pace perpetua\" con la Francia e si impegnarono ad una politica di neutralit\u00e0 che ancora oggi la Svizzera rispetta. L'episodio ebbe una notevole risonanza mediatica in Francia, dove addirittura Francesco I volle che la sua tomba a Saint-Denis riportasse un bassorilievo con l'episodio in questione.\nIl dominio francese sul milanese ad ogni modo ebbe breve vita dal momento che gli Asburgo decisero poco dopo di ridiscendere in Italia per riconquistare il ducato e lo cedettero a Francesco II Sforza il quale, il 1 marzo 1532, decise di concedere la gestione della rocca e del feudo di Melegnano a Gian Giacomo Medici, valente condottiero al suo servizio, il quale venne inoltre nominato marchese. Il fortilizio, che ancora apparteneva alla famiglia Brivio come da precedenti disposizioni ducali, venne regolarmente ceduto ai nuovi proprietari con l'approvazione dell'imperatore Carlo V. Il fratello del primo marchese di Melegnano, inoltre, venne eletto papa col nome di Pio IV e fu lui che concesse alla comunit\u00e0 di Melegnano la Bolla del Perdono (20 gennaio 1563) con cui si concede ancora oggi l'indulgenza plenaria durante un'apposita festa religiosa.\nFilippo II nel 1555 riconferm\u00f2 a Gian Giacomo Medici la facolt\u00e0 di tenere mercato il giorno di gioved\u00ec come da antica consuetudine di epoca ducale, come pure fece il governo austriaco con Carlo Antonio Medici nel 1715. Nel 1576, Melegnano venne colpita dalla prima ondata di peste del milanese e pertanto l'amministrazione comunale decise la costruzione di un lazzaretto nell'attuale zona della cappella della Madonnina di Sarmazzano.\nDal Seicento all'Ottocento.\nL'importanza anche amministrativa della citt\u00e0 venne confermata dal fatto che nel 1608, dopo anni di diatribe fra i notabili melegnanesi per l'\u00e9lite amministrativa della citt\u00e0, si giunse alla necessit\u00e0 di emanare una nuova costituzione cittadina che venne stesa dal magistrato milanese Luigi Melzi su delegazione di Filippo III di Spagna. La nuova costituzione, comprendente 15 articoli in tutto, venne votata favorevolmente da 124 capifamiglia milanesi sul totale di 186 famiglie presenti nel borgo all'epoca.\nNel 1630 la citt\u00e0 di Melegnano venne nuovamente colpita dalla peste, ma la citt\u00e0 si era preparata debitamente e aveva fatto costruire per tempo l'Ospedale dei Pellegrini proprio vicino alla chiesa cittadina di San Pietro, con l'incarico di accogliere e per quanto possibile curare gli appestati. Trent'anni dopo venne posta la prima pietra per la costruzione della nuova chiesa di San Pietro.\nA peggiorare la gi\u00e0 drastica situazione della popolazione, nel 1656 i francesi invasero il ducato ed attaccarono ancora una volta in forze Melegnano, saccheggiandone anche le campagne circostanti.\nTra i personaggi distinti nati a Melegnano in quell'epoca c'\u00e8 il \"prete oblato\" Gion Antoni Calvenzano, che fu predicatore in Svizzera e per primo scrisse in lingua romancia \"sursilvana\" un catechismo.\nDopo la Pace di Utrecht, quando il milanese pass\u00f2 sotto il dominio austriaco, Melegnano si sent\u00ec ristorata, dal momento che la pesante tassazione spagnola aveva piagato non poco l'economia locale e solo la famiglia dei Medici ed il clero locale possedevano beni mobili ed immobili tali da potersi definire \"ricchi\", mentre la maggior parte della popolazione versava nella povert\u00e0 e nell'analfabetismo. Il comune di Melegnano figurava fortemente in perdita per la straordinaria cifra di 1578,99 lire austriache annue ed in pi\u00f9 aveva un debito da saldare di 87.732 lire austriache. La citt\u00e0 decise quindi di inviare un ricorso formale all'imperatore Carlo VI del Sacro Romano Impero il quale, in qualit\u00e0 di duca di Milano, era chiamato a rispondere ad una serie di problemi che il territorio melegnanese non poteva affrontare autonomamente: le periodiche e devastanti piene del Lambro, le soste o i passaggi di truppe ed il loro relativo mantenimento (estremamente oneroso per la comunit\u00e0 e per i signori locali), l'emigrazione delle famiglie (all'epoca la citt\u00e0 contava solo 1700 persone) e la necessit\u00e0 di ampliare le terre comunali con nuove acquisizioni territoriali su comunit\u00e0 vicine.\nMalgrado gli sforzi della comunit\u00e0, il governatore di Milano non riusc\u00ec a risanare il bilancio di Melegnano ed il pagamento dei debiti fu possibile solo tramite una politica di contenimento delle spese coadiuvata dall'aumento delle imposte del pedaggio sul ponte del fiume Lambro. Venne meno anche il tributo annuo al marchese e la decima alla chiesa pur di risanare i conti locali.\nAll'epoca dell'imperatrice Maria Teresa risale la costruzione del nuovo cimitero cittadino, non pi\u00f9 presso la chiesa parrocchiale come era dal medioevo, ma fuori dalle mura cittadine, per motivi sanitari (anticipando sui tempi l'Editto di Saint-Claude di epoca napoleonica). Gli austriaci fecero smantellare le tre porte medievali di accesso alla citt\u00e0 per consentire l'ampliamento dell'abitato: Porta Sant'Angelo o Portone, Porta di Milano e Porta del Lambro.\nIl 1796 e l'avvento di Napoleone Bonaparte in Lombardia segnarono un nuovo periodo di crisi per Melegnano che inizi\u00f2 ad accumulare nuovi debiti a causa delle richieste di denaro dei francesi: la comunit\u00e0 melegnanese sbors\u00f2 un contributo pari a 11.400 lire austriache pi\u00f9 20 chilogrammi d'argento puro. L'avvento dei napoleonici, inoltre, port\u00f2 alla soppressione degli ordini religiosi e dei monasteri locali. Nel 1797 il comune di Magento fu inserito nel dipartimento del Ticino.\nIl Congresso di Vienna nel 1815, assegn\u00f2 il comune di Melegnano al Distretto XII della Provincia di Milano, ed il ritorno dell'amministrazione austriaca port\u00f2 ad alcuni cambiamenti a livello amministrativo: la citt\u00e0 venne suddivisa in tre aree (Borgo San Rocco, Ponte di Milano e Borgo Lambro) e si preoccup\u00f2 in particolare di riportare in auge l'agricoltura, promuovendo le marcite e la coltivazione del riso.\nNel 1848, dopo lo scoppio delle Cinque giornate di Milano, Melegnano venne saccheggiata dalle truppe austriache del feldmaresciallo austriaco Radetzky che si stavano ritirando da Milano, malgrado la mediazione del melegnanese Polli che tent\u00f2 invano di opporsi a tale violenza. Nel Risorgimento nazionale della seconda guerra d'indipendenza italiana, Melegnano fu ancora una volta al centro di una nota battaglia, subito dopo la battaglia di Magenta. L'8 giugno 1859, infatti, gli austriaci si scontrarono a Melegnano con l'esercito franco-piemontese dove in particolare i francesi, pur riuscendo infine a trionfare, ebbero numerose perdite. Tra i combattenti di questi scontri troviamo Giuseppe Dezza, futuro generale e comandante della divisione Volturno a Teano per conto di Garibaldi nel corso della spedizione dei Mille nel 1860. Lo stesso generale Garibaldi sost\u00f2 a Melegnano in quel 1859.\nIl Novecento.\nIl Novecento vide la rinascita di Melegnano, non solo sotto l'aspetto economico-industriale, ma anche e soprattutto a livello sociale: nel 1911 venne fondato il primo asilo locale, un primo ricovero per anziani, un ospedale, la societ\u00e0 operaia e la testata giornalistica \"Il Corriere del Lambro\".\nNel medesimo periodo nacque anche la Cassa di soccorso dei badilanti, oltre alla Societ\u00e0 8 giugno 1859 che raccoglieva gli ex combattenti del risorgimento melegnanese.\nDal 1924, dopo l'avvento del fascismo al governo, Melegnano acquis\u00ec una notevole importanza nell'amministrazione locale, divenendo la citt\u00e0 di riferimento per tutto il suo circondario, dotandosi di servizi come il primo servizio telefonico e telegrafico dell'area. L'amministrazione comunale fascista istitu\u00ec inoltre un consultorio pediatrico ed ostetrico locale, l'apertura di colonie sanitarie e la gestione del fenomeno dei poveri tramite la loro registrazione in appositi elenchi che fornivano assistenza sanitaria gratuita.\nNel secondo dopoguerra, Melegnano ebbe un notevole sviluppo del settore commerciale e dell'artigianato, nonch\u00e9 il rinnovamento del centro urbano e la nascita di nuovi quartieri residenziali che portarono alla necessit\u00e0 di potenziare i servizi.\nSimboli.\nNel XX secolo Melegnano ha conosciuto un importante sviluppo industriale e demografico. In considerazione della sua importanza, \u00e8 stata insignita nel 1959 del titolo di citt\u00e0.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nMonumenti e luoghi d'interesse.\nArchitetture religiose.\nBasilica della Nativit\u00e0 di San Giovanni Battista.\nSecondo un'antica tradizione orale attestata dai canonici di Orta San Giulio (nel novarese) a met\u00e0 del XVIII secolo, la chiesa di San Giovanni Battista di Melegnano era una delle chiese fondate da San Giulio in persona nel IV secolo, ma non vi sono dati certi per comprovare tale tesi.\nLa prima data certa nella costruzione di una chiesa a Melegnano \u00e8 il 1398 in quanto essa viene gi\u00e0 citata nella \"Notitia Cleri Mediolanensis\" e nell'ottobre del 1418 apprendiamo che papa Martino V, in visita a Milano, concesse una speciale indulgenza per promuovere il restauro della chiesa che aveva saputo essere in condizioni disastrose. Il 6 luglio 1442, venne creata la pieve di Melegnano e la chiesa locale venne eletta a collegiata prepositurale, affrancandola dalla ben pi\u00f9 antica pieve di San Giuliano Milanese. La chiesa, dall'epoca di Martino V, era ormai stata completamente riedificata e nel 1506 sappiamo della sua dedicazione alla Nativit\u00e0 di San Giovanni Battista. Per questa speciale occasione, la chiesa melegnanese commission\u00f2 al Bergognone una splendida pala d'altare su tavola, firmata e datata dall'artista milanese, ancora oggi visibile all'interno della chiesa, che rappresenta \"Il battesimo di Cristo\".\nEsternamente, la chiesa si presenta con la facciata in mattoni e la struttura a salienti, mentre internamente l'aula \u00e8 suddivisa in tre navate ad impianto basilicale; a completare la struttura si trova una cupola che si raccorda al presbiterio grazie a delle vele di forma triangolare e con un tiburio cilindrico. Il campanile, eretto nel 1482, venne sopraelevato nel XVII secolo. L'altare maggiore venne rifatto completamente nel 1635, assieme ad altri due altari laterali nelle cappelle.\nNel maggio del 1992 papa Giovanni Paolo II l'ha elevata al rango di basilica minore.\nArchitetture civili.\nCastello.\nIl Castello di Melegnano di origine trecentesca, con successivi rimaneggiamenti, presenta una struttura muraria in mattoni con due torri angolari delle quattro originariamente presenti nel complesso.\nBroletto.\nEdificio quattrocentesco in stile gotico, prospetta su piazza Risorgimento.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune metropolitano era di persone, pari al 14,5% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2017:\nCultura.\nFesta e fiera del Perdono.\nOgni anno, il gioved\u00ec di Pasqua, la citt\u00e0 festeggia la ricorrenza dell'indulgenza plenaria concessa alla cittadina, allora Marignano, da papa Pio IV, al secolo Giovanni Angelo Medici, il 20 gennaio 1563 tramite una bolla papale, ancora oggi custodita nella basilica minore della Nativit\u00e0 di San Giovanni Battista.\nGeografia antropica.\nSecondo l'ISTAT, il territorio comunale comprende il centro abitato di Melegnano, la frazione di Cascina Bernardina e la localit\u00e0 di Cascina Martina.\nInfrastrutture e trasporti.\nStrade.\nMelegnano \u00e8 un importante nodo stradale, posto all'incrocio della Via Emilia con la strada Cerca e punto di origine di alcune strade provinciali.\nA pochi chilometri dalla citt\u00e0 transita l'Autostrada A1, sulla quale \u00e8 posta l'uscita autostradale \"Melegnano/Binasco\", che \u00e8 anche punto di diramazione della Tangenziale Est Esterna di Milano (TEEM).\nFerrovie e tranvie.\nLa stazione di Melegnano \u00e8 posta sulla ferrovia Milano-Bologna, attivata nel 1861. Vi fermano i treni delle linee S1 (Saronno-Milano-Lodi) ed S12 (Milano Bovisa-Melegnano, di cui \u00e8 capolinea) del servizio ferroviario suburbano di Milano.\nFra gli anni ottanta del XIX secolo e gli anni trenta del XX, Melegnano era servita dalle tranvie interurbane a vapore Milano-Lodi e Melegnano-Sant'Angelo Lodigiano.\nSport.\nA Melegnano lo sport pi\u00f9 praticato \u00e8 il calcio, seguito dalla pallacanestro e infine dall'atletica leggera. Possiede numerose palestre e una scuola di Karate. Melegnano conta tre squadre di calcio, molto conosciute a livello regionale: il Melegnano Calcio (nato nel giugno 2012 dalla fusione di U.S. Melegnanese e A.C. Pro Melegnano calcio), iscritto alla categoria Promozione, l'USOM calcio iscritta al campionato di Seconda Categoria e la SGB Giardino calcio che svolge la sola attivit\u00e0 di settore giovanile."}
{"id": "2328070", "revid": "767487", "url": "https://it.wikipedia.org/wiki?curid=2328070", "title": "Lick It", "text": "Lick It \u00e8 una raccolta del gruppo punk Dwarves pubblicata il 23 marzo 1999 da Recess Records come CD e LP."}
{"id": "2328071", "revid": "131358", "url": "https://it.wikipedia.org/wiki?curid=2328071", "title": "Hibernian F.C.", "text": ""}
{"id": "2328073", "revid": "93556", "url": "https://it.wikipedia.org/wiki?curid=2328073", "title": "Acs\u00e1d", "text": "Acs\u00e1d \u00e8 un comune dell'Ungheria di 661 abitanti (dati 2001). \u00c8 situato nella provincia di Vas."}
{"id": "2328075", "revid": "131358", "url": "https://it.wikipedia.org/wiki?curid=2328075", "title": "Gretna F.C.", "text": ""}
{"id": "2328076", "revid": "110157", "url": "https://it.wikipedia.org/wiki?curid=2328076", "title": "Als\u00f3sz\u00f6ln\u00f6k", "text": "Als\u00f3sz\u00f6ln\u00f6k \u00e8 un comune dell'Ungheria di 378 abitanti (dati 2001). \u00c8 situato nella provincia di Vas."}
{"id": "2328077", "revid": "131358", "url": "https://it.wikipedia.org/wiki?curid=2328077", "title": "Falkirk F.C.", "text": ""}
{"id": "2328080", "revid": "131358", "url": "https://it.wikipedia.org/wiki?curid=2328080", "title": "Dundee United F.C.", "text": ""}
{"id": "2328083", "revid": "729019", "url": "https://it.wikipedia.org/wiki?curid=2328083", "title": "Als\u00f3\u00fajlak", "text": "Als\u00f3\u00fajlak \u00e8 un comune dell'Ungheria di 621 abitanti (dati 2001). \u00c8 situato nella provincia di Vas."}
{"id": "2328084", "revid": "767487", "url": "https://it.wikipedia.org/wiki?curid=2328084", "title": "Ayungon", "text": "Ayungon \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nAyungon \u00e8 formata da 24 baranggay:"}
{"id": "2328085", "revid": "131358", "url": "https://it.wikipedia.org/wiki?curid=2328085", "title": "Hamilton Academical F.C.", "text": ""}
{"id": "2328086", "revid": "131358", "url": "https://it.wikipedia.org/wiki?curid=2328086", "title": "Kilmarnock F.C.", "text": ""}
{"id": "2328087", "revid": "327653", "url": "https://it.wikipedia.org/wiki?curid=2328087", "title": "Nascita dei Vangeli", "text": ""}
{"id": "2328089", "revid": "729019", "url": "https://it.wikipedia.org/wiki?curid=2328089", "title": "Andr\u00e1sfa", "text": "Andr\u00e1sfa \u00e8 un comune dell'Ungheria di 287 abitanti (dati 2001). \u00c8 situato nella provincia di Vas."}
{"id": "2328094", "revid": "767487", "url": "https://it.wikipedia.org/wiki?curid=2328094", "title": "Ap\u00e1tistv\u00e1nfalva", "text": "Ap\u00e1tistv\u00e1nfalva \u00e8 un comune dell'Ungheria di 416 abitanti (dati 2001). \u00c8 situato nella provincia di Vas."}
{"id": "2328097", "revid": "767487", "url": "https://it.wikipedia.org/wiki?curid=2328097", "title": "Baj\u00e1nsenye", "text": "Baj\u00e1nsenye \u00e8 un comune dell'Ungheria di 558 abitanti (dati 2001). \u00c8 situato nella provincia di Vas."}
{"id": "2328098", "revid": "767487", "url": "https://it.wikipedia.org/wiki?curid=2328098", "title": "Bacong", "text": "Bacong \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nBacong \u00e8 formata da 22 baranggay:"}
{"id": "2328100", "revid": "287204", "url": "https://it.wikipedia.org/wiki?curid=2328100", "title": "Alfuzosin", "text": "Lalfuzosina \u00e8 un principio attivo, un alfabloccante selettivo utilizzato per il trattamento della ritenzione urinaria, della iperplasia prostatica benigna (IPB) e della prostatite cronica, disponibile in Italia come specialit\u00e0 medicinale con i nomi Xatral, Mittoval, Ofuxal, Faralzin e medicinali equivalenti nella forma farmaceutica di compresse a rilascio modificato da 2,5 mg o 10 mg.\nControindicazioni.\nDa evitare in caso di ipotensione ortostatica, storia di sincope e disfunzione epatica.\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, astenia, depressione, cefalea, rinite, diarrea, vertigini. \nIn seguito alla prima dose somministrata pu\u00f2 avvenire collasso.\nStereochimica.\nL'alfuzosina contiene uno stereocentro ed \u00e8 quindi chirale. Ci sono due forme enantiomeriche, (\"R\")-forma e (\"S\")-forma. Si trova in utilizzo come racemo [(\"RS\")-alfuzosina], cio\u00e8 una miscela 1:1 dell'(\"R\")-enantiomero e l'(\"S\")-enantiomero:"}
{"id": "2328102", "revid": "39224", "url": "https://it.wikipedia.org/wiki?curid=2328102", "title": "Disposizioni di attuazione del codice di procedura penale", "text": ""}
{"id": "2328108", "revid": "93556", "url": "https://it.wikipedia.org/wiki?curid=2328108", "title": "Balogunyom", "text": "Balogunyom \u00e8 un comune dell'Ungheria di 1.193 abitanti (dati 2001). \u00c8 situato nella provincia di Vas."}
{"id": "2328109", "revid": "729019", "url": "https://it.wikipedia.org/wiki?curid=2328109", "title": "Bejcgyerty\u00e1nos", "text": "Bejcgyerty\u00e1nos \u00e8 un comune dell'Ungheria di 514 abitanti (dati 2001). \u00c8 situato nella provincia di Vas."}
{"id": "2328110", "revid": "125373324", "url": "https://it.wikipedia.org/wiki?curid=2328110", "title": "Italian Songbook Volume 1", "text": "Italian Songbook Vol. 1 \u00e8 il quinto album da solista del cantante italiano Morgan, pubblicato nel 2009 dalla Sony BMG. L'album debutta al 6\u00ba posto nella classifica FIMI.\nIn quest' album, Morgan si propone di reinterpretare esclusivamente vocalmente (per la prima volta non suona alcuno strumento) quei brani databili fine anni cinquanta inizio anni sessanta, periodo in cui la musica italiana si poteva permettere il lusso di fare scuola perfino all'estero, scritti da artisti come Umberto Bindi, Domenico Modugno, Gino Paoli, Luigi Tenco, Sergio Endrigo, Piero Ciampi e tanti altri.\nA detta dello stesso autore l'album \u00e8 un album \"a due facce\", la prima contenente i brani in lingua italiana, e la seconda contenente le rispettive traduzioni in inglese. Le \"due facce\" sono intervallate da un componimento per batteria ed archi, \"Invenzione per orchestra d'archi\", scritto a quattro mani da Morgan e dal pianista e produttore Stefano Barzan, da un pezzo scritto direttamente in inglese per Sergio Endrigo, \"Back home someday\", e dall'inedita traduzione in inglese, effettuata da Morgan stesso, di un brano di Piero Ciampi, \"That someone\"."}
{"id": "2328111", "revid": "204012", "url": "https://it.wikipedia.org/wiki?curid=2328111", "title": "Alfuzosina", "text": ""}
{"id": "2328112", "revid": "287204", "url": "https://it.wikipedia.org/wiki?curid=2328112", "title": "Basay", "text": ""}
{"id": "2328113", "revid": "110157", "url": "https://it.wikipedia.org/wiki?curid=2328113", "title": "B\u00e9rbaltav\u00e1r", "text": "B\u00e9rbaltav\u00e1r \u00e8 un comune dell'Ungheria di 521 abitanti (dati 2001). \u00c8 situato nella provincia di Vas."}
{"id": "2328114", "revid": "253269", "url": "https://it.wikipedia.org/wiki?curid=2328114", "title": "Diane Baker", "text": "Carriera.\nNata e cresciuta a Hollywood, in California, la Baker \u00e8 figlia di Dorothy Helen Harrington, apparsa in alcuni dei primi film dei Fratelli Marx, e di Clyde Lucius Baker, venditore di automobili. Dopo essersi diplomata, nel 1956 si trasfer\u00ec a New York per seguire alcuni corsi di recitazione e di danza.\nDopo aver esordito al cinema con il film \"Donne in cerca d'amore\" (1959) di Jean Negulesco, di cui era protagonista Joan Crawford, ottenne un contratto pluriennale con la Twentieth Century Fox quando venne scelta dal regista George Stevens per il ruolo di Margot Frank nel film \"Il diario di Anna Frank\" (1959), accanto a Millie Perkins, Shelley Winters e Richard Beymer. In seguito partecip\u00f2 ad altre pellicole di successo, sia pure non sempre in ruoli da protagonista, come \"Viaggio al centro della terra\" (1959) di Henry Levin, \"Le avventure di un giovane\" (1962) di Martin Ritt, \"9 ore per Rama\" e \"Intrigo a Stoccolma\", entrambi diretti nel 1963 da Mark Robson, \"Marnie\" (1964) di Alfred Hitchcock, \"Mirage\" (1965) di Edward Dmytryk e \"Krakatoa, est di Giava\" (1968) di Bernard L. Kowalski. Nel 1964 affianc\u00f2 ancora Joan Crawford nel thriller \"5 corpi senza testa\" di William Castle. Nel 1968 prese parte anche alla commedia prodotta dalla Disney \"Il cavallo in doppiopetto\" di Norman Tokar, accanto a Dean Jones.\nA partire dalla fine degli anni sessanta \u00e8 apparsa spesso in televisione, partecipando a molte serie di successo, e in seguito ha iniziato anche a produrre film, come il drammatico \"Never Never Land\" (1980). Dopo molti anni di assenza, nel 1991 \u00e8 tornata a recitare sul grande schermo con il ruolo della senatrice Ruth Martin nel celebre thriller \"Il silenzio degli innocenti\" di Jonathan Demme, con protagonisti Anthony Hopkins e Jodie Foster. Nel 1996 ha interpretato la madre di Matthew Broderick in \"Il rompiscatole\" di Ben Stiller, seguito da un'apparizione in \"Delitto alla Casa Bianca\" (1997) di Dwight H. Little. Ha anche interpretato Blythe House, la madre del misantropo dottore, in tre episodi della celebre serie televisiva \"Dr. House - Medical Division\" (2005, 2008 e 2012).\nDall'agosto 2004 la Baker \u00e8 stata la direttrice di recitazione presso la Scuola di Motion Pictures and Television a Academy of Art University di San Francisco."}
{"id": "2328115", "revid": "110157", "url": "https://it.wikipedia.org/wiki?curid=2328115", "title": "B\u0151", "text": "B\u0151 \u00e8 un comune dell'Ungheria di 684 abitanti (dati 2001). \u00c8 situato nella provincia di Vas."}
{"id": "2328117", "revid": "196390", "url": "https://it.wikipedia.org/wiki?curid=2328117", "title": "Alfabloccante", "text": ""}
{"id": "2328118", "revid": "287204", "url": "https://it.wikipedia.org/wiki?curid=2328118", "title": "Ali Stephens", "text": "Carriera.\nScoperta dall'agenzia di moda Pulse Management nell'agosto 2007, Ali Stephens in seguito riveler\u00e0 che all'epoca non sapeva nulla del mondo della moda. Dopo soltanto un mese di lavoro con la Pulse Management, la modella ottiene un altro contratto con la pi\u00f9 prestigiosa Elite Model Management, di New York. Il 25 settembre 2007, debutta sulle passerelle, sfilando per la collezione primavera/estate di Prada, durante la settimana della moda di Milano.\nIn seguito la Stephens sfiler\u00e0 anche con Balenciaga, Dries van Noten, Givenchy, Chanel, Kenzo, Nina Ricci, Miu Miu e Louis Vuitton e lavorer\u00e0 come testimonial per Chlo\u00e9, Missoni e Calvin Klein. Ali Stephens \u00e8 comparsa sulle riviste \"The New York Times\", e l'edizione francese di \"Vogue\", oltre ad essere stata sulla copertina di \"French Revue de Modes\" (ottobre 2008), \"Muse Italia\" (aprile 2008), \"W Corea\" (marzo 2008) e \"Num\u00e9ro Corea\" (marzo 2009)."}
{"id": "2328121", "revid": "767487", "url": "https://it.wikipedia.org/wiki?curid=2328121", "title": "Basay (Negros Oriental)", "text": "Basay \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nBasay \u00e8 formata da 10 baranggay:"}
{"id": "2328127", "revid": "110157", "url": "https://it.wikipedia.org/wiki?curid=2328127", "title": "Boba (Ungheria)", "text": "Boba \u00e8 un comune dell'Ungheria di 846 abitanti (dati 2001). \u00c8 situato nella provincia di Vas."}
{"id": "2328129", "revid": "1543377", "url": "https://it.wikipedia.org/wiki?curid=2328129", "title": "Riddim Runner 2009", "text": "Riddim Runner 2009 \u00e8 un mixtape del cantante reggae, Babaman, pubblicato nel 2009 in free-download. Il disco contiene diversi remix di brani dei precedenti album e alcuni inediti in stile roots."}
{"id": "2328130", "revid": "729019", "url": "https://it.wikipedia.org/wiki?curid=2328130", "title": "Bindoy", "text": "Bindoy \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nBindoy \u00e8 formata da 22 baranggay:"}
{"id": "2328132", "revid": "287204", "url": "https://it.wikipedia.org/wiki?curid=2328132", "title": "Pierre-Andr\u00e8 Taguieff", "text": ""}
{"id": "2328136", "revid": "120511894", "url": "https://it.wikipedia.org/wiki?curid=2328136", "title": "Doxazosina", "text": "La doxazosina \u00e8 un principio attivo, un alfabloccante selettivo per i recettori alfa 1 adrenergici utilizzato per il trattamento dell'ipertensione essenziale e dell'iperplasia prostatica benigna.\nControindicazioni.\nDa evitare in caso di ipotensione ortostatica e storia pregressa di sincope.\nDosaggi.\nIn posologia da 2 mg o da 4 mg fino a 3-4 volte al giorno.\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, astenia, depressione, cefalea, rinite, diarrea, vertigini, vertigine posturale, ipotensione posturale, nervosismo, palpitazioni, crampi. "}
{"id": "2328137", "revid": "204012", "url": "https://it.wikipedia.org/wiki?curid=2328137", "title": "Doxazosin", "text": ""}
{"id": "2328147", "revid": "729019", "url": "https://it.wikipedia.org/wiki?curid=2328147", "title": "Dauin", "text": "Dauin \u00e8 una municipalit\u00e0 di Quarta classe delle Filippine, situata nella Provincia di Negros Oriental, nella regione di Visayas Centrale.\nDauin \u00e8 formata da 23 baranggay:"}
{"id": "2328151", "revid": "767487", "url": "https://it.wikipedia.org/wiki?curid=2328151", "title": "B\u00f6g\u00f6t", "text": "B\u00f6g\u00f6t \u00e8 un comune dell'Ungheria di 391 abitanti (dati 2001). \u00c8 situato nella provincia di Vas."}
{"id": "2328153", "revid": "121458736", "url": "https://it.wikipedia.org/wiki?curid=2328153", "title": "South Los Angeles", "text": "South Los Angeles, spesso abbreviato con South L.A., \u00e8 il nome ufficiale per una vasta zona geografica e culturale situata a sud del centro di Los Angeles. L'area fino al 2003 si chiamava South Central Los Angeles. Confina con i quartieri Westside a nord-ovest, e con Downtown a nord-est. due quartieri non incorporati e le tre citt\u00e0 di Inglewood, Hawthorne, e Gardena.\nIl cambio di nome venne fatto nel tentativo di voltare pagina per una zona caratterizzata da un alto tasso di crimine e violenza. Infatti il nome \"South Central\" era diventato quasi un sinonimo di degrado urbano e microcriminalit\u00e0. Il nome attuale per\u00f2 \u00e8 contestato perch\u00e9 South Los Angeles si riferirebbe al distretto L.A. Harbor/San Pedro. Nonostante il cambio di nome ufficiale, e sebbene i mass-media come il \"Los Angeles Times\" e le emittenti televisive si riferiscano all'area come South Los Angeles, fra la popolazione il nome non \u00e8 ancora molto usato. Moltissimi residenti utilizzano ancora il vecchio toponimo, compresi personaggi famosi, come ad esempio il musicista Danny Elfman e il rapper Ice Cube.\nFilmografia.\nLe cruente vicende di degrado e violenza delle quali la zona si \u00e8 resa protagonista (soprattutto in passato, per via della presenza massiccia di bande come quella locale dei Crips e anche di quella dei Bloods) hanno direttamente ispirato la realizzazione di molteplici opere, cinematografiche e televisive (per la maggior parte nel corso degli anni '90), ovvero:"}
{"id": "2328154", "revid": "1652134", "url": "https://it.wikipedia.org/wiki?curid=2328154", "title": "Bardassano", "text": "Bardassano (\"Bardassan\" in piemontese) \u00e8 una frazione di Gassino Torinese.\nGeografia fisica.\nPosto su di un poggio a 452 m di altitudine, Bardassano si raggiunge attraverso una strada che si inerpica in mezzo ai boschi, oppure percorrendo la panoramica strada della Rezza che da Castiglione Torinese giunge fino a Chieri.\nStoria.\nIstituito come comune autonomo nel 1861, Bardassano venne unito a Gassino nel 1928, ma le sue vicende storiche sono legate a Chieri, nei cui antichi catasti compare come \"Bardassani\", \"Baldacanus\", \"Baldacari\", \"Bardacani\"; sul luogo vantarono diritti i conti di Biandrate e i marchesi del Monferrato. Il paese \u00e8 tuttora dominato dall'omonimo castello, presso il quale sorge la parrocchiale di San Michele Arcangelo, risalente a fine Ottocento. Procedendo verso Chieri, si pu\u00f2 ammirare la dimora della famiglia Viora/Ranaboldo e il castello della famiglia Bellino."}
{"id": "2328155", "revid": "767487", "url": "https://it.wikipedia.org/wiki?curid=2328155", "title": "B\u00f6g\u00f6te", "text": "B\u00f6g\u00f6te \u00e8 un comune dell'Ungheria di 339 abitanti (dati 2001). \u00c8 situato nella provincia di Vas."}
{"id": "2328156", "revid": "1428919", "url": "https://it.wikipedia.org/wiki?curid=2328156", "title": "Borg\u00e1ta", "text": "Borg\u00e1ta \u00e8 un comune dell'Ungheria di 159 abitanti (dati 2001). \u00c8 situato nella provincia di Vas."}
{"id": "2328157", "revid": "1652134", "url": "https://it.wikipedia.org/wiki?curid=2328157", "title": "Bozsok", "text": "Bozsok \u00e8 un comune dell'Ungheria di 341 abitanti (dati 2015). \u00c8 situato nella provincia di Vas."}
{"id": "2328159", "revid": "110157", "url": "https://it.wikipedia.org/wiki?curid=2328159", "title": "7\u00aa edizione dei Satellite Awards", "text": "La 7\u00aa edizione dei Satellite Award si \u00e8 tenuta il 12 gennaio 2003."}
{"id": "2328167", "revid": "287204", "url": "https://it.wikipedia.org/wiki?curid=2328167", "title": "Tamsulosin", "text": "La tamsulosin \u00e8 un principio attivo, un alfabloccante selettivo utilizzato per il trattamento della iperplasia prostatica benigna (IPB), della prostatite cronica e della ritenzione urinaria, disponibile in Italia come specialit\u00e0 medicinale con i nomi di Pradif, Omnic, Antunes, Tamlic, Botam, Uromen, Lura e come medicinale equivalente nella forma farmaceutica di capsule rigide a rilascio prolungato da 0,4 mg.\nControindicazioni.\nDa evitare in caso di ipotensione ortostatica, storia pregressa di sincope e in caso di insufficienza epatica grave.\nAvvertenze.\n\"Cataratta:\" poich\u00e9 il tamsulosin \u00e8 stato associato a \u201csindrome dell\u2019iride a bandiera\u201d, non si raccomanda la somministrazione del farmaco nei pazienti che devono sottoporsi all'intervento di cataratta (intervento di facoemulsificazione) e si consiglia l'interruzione del trattamento farmacologico almeno 2 settimane prima dell'intervento stesso (indicazione empirica, basata su dati sporadici).\nEffetti indesiderati.\nFra gli effetti collaterali pi\u00f9 frequenti si riscontrano sonnolenza, astenia, depressione, cefalea, rinite, diarrea, vertigini, eiaculazione retrograda."}
{"id": "2328172", "revid": "204012", "url": "https://it.wikipedia.org/wiki?curid=2328172", "title": "Tamsulosina", "text": ""}
{"id": "2328176", "revid": "1573940", "url": "https://it.wikipedia.org/wiki?curid=2328176", "title": "Lonchura bicolor", "text": "La nonnetta bicolore (Lonchura bicolor ) \u00e8 un uccello passeriforme appartenente alla famiglia degli Estrildidi.\nTassonomia.\nSe ne riconoscono attualmente 3 sottospecie:\nUna quarta sottospecie, \"L. bicolor nigriceps\" \u00e8 stata recentemente elevata al rango di specie a s\u00e9 stante, col nome di \"Lonchura nigriceps\".\nIl nome scientifico della specie deriva dall'unione delle parole latine \"bi-\" (prefisso per \"due\") e \"color\" (\"colore\"), in riferimento alla livrea di questi uccelli, in cui predominano i toni del bianco e del nero.\nDistribuzione ed \"habitat\".\nQuesta specie occupa un areale piuttosto vasto che comprende buona parte dell'Africa subsahariana, andando dal Senegal meridionale lungo tutta la fascia costiera dell'Africa occidentale fino all'Angola settentrionale, e ad est attraverso il Congo, l'Uganda ed il Sudan meridionale fino all'Etiopia sud-occidentale e al Kenya occidentale.\nLa nonnetta bicolore \u00e8 un uccello piuttosto adattabile, che predilige la savana e le aree erbose secche ma colonizza senza problemi anche le radure nella foresta, le aree cespugliose ed erbose ai margini dei corsi d'acqua, spingendosi inoltre nei centri abitati, eleggendo a propria dimora anche le piantagioni, i giardini ed i cortili delle abitazioni. Sebbene prediliga le aree pianeggianti al livello del mare, questo uccello \u00e8 osservabile fino a 2000 m di quota.\nDescrizione.\nDimensioni.\nMisura circa 9\u201311\u00a0cm di lunghezza, coda compresa, per un peso che sfiora i 10 grammi.\nAspetto.\nSi tratta di un uccelletto dall'aspetto massiccio, caratterizzato da un forte becco tozzo e conico.\nCome intuibile sia dal nome comune che da quello scientifico, il piumaggio della nonnetta bicolore \u00e8 caratterizzato dal contrasto fra il nero lucido di testa, dorso, petto e coda ed il bianco di ventre e sottocoda; su fianchi, codione e copritrici primarie e terziarie \u00e8 presente un curioso disegno variegato di bianco e nero, mentre le ali sono di colore bruno. Il becco \u00e8 di colore grigio plumbeo, gli occhi sono di colore bruno scuro, le zampe sono carnicino-nerastre.\nBiologia.\nSi tratta di uccelli diurni e gregari, che si riuniscono in stormi anche piuttosto consistenti (oltre i 40 individui), spesso insieme alle altre specie di nonnetta, becco d'argento e di uccelli tessitori: gli stormi passano la maggior parte della giornata al suolo, per poi rifugiarsi fra gli alberi durante la notte.\nAlimentazione.\nLa dieta della nonnetta bicolore \u00e8 essenzialmente granivora: grazie al forte becco questi uccelli sono infatti in grado di una grande variet\u00e0 di piccoli semi di graminacee, cereali e bamb\u00f9, integrando poi la propria dieta anche con frutta (soprattutto la polpa della palma da olio), bacche e germogli: questi uccelli sono stati inoltre osservati mentre si nutrivano di alghe. Rispetto alle munie asiatiche, la dieta della nonnetta bicolore comprende anche una percentuale piuttosto consistente di cibo di origine animale, principalmente piccoli insetti volanti; \nRiproduzione.\nLa stagione riproduttiva inizia con la fine di quella delle piogge, pertanto il periodo riproduttivo di questi uccelli \u00e8 piuttosto variabile e virtualmente esteso a tutto l'anno in caso di condizioni climatiche favorevoli: in generale le popolazioni orientali di questa specie si riproducono fra aprile ed agosto, quelle occidentali da settembre a dicembre. Il nido, di forma sferica, viene costruito da ambedue i sessi utilizzando lanugine, paglia, steli d'erba e fibre di cocco: esso viene ubicato piuttosto in alto sui rami degli alberi (2-8 metri d'altezza), e nascosto nel folto del fogliame. La femmina vi depone da 3-4 uova bianche, che verranno covate da entrambi i \"partner\" per 11-13 giorni: i nidiacei, ciechi ed implumi alla schiusa, vengono accuditi da ambedue i genitori e lasciano il nido attorno alla terza settimana di vita, tuttavia per almeno altre due settimane tendono a restare vicini ai genitori, assieme ai quali passano la notte nel nido ed ai quali continuano a chiedere inoltre sporadicamente l'imbeccata."}
{"id": "2328183", "revid": "539155", "url": "https://it.wikipedia.org/wiki?curid=2328183", "title": "Wojciech \u017bywny", "text": "Biografia.\nOriginario della Cecoslovacchia, fu il primo e unico insegnante di pianoforte di Fryderyk Chopin, del quale scopr\u00ec il grande talento musicale."}
{"id": "2328192", "revid": "729019", "url": "https://it.wikipedia.org/wiki?curid=2328192", "title": "Patrick Est\u00e8ve", "text": "Biografia.\nCresciuto nel Carcassonne, in cui entr\u00f2 a 5 anni e con cui esord\u00ec in prima squadra a 16, pass\u00f2 al club della sua citt\u00e0 natale, lo Stade Lavelan\u00e9tien, in cui milit\u00f2 dal 1978 al 1979.\nEst\u00e8ve si mise in luce nel Narbona, con il quale vinse una Coppa di Francia nel 1984 e, contestualmente, si laure\u00f2 miglior marcatore del campionato.\nEsord\u00ec in Nazionale nel 1982, contro la a Bucarest, e prese parte ai tornei del Cinque Nazioni dal al , vincendo il primo e l'ultimo disputato, entrambi a pari merito, e marcando nell'edizione di esordio almeno una meta per ognuno dei quattro incontri del torneo (una ciascuna a , e e due alla ), prestazione riuscita a pochi rugbisti nella storia della competizione.\nPrese anche parte alla , in cui la giunse fino al secondo posto, disputandovi due incontri, i suoi ultimi internazionali, contro e .\nDopo la fine della carriera con il Narbona ha militato a lungo nelle serie inferiori a Castelnaudary e ha intrapreso la carriera tecnica; fu presidente-allenatore dal 1997 al 1999 del suo antico club, il Levelanet, per poi limitarsi solo alla conduzione tecnica; nella stagione 2008-09 fu tra i dilettanti con l'Union sportive Tr\u00e9b\u00e9enne, di Tr\u00e8bes (Aude) e, dal 2010, di nuovo a Castelnaudary."}
{"id": "2328193", "revid": "287204", "url": "https://it.wikipedia.org/wiki?curid=2328193", "title": "Wojciech Zywny", "text": ""}
{"id": "2328194", "revid": "260752", "url": "https://it.wikipedia.org/wiki?curid=2328194", "title": "Nonnetta bicolore", "text": ""}
{"id": "2328197", "revid": "287204", "url": "https://it.wikipedia.org/wiki?curid=2328197", "title": "Los Angeles Unified School District", "text": "Los Angeles Unified School District (\"LAUSD\") \u00e8 (in termini di numero di studenti) il pi\u00f9 grande sistema scolastico pubblico della California, il secondo di tutti gli Stati Uniti d'America dietro al New York City Department of Education. Nell'anno scolastico 2007-08 il LAUSD ha servito 694,288 studenti, ed ha 45,473 insegnanti e 38,494 lavoratori in altre mansioni.\nInoltre \u00e8 la seconda pi\u00f9 grossa istituzione della contea di Los Angeles, dopo il governo della contea stessa. Il suo budget totale per il 2008 \u00e8 stato $19\u00a0986\u00a0000\u00a0000.\nScomponendo gli studenti per appartenenza etnica si pu\u00f2 osservare come il 73% siano di origine ispanica e l'11% afroamericani. I bianchi non ispanici costituiscono il 9% del corpo studentesco, mentre gli asiatici sono il 4%. Gli studenti di origine filippina sono il 2% degli studenti, mentre insieme nativi americani e originari delle isole del Pacifico non raggiungono insieme il punto percentuale.\nIl distretto controlla le scuole di Los Angeles e di alcune citt\u00e0 della Southern California. Il LAUSD ha una sua forza di polizia, il Los Angeles School Police Department, fondato nel 1948 per fornire servizi di sicurezza alle scuole del LAUSD. Il LAUSD attira un terzo degli studenti nell'et\u00e0 pre-scolare e gestisce quasi tanti bus quanti la Los Angeles County Metropolitan Transportation Authority. Il programma di edilizia scolastica rivaleggia con il Big Dig in termini di spesa, e le caffetterie del LAUSD servono circa 500.000 pasti al giorno, un numero comparabile con quelli dei locali ristoranti McDonald's."}
{"id": "2328198", "revid": "284938", "url": "https://it.wikipedia.org/wiki?curid=2328198", "title": "Lockheed A-12 Blackbird", "text": ""}
{"id": "2328210", "revid": "287204", "url": "https://it.wikipedia.org/wiki?curid=2328210", "title": "Terazosina", "text": "La terazosina \u00e8 un principio attivo, un alfabloccante selettivo utilizzato nel trattamento della iperplasia prostatica benigna (IPB), della ritenzione urinaria e della prostatite cronica. In italia \u00e8 venduta nella forma di compresse da 2 mg e 5 mg col nome di Teraprost e medicinali equivalenti.\nControindicazioni.\nDa evitare in caso di ipotensione ortostatica e storia pregressa di sincope.\nDosaggi.\nSi raccomanda che la dose di terazosina debba essere regolata sulla base della risposta del paziente.\nTale raccomandazione dovr\u00e0 essere strettamente osservata al fine di ridurre episodi ipotensivi acuti da prima dose\nLa dose massima \u00e8 pari a 20\u00a0mg/die di terazosina e non deve essere superata.\nEffetti indesiderati.\nFra gli effetti collaterali pi\u00f9 frequenti si riscontrano: ambliopia, visione offuscata, disturbi nella percezione dei colori, Patologie dell'orecchio e del labirinto, vertigini, palpitazioni, tachicardia, dolore toracico, Patologie gastrointestinali: nausea, costipazione, diarrea, Patologie della cute e del tessuto sottocutaneo: prurito, eruzione cutanea, lombalgia, Patologie dell'apparato riproduttivo e della mammella: impotenza sessuale, sonnolenza, astenia, depressione, trombocitopenia, cefalea, rinite, dispnea, riduzione della libido\nLa prima somministrazione pu\u00f2 comportare collasso."}
{"id": "2328212", "revid": "36426", "url": "https://it.wikipedia.org/wiki?curid=2328212", "title": "Monte Rinaldi", "text": ""}
{"id": "2328216", "revid": "229244", "url": "https://it.wikipedia.org/wiki?curid=2328216", "title": "Vite del Canad\u00e0", "text": ""}
{"id": "2328218", "revid": "1543377", "url": "https://it.wikipedia.org/wiki?curid=2328218", "title": "Hongdu JL-8", "text": "L'Hongdu JL-8 (identificato anche come Nanchang JL-8), noto anche come il nome K-8 Karakorum (denominazione adottata dalla Pakistan Air Force), \u00e8 un aereo da addestramento intermedio, sviluppato e costruito in collaborazione dall'azienda cinese Hongdu Aviation Industry Corporation e dalla pakistana Pakistan Aeronautical Complex. Il velivolo pu\u00f2 svolgere anche missioni di attacco leggero, e ha riscosso un buon successo di vendite anche in paesi stranieri, infatti \u00e8 stato esportato in numerosi esemplari in diverse nazioni africane ed asiatiche.\nStoria del progetto.\nAlla fine degli anni ottanta i governi della Cina e del Pakistan decisero di intraprendere lo sviluppo congiunto per realizzare un addestratore intermedio monomotore a 2 posti in tandem, caratterizzato da un'ottima manovrabilit\u00e0 e stabilit\u00e0 con un costo di esercizio e di manutenzione contenuto, per soddisfare le esigenze delle proprie forze aeree.\nGli uffici tecnici della Hongdu Aviation Industry Corporation e della Pakistan Aeronautical Complex riuscirono a progettare un velivolo dalle buone qualit\u00e0 aerodinamiche ad un prezzo abbordabile, in maniera tale da affermarsi sul difficile mercato dei paesi non molti ricchi.\nIl prototipo venne portato in volo per la prima volta il 21 novembre 1990, e dopo 3 anni di test a terra e in volo, nel 1993 fu avviata la produzione in serie; il JL-8 divenne operativo nel 1994. Gli esemplari adottati dalla Pakistan Air Force sono stati designati K-8 Karakorum (come pure gli esemplari destinati all'esportazione), come la catena montuosa che separa la Cina e il Pakistan.\nAnche se il principale ruolo del JL-8 \u00e8 quello di addestratore intermedio, esso pu\u00f2 essere, opportunamente armato utilizzato come aereo da attacco leggero.\nL'addestratore \u00e8 stato costruito anche in Egitto, su licenza; e dal 1993 risultano essere stati costruiti oltre 500 esemplari nelle varie versioni."}
{"id": "2328223", "revid": "16758", "url": "https://it.wikipedia.org/wiki?curid=2328223", "title": "Pasquale Terrazzano", "text": "Statistiche.\n\"Statistiche aggiornate ad luglio 2012.\""}
{"id": "2328232", "revid": "287204", "url": "https://it.wikipedia.org/wiki?curid=2328232", "title": "Consiglio di amministrazione della pubblica istruzione della Citt\u00e0 di New York", "text": "Il Consiglio di amministrazione della pubblica istruzione della Citt\u00e0 di New York (inglese: New York City Department of Education, NYCDOE, vecchio nome: Provveditorato agli Studi della Citt\u00e0 di New York, New York City Board of Education) \u00e8 quell'ufficio del governo di New York City che gestisce il sistema scolastico pubblico locale. Questa rete di scuole forma il pi\u00f9 grosso sistema scolastico pubblico di tutti gli Stati Uniti d'America, per un totale di oltre 1,1 milioni di studenti e 75.000 insegnanti in circa 1700 scuole. Il dipartimento copre l'attivit\u00e0 in tutti i cinque quartieri cittadini.\nIl dipartimento \u00e8 gestito da un responsabile, che attualmente \u00e8 Joel I. Klein, nominato dal sindaco Michael Bloomberg nel 2002.\nPer la sua immensa dimensione \u2014 ci sono pi\u00f9 studenti nel dipartimento che non in otto stati dell'Unione \u2014 il sistema scolastico pubblico di New York City \u00e8 il pi\u00f9 influente della nazione. Nuovi esperimenti educativi, revisioni linguistiche e nuove tecniche di insegnamento sono spesso create a New York e poi esportate nel resto del Paese. Per tenere traccia del grande numero di studenti e di informazioni sulla scuola, il dipartimento usa il potente sistema informativo Automate The Schools (ATS)."}
{"id": "2328234", "revid": "2074035", "url": "https://it.wikipedia.org/wiki?curid=2328234", "title": "1349 (EP)", "text": "1349 \u00e8 il primo EP prodotto dalla black metal band Norvegese 1349, ed \u00e8 stato pubblicato nel 2001."}
{"id": "2328252", "revid": "984922", "url": "https://it.wikipedia.org/wiki?curid=2328252", "title": "Alessandro Chiesa", "text": "Carriera.\nClub.\nAlessandro Chiesa inizi\u00f2 a giocare nel settore giovanile dell'HC Ambr\u00ec-Piotta, dal 2002 al 2004, per poi esordire nella Lega Nazionale A gi\u00e0 nella stagione 2003-2004. Nel 2005 pass\u00f2 all'altra formazione ticinese, l'HC Lugano, con cui vinse il campionato svizzero 2005-2006. Con la formazione bianconera milit\u00f2 per cinque stagioni, transitando talvolta nella squadra affiliata in LNB, l'EHC Chur. Nel 2010 venne ingaggiato dall'EV Zug con un contratto valido per due stagioni, rinnovato l'anno successivo fino al 2014. Nella stagione 2016-2017 diventa capitano dell'HC Lugano.\nNazionale.\nDal 2004 al 2005 Chiesa \u00e8 stato convocato nella rappresentativa della Svizzera Under-18, con la quale si impose nel 2004 in Prima Divisione, firmando un gol e due assist in cinque partite. Fra il 2005 ed il 2006 invece gioc\u00f2 per la selezione Under-20 in occasione del campionato mondiale Under-20 del 2006, dove in sei partite segn\u00f2 una rete.\nStatistiche.\n\"Statistiche aggiornate ad agosto 2011.\""}
{"id": "2328265", "revid": "599013", "url": "https://it.wikipedia.org/wiki?curid=2328265", "title": "Chiesa di San Michele Arcangelo (Valbrevenna)", "text": "La chiesa di San Michele Arcangelo \u00e8 un luogo di culto cattolico situato nella frazione di Clavarezza nel comune di Valbrevenna, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Valle Scrivia dell'arcidiocesi di Genova.\nStoria e descrizione.\nCitata per la prima volta il 21 settembre del 1200 in un documento, la chiesa fu edificata nella frazione di Clavarezza ed assoggettata alla cura della parrocchia di San Lorenzo martire di Pareto; fu il 15 febbraio del 1641 che il cardinale Stefano Durazzo separ\u00f2 le due comunit\u00e0 in due distinte parrocchie.\nL'esigenza di una nuova chiesa fu segnalata all'arcivescovo genovese, monsignor Giuseppe Maria Saporiti, dal locale parroco nel 1766 e gi\u00e0 il 17 luglio dello stesso anno fu concessa l'autorizzazione per l'edificazione. Un vasto incendio, il 2 febbraio 1864, devast\u00f2 l'intero paese di Clavarezza, danni si verificarono anche nella canonica e nella sacrestia, ma le fiamme lambirono leggermente la chiesa e il suo campanile."}
{"id": "2328269", "revid": "1793900", "url": "https://it.wikipedia.org/wiki?curid=2328269", "title": "Ritratto di Philip Herbert, quarto conte di Pembroke", "text": "Il dipinto raffigura Philip Herbert, IV conte di Pembroke (1584-1649), noto aristocratico inglese del periodo stuartiano. La fortuna del conte inizi\u00f2 sotto Giacomo I Stuart, che lo fece entrare nella cerchia dei suoi favoriti. In seguito Pembroke ottenne numerosi incarichi di prestigio sino a divenire, nel 1608, cavaliere dell'Ordine della Giarrettiera. La sua influenza continu\u00f2 anche durante tutto il regno di Carlo I Stuart; Pembroke si vide confermati da Carlo I tutti i suoi privilegi. Tuttavia, allo scoppio della guerra civile inglese, trad\u00ec il re e si schier\u00f2 dalla parte del Parlamento. Si spense nel 1649 pochi giorni prima dell'esecuzione capitale di Carlo I.\nOltre ad essere un abile politico, Pembroke fu un amante della cultura e delle arti: con il fratello compose il First Folio, prima raccolta delle opere di William Shakespeare, ed i quadri che lo ritraggono sono molti. Van Dyck ritrasse il conte almeno cinque volte. \nIl presente \u00e8 senza dubbio il ritratto del conte riuscito meglio: a mezzo busto, Pembroke \u00e8 ritratto con il collare azzurro dei cavalieri della Giarrettiera e tiene in mano un sottile bastone."}
{"id": "2328272", "revid": "343906", "url": "https://it.wikipedia.org/wiki?curid=2328272", "title": "Murray N. Rothbard", "text": ""}
{"id": "2328275", "revid": "343906", "url": "https://it.wikipedia.org/wiki?curid=2328275", "title": "Murray Newton Rothbard", "text": ""}
{"id": "2328277", "revid": "46291", "url": "https://it.wikipedia.org/wiki?curid=2328277", "title": "Colocasia", "text": "Colocasia \u00e8 un genere di piante appartenente alla famiglia delle Aracee.\nDescrizione.\nOriginarie dell'India orientale e del Bangladesh, da dove si sarebbero diffuse verso l'Asia orientale e le isole del Pacifico, le colocasie sono piante erbacee con foglie di grandi dimensioni (anche 80\u00a0cm di lunghezza), di forma ovale o tondeggiante e margini ondulati, sostenute da grossi gambi carnosi e rigidi che si sviluppano da rizomi sotterranei. Producono fiori a forma di imbuto e colore giallo-crema, lunghi 20\u201340\u00a0cm, simili a quelli delle calle; da un punto di vista botanico, si tratta in realt\u00e0 di un'infiorescenza detta spadice, ovvero di una spiga di minuscoli fiori avvolta da una grande brattea..\nTassonomia.\nIl genere comprende le seguenti specie:"}
{"id": "2328278", "revid": "73843", "url": "https://it.wikipedia.org/wiki?curid=2328278", "title": "Partenza da zero", "text": "Partenza da zero (titolo originale \"The Escape Orbit\") \u00e8 un romanzo breve fantascientifico di James White pubblicato dalla Ace Books nel 1965.\nL'opera venne pubblicata per la prima volta dalla rivista britannica \"New Worlds\" nel febbraio, marzo e aprile del 1964 con il titolo di Open Prison e successivamente riproposto nel 1965 con il titolo di \"The Escape Orbit\".. \nFu selezionato tra i finalisti del premio Nebula del 1966.\nTrama.\nWarren viene sbarcato dai \"Bugs\", una specie aliena in guerra con l'umanit\u00e0, in un pianeta prigione. In realt\u00e0 \u00e8 una prigione \"aperta\": nessun campo di lavoro obbligatorio, nessuna costrizione. A Warren appare come una Arcadia idilliaca, finch\u00e9 non incontra gli altri prigionieri da tempo sul pianeta. Nel corso del tempo infatti si sono formate due fazioni: i \"Civili\", ex militari ormai stanziati sul pianeta con mogli e figli, e il \"Comitato\", costituito da soldati che hanno mantenuto stili di vita e disciplina militare e che progettano di fuggire ad ogni costo dal pianeta.\nWarren, che \u00e8 Maresciallo di Settore e dunque l'ufficiale di grado pi\u00f9 alto sul pianeta, dopo un iniziale periodo di sconcerto assume il comando dei sopravvissuti del \"Comitato\" e con un compromesso politico con i \"Civili\" il cui leader \u00e8 l'ex Ammiraglio Peters, appoggia il Progetto di Fuga del Maggiore Anderson cos\u00ec motivandolo: \"ogni ufficiale fatto prigioniero in guerra ha il dovere di fare ogni sforzo per fuggire e ricongiungersi alla sua unit\u00e0\".\nIl piano di fuga, reso difficoltoso dai primitivi mezzi tecnologici a disposizione dei prigionieri, dopo numerose traversie alla fine viene portato a compimento con successo. I terrestri inscenano un finto naufragio di un'astronave per attirare sulla superficie del pianeta una navetta di sorveglianza degli alieni, quindi si impadroniscono del mezzo.\nWarren in realt\u00e0 ha deciso di favorire il Progetto di Fuga del Maggiore Anderson solo per evitare che conflitto tra i prigionieri possa sfociare in una crudele guerra civile. \u00c8 infatti convinto che se i soldati del \"Comitato\" rimanessero sul pianeta, inevitabilmente entrerebbero in guerra con i \"Civili\" e le due fazioni probabilmente si distruggerebbero a vicenda.\nI soldati che fuggiranno con lui, dopo aver catturato la nave spaziale \"Bugs\" in orbita attorno al pianeta, si stabiliranno su un altro pianeta per continuare la lotta ai \"Bugs\", mentre ai civili rimasti \u00e8 affidato il compito di creare un nuovo modello di societ\u00e0.\nIl suo ultimo ordine prima di lasciare il pianeta \u00e8 quindi: \"...\"Trattate bene i prigionieri \"Bugs\", cercate di comunicare con loro, di farli conoscere ai vostri figli... quando tra sei o sette generazioni lascerete il pianeta troverete ovunque gli avanzi dei vecchi imperi, dovrete raccoglierli TUTTI, e creare una societ\u00e0 migliore e multispecie... \".\nCritica.\n\u00c8 considerato da diversi critici un romanzo con una conclusione piuttosto cruda sul tema della guerra intesa come assolutamente imprescindibile dalla natura umana, come quella dura \u201cnecessit\u00e0 della guerra\u201d gi\u00e0 affermata da Tucidide, per il quale la principale caratteristica della natura umana \u00e8 il desiderio inesauribile di accrescimento, e il desiderio di accrescimento non pu\u00f2 che comportare il desiderio di annientare il rivale.\nJames White riprende l'analisi spietata di Tucidide sugli uomini che la guerra \u201crendono necessaria\u201d, ma guidato e sorretto dalla sua visione pacifista della vita e da una visione utopica di un'umanit\u00e0 migliore (anche rispetto a Tom Godwin che tratt\u00f2 il tema dei prigionieri nelle guerre spaziali nel suo \"Gli esiliati di Ragnarok\", in termini bellicisti e di un revanchismo tipico degli anni della Guerra fredda), ne diede una interpretazione personalissima, e nel contempo piuttosto amara, che gi\u00e0 fa presagire il cupo disincanto delle successive opere del 1974 pubblicate nel ciclo \"Guerra eterna\" da Joe Haldeman.\nGi\u00e0 nel 1964, i curatori di Urania, Carlo Fruttero e Franco Lucentini, avevano colto l'originalit\u00e0 di White, e nella introduzione al n\u00b0 355 di Urania cos\u00ec commentavano : \"\u2026 baster\u00e0 lasciare i nemici catturati su un mondo lontano\u2026.. dove la vita \u00e8 come una lunga vacanza...\"."}
{"id": "2328279", "revid": "599013", "url": "https://it.wikipedia.org/wiki?curid=2328279", "title": "Steve Hirschi", "text": "\u00c8 vegano.\nStatistiche.\n\"Statistiche aggiornate a luglio 2013.\""}
