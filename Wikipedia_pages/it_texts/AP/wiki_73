{"id": "2355652", "revid": "1573940", "url": "https://it.wikipedia.org/wiki?curid=2355652", "title": "Theba pisana", "text": "Theba pisana () \u00e8 un mollusco gasteropode della famiglia Helicidae.\nDescrizione.\nLa conchiglia \u00e8 robusta, globulare, leggermente schiacciata nelle forme giovanili, con un diametro di 15\u201320\u00a0mm ed una altezza di 10\u201315\u00a0mm, e 5-6 spire leggermente convesse.La colorazione di fondo \u00e8 biancastra con riflessi porcellanacei, con fasce brune di vario spessore, che possono anche essere assenti. Quando presenti, possono essere in forma di spirale ininterrotta o tratteggiata, o di piccole macchie radiali. Il piede \u00e8 di colore chiaro.\nSi differenzia da altre specie simili, come p.es. \"Cernuella virgata\" e \"Eobania vermiculata\", per l'ombelico molto piccolo e quasi interamente coperto e per il peristoma di colore rosa, tondeggiante, leggermente obliquo, talora tagliente negli esemplari adulti.\nBiologia.\nHa l'abitudine di estivare in posizioni molte esposte (steli di piante, staccionate), formando aggregati spesso molto numerosi; frequentemente \u00e8 in associazione con \"Cochlicella acuta\" e \"Cernuella virgata\".\nRiproduzione.\n\u00c8 una specie ermafrodita.\nAl pari di altre specie dell'ordine Stylommatophora \u00e8 dotata di uno stiloforo in seno al quale produce un dardo calcareo, utilizzato per trafiggere il partner nei preliminari dell'accoppiamento. Il rilascio del dardo \u00e8 risultato associato allo scambio di sostanze mucose, rivelatesi in grado di stimolare la recettivit\u00e0 agli spermatozoi, aumentando cos\u00ec il successo riproduttivo .\nPredatori.\nViene selettivamente predata dal coleottero carabide \"Scarites buparius\".\nDistribuzione e habitat.\nQuesta specie \u00e8 diffusa in tutto il bacino del Mediterraneo.\n\u00c8 stata introdotta in numerose altre aree incluse il nord Europa, il Nord America, parte dell'Africa, Asia, e Australia, dove \u00e8 divenuta spesso una specie invasiva, costituendo un serio problema per l'agricoltura.\n\u00c8 una specie tipica degli ambienti dunali, ma che si spinge anche all'interno, specie in prossimit\u00e0 di fiumi. Non \u00e8 raro incontrarla anche in ambienti antropizzati."}
{"id": "2355654", "revid": "149485", "url": "https://it.wikipedia.org/wiki?curid=2355654", "title": "Delara Darabi", "text": "Storia.\nDelara Darabi nel 2003 aiut\u00f2 il fidanzato, Amir Hossain, allora diciannovenne, in una rapina nella casa di una cugina del padre che venne poi pugnalata a morte da lui.\nDopo l'arresto, Delara si era dichiarata colpevole per poi ritrattare in quanto sostenne di essersi dichiarata colpevole per salvare il fidanzato, vero autore dell'omicidio. Amir Hossein, il fidanzato, l'avrebbe convinta ad assumersi la colpa sostenendo che una minorenne non sarebbe stata condannata a morte, al contrario di lui. Il suo fidanzato venne condannato a 10 anni di carcere per complicit\u00e0 nell'omicidio mentre lei venne condannata a morte. La legge iraniana considera penalmente responsabili i maschi sopra i quindici anni d'et\u00e0 e le femmine sopra i nove.\nDopo la condanna inferta alla fine del processo di primo grado, decise di ritrattare sperando che i giudici la graziassero per la sua minore et\u00e0 anche considerando che l'Iran aveva ratificato la Convenzione delle Nazioni Unite per i diritti dell'infanzia che vieta la pena di morte ai minorenni. Dopo cinque anni di detenzione \u00e8 stata giustiziata di venerd\u00ec, giorno dedicato alla preghiera collettiva per l'Islam, senza che ne fosse data notizia al suo avvocato n\u00e9 alla sua famiglia, come prevede invece la legge iraniana. Poco prima di essere impiccata ha potuto chiamare al telefono i propri genitori. \u00c8 stata giustiziata nonostante un movimento internazionale, sostenuto da attivisti per i diritti umani di varia provenienza, avesse ottenuto un rinvio dell'impiccagione di due mesi. Amnesty International si \u00e8 dimostrata particolarmente indignata per l'esecuzione e la violazione della convenzione ONU contro la pena di morte ai minorenni."}
{"id": "2355658", "revid": "729019", "url": "https://it.wikipedia.org/wiki?curid=2355658", "title": "Michail Michajlovi\u010d Romanov", "text": "Biografia.\nInfanzia ed educazione.\nIl granduca Michail Michajlovi\u010d nacque nella reggia di Peterhof, fuori San Pietroburgo, il 16 ottobre 1861, terzo figlio (e secondo maschio) dei sette bambini del granduca Michail Nikolaevi\u010d e della granduchessa Olga Feodorovna, nata principessa Cecilia di Baden. Conosciuto con il nomignolo di Miche-Miche, aveva un anno quando, nel 1862, la famiglia si trasfer\u00ec a Tbilisi, in Georgia, in quanto il padre era stato nominato vicer\u00e9 del Caucaso. Michail trascorse cos\u00ec la sua infanzia e la sua giovent\u00f9 nel Caucaso, dove la sua famiglia visse per vent'anni.\nRicevette un'educazione spartana che comprendeva il dormire in brandini militari ed il fare bagni freddi; venne inoltre istruito a casa da tutori privati. Il rapporto con i suoi genitori fu problematico: il padre, occupato dagli incarichi militari e governativi, fu per lui una figura distante, mentre la madre era molto severa e non mostrava affetto per i propri figli. Michail era per la madre fonte di delusione: ella infatti lo comparava con il pi\u00f9 intelligente fratello maggiore, il granduca Nikolaj Michajlovi\u010d; dei sette granduchi Michajlovi\u010di, Michail era generalmente considerato il meno dotato ed Olga Feodorovna spesso lo chiamava \"stupido\".\nDurante gli anni trascorsi in Georgia, il Granduca eccelse nelle pratiche equestri ed inizi\u00f2 la sua carriera militare, servendo nella guerra turco-russa e guadagnando il grado di colonnello. Michail amava la vita da soldato e fece parte del Reggimento Chasseur Egersky delle guardie. Nel 1882, quando egli aveva vent'anni, la sua famiglia ritorn\u00f2 a stabilirsi a San Pietroburgo, dove il padre era stato nominato presidente del Consiglio dei ministri. Michail era frivolo e non particolarmente brillante, ma d'altronde era alto e bello; divenne molto popolare nell'alta societ\u00e0 della capitale, trascorrendo la maggior parte del suo tempo partecipando a feste interminabili, ballando e giocando d'azzardo. Lo zar Alessandro III lo defin\u00ec uno \"sciocco\".\nMatrimonio.\nMichail Michajlovi\u010d visse a San Pietroburgo assieme ai genitori nel palazzo Michajlovskij, ma d'altronde intendeva sposarsi presto e, per ospitarvi la sua futura famiglia, cominci\u00f2 a costruire una grande residenza nella capitale zarista. In cerca di una moglie, nel 1886 fece una dichiarazione, terminata con un insuccesso, alla principessa Mary di Teck ed in seguito si propose alla principessa Irene d'Assia-Darmstadt; nel 1887 chiese la mano alla principessa Luisa, la figlia maggiore del Principe di Galles e venne rifiutato per la terza volta.\nDopo queste esperienze cerc\u00f2 di sposarsi all'interno della nobilt\u00e0 russa, che caus\u00f2 degli scontri con i suoi genitori; nel 1888 ebbe una \"liaison\" con la Principessa Walewskij e successivamente si innamor\u00f2 della contessa Katya Nikolaevna Ignatieva, figlia del precedente Ministro degli Interni, Nikolaj Pavlovi\u010d Ignatiev. Cerc\u00f2 di ottenere il permesso di sposarla e a questo scopo si rec\u00f2 con il padre a parlare con l'imperatore Alessandro III; in ogni caso, sua madre e la zarina Maria Feodorovna fecero il possibile per impedire l'unione con Katya. La granduchessa Olga si oppose veementemente alle nozze: \u00abMi ha provocato cos\u00ec apertamente\u00bb, scrisse del figlio, \u00abmi ha mancato di rispetto, affetto e attenzione\u00bb. Per interrompere la relazione, i suoi genitori decisero di mandare Michail all'estero.\nMentre si trovava a Nizza nel 1891, il granduca Michail incontr\u00f2 e si innamor\u00f2 della contessa Sophie von Merenberg, figlia del principe Nicola Guglielmo di Nassau e della sua moglie morganatica Natal'ja Aleksandrovna Pu\u0161kina. Il nonno materno di Sofia era il famoso poeta Aleksandr Sergeevi\u010d Pu\u0161kin; attraverso di esso, lei aveva quindi degli antenati neri africani (una parte su trentadue), in quanto diretta discendente del \"prot\u00e9g\u00e9\" di Pietro il Grande, Abram Petrovi\u010d Gannibal. Il Granduca incontr\u00f2 Sofia quando la salv\u00f2 da un cavallo che la stava investendo; Michail Michajlovi\u010d non prov\u00f2 nemmeno a chiedere il necessario permesso allo Zar o ai famigliari per il matrimonio, perch\u00e9 sapeva che non sarebbe stato concesso. Si sposarono quindi a Sanremo il 26 febbraio 1891.\nSecondo lo statuto della famiglia imperiale, il matrimonio non solo era morganatico, ma era addirittura illegale; questo caus\u00f2 un grande scandalo alla corte russa, nonostante gli antenati dinastici della sposa. Il granduca Michail venne privato del suo rango militare e della sua posizione di aiutante presso la corte imperiale. Gli venne inoltre proibito di fare ritorno in Russia per tutta la sua vita. Quando la madre venne a sapere del matrimonio morganatico di Michail ebbe un colpo apoplettico e si dovette recare in treno in Crimea per riprendersi, ma qui fu colta da un infarto e ne mor\u00ec, cosicch\u00e9 tutti incolparono Michail Michajlovi\u010d della disgrazia. Essendogli precluso l'accesso alla Russia, egli non pot\u00e9 nemmeno assistere al funerale della granduchessa Olga Feodorovna.\nEsilio.\nA causa del suo matrimonio, il granduca Michail Michajlovi\u010d Romanov dovette trascorrere il resto della sua vita in esilio in Inghilterra, Francia e Germania. Sua moglie ottenne il titolo di Contessa di Torby dal cugino Adolfo, granduca di Lussemburgo. La coppia inizialmente visse a Wiesbaden, nella regione di Nassau, dove la famiglia di Sofia un tempo regnava; qui nacquero due dei loro tre figli. Nel 1899 si stabilirono a Cannes, dove possedevano una villa chiamata \"Kazbek\", dal nome di un monte georgiano. Vivevano confortevolmente: avevano infatti al loro servizio cinque lacch\u00e8, un maggiordomo, un valletto, una cameriera per signora, una governante, una \"nurse\" e sei cuochi; Michail poteva permettersi questo stile di vita in quanto possedeva una fabbrica vicino a Tbilisi che imbottigliava acqua minerale.\nNel 1900 il granduca Michail inizi\u00f2 a prendere in affitto Keele Hall, una casa grandiosa nello Staffordshire, a poche miglia di distanza da Newcastle-under-Lyme; durante i dieci anni in cui visse qui egli entr\u00f2 a far parte della vita sociale della campagna inglese. Michail Michajlovi\u010d fu molto contento quando il consiglio comunale di Newcastle-under-Lyme gli confer\u00ec la distinzione di \"Lord High Steward\" del circondario. Egli era inoltre un frequente visitatore di North Berwick, una localit\u00e0 di villeggiatura di mare in Scozia.\nParte dell'anno la trascorreva nella sua villa nel Sud della Francia; il Granduca era il fondatore e presidente del \"Cannes Golf Club\", dove giocava spesso durante la stagione invernale. Sulla Riviera incontrava solitamente i suoi parenti, in particolare sua sorella Anastasija, che aveva una casa nelle vicinanze. Nel 1903 il padre di Michail ebbe un colpo apoplettico e si trasfer\u00ec a Cannes per riprendersi: il vecchio Granduca rimase affascinato dalla nuora e dai nipoti Torby. La presenza del granduca Michail Nikolaevi\u010d a Cannes port\u00f2 Aleksandr, fratello di Michail Michajlovi\u010d, con la sua famiglia a stabilirsi vicino a loro, seguito poi da altri granduchi. Michail Michajlovi\u010d frequentava inoltre molti reali europei che soggiornavano sulla Costa Azzurra. All'epoca in cui si combatteva la guerra russo-giapponese, Michail si ras\u00f2 la barba e smise di tingersi i capelli. Venne descritto come un autocrate nato, ottuso e pedante nell'osservanza del protocollo.\nNel 1908 pubblic\u00f2 un romanzo, \"Never Say Die\" (\"Non Dire Mai Morire\"), a proposito di un matrimonio morganatico, scritto con risentimento per non poter far ritorno nella patria natia. Nella prefazione del testo scrisse: \u00abAppartenendo, come io appartengo, al Sangue Imperiale, ed essendo membro di una casa regante, dovrei avere il piacere di provare al mondo quanto si sbagli nel pensare \u2013 come la maggior parte dell'umanit\u00e0 \u00e8 propensa a fare \u2013 che noi siamo le creature pi\u00f9 felici su questa terra. Non c'\u00e8 dubbio che noi viviamo bene, ma \u00e8 la ricchezza l'unica fonte di felicit\u00e0 al mondo?\u00bb Pur rimanendo sempre devoto alla moglie Sofia, ci\u00f2 nonostante Michail spess\u00f2 si innamor\u00f2 di giovani e belle ragazze.\nIn occasione della morte del padre, avvenuta a Cannes il 18 dicembre 1909, Michail venne autorizzato a ritornare in Russia per il funerale; in ogni caso sua moglie rifiut\u00f2 di accompagnarlo, ancora offesa per gli insulti che avevano funestato il loro matrimonio molti anni prima. Dopo aver lasciato Keele Hall, nel 1909 trasloc\u00f2 a Hampstead, stipulando un lungo contratto d'affitto per Kenwood House, una magione di propriet\u00e0 del Conte di Mansfield, che dava su Hampstead Heath a Londra. Michail Michajlovi\u010d divenne presidente dell'Ospedale generale di Hampstead, al quale don\u00f2 un'ambulanza, e presidente della Societ\u00e0 Artistica di Hampstead. Michail e la sua famiglia vissero nello splendore, godendo di un posto privilegiato nell'alta societ\u00e0 inglese; ogni anno il Granduca e la moglie facevano visita al re Edoardo VII al castello di Windsor o a Sandringham House e inoltre pranzavano a Buckingham Palace.\nDopo la morte di Edoardo VII, il granduca Michail, spinto dalla moglie, cerc\u00f2 invano di ottenere per lei un titolo nobiliare inglese. Nel 1912, re Giorgio V scrisse a Nicola II di Russia a proposito di \u00abquel buon sciocco Michael, che io sono sicuro annoia te con cos\u00ec tante lagnanze quanto fa con me\u00bb. Lo Zar rispose a Giorgio V che Michail Michajlovi\u010d gli aveva chiesto il permesso per sua moglie di accettare un titolo britannico e che egli aveva dato la sua autorizzazione, subordinata naturalmente al consenso del monarca inglese. Quest'ultimo, nella sua replica, puntualizz\u00f2: \u00abIo non ho il potere di conferire un titolo in Inghilterra ad un cittadino straniero e mi \u00e8 ancora pi\u00f9 impossibile nel caso di un granduca russo\u00bb; riconoscendo tristemente che il Granduca si sarebbe fatto avanti con una richiesta formale per la moglie, Giorgio aggiunse che: \u00abIo di certo non guardo al nostro colloquio con piacere, perch\u00e9 temo che io non abbia altre alternative se non rifiutare la sua richiesta\u00bb.\nNon solo Michail non fu in grado di ottenere un titolo per Sofia, ma la posizione sociale della coppia venne minacciata quando, lo stesso anno, il granduca Michail Aleksandrovi\u010d di Russia, il fratello minore di Nicola II, scelse l'Inghilterra per il proprio esilio, anche questo dettato dalla contrazione di un matrimonio morganatico. L'arrivo in Gran Bretagna di un altro e pi\u00f9 vecchio granduca Michail ricord\u00f2 agli inglesi lo scandalo che a suo tempo aveva attaccato Michail Michajlovi\u010d e la moglie. Di conseguenza i due non ricevettero mai a Kenwood House il nuovo arrivato: il loro rifiuto di aprire le porte alla coppia neo-esiliata suscit\u00f2 l'imitazione della societ\u00e0 inglese, con il risultato che, effettivamente, il granduca Michail Aleksandrovi\u010d e sua moglie Natal'ja Sergeevna \u0160eremetevskaja vennero emarginati.\nNel settembre 1912 il granduca Michail Michajlovi\u010d fu autorizzato a visitare la Russia per il centesimo anniversario della battaglia di Borodino, e venne restaurato nel rango onorario di colonnello del 49\u00ba Reggimento Brest.\nUltimi anni e morte.\nDurante la Prima guerra mondiale, Michail venne nominato presidente della commissione per razionalizzare gli ordini russi per l'estero, ma gli venne comunque negato il permesso di rientrare in Russia e servire nell'esercito. Il 31 ottobre 1916 il Granduca scrisse allo zar Nicola II avvisandolo che i servizi segreti britannici in Russia si aspettavano lo scoppio di una rivoluzione, e che egli avrebbe dovuto soddisfare le richieste del popolo prima che fosse troppo tardi. Alcuni stralci della corrispondenza in lingua francese tra Michail e l'Imperatore, solitamente per richiedere soldi, sono state in seguito pubblicate.\nCon la guerra e la successiva rivoluzione russa, la situazione finanziaria di Michail Michajlovi\u010d peggior\u00f2; perse buona parte dei suoi soldi, che erano vincolati alle fortune dei Romanov. Dovette quindi trasferirsi in un'abitazione pi\u00f9 modesta al numero 3 di Cambridge Gate, a Regent's Park; in ogni caso, re Giorgio V e la regina Mary aiutarono lui e sua moglie con un dono di 10\u00a0000 sterline.\nNel 1916 la sua figlia minore, Nadejda Michajlovna (Nada) spos\u00f2 il principe Giorgio di Battenberg, figlio maggiore del principe Luigi e di sua moglie, nata principessa Vittoria d'Assia-Darmstadt. La famiglia Battenberg stessa era il frutto di un matrimonio morganatico, ma i cui membri erano stati autorizzati ad utilizzare il trattamento di \"Altezza Serenissima\". Un anno dopo il matrimonio, il ramo inglese della famiglia Battenberg abbandon\u00f2 il proprio titolo principesco e Giorgio, che in seguito divenne il 2\u00ba Marchese di Milford Haven, prese il cognome di Mountbatten utilizzando il titolo di cortesia di conte, cosicch\u00e9 sua moglie venne conosciuta come la Contessa di Medina. Anastasia Michajlovna (Zia), la figlia maggiore, nel 1917 spos\u00f2 il ricchissimo baronetto Sir Harold Wernher; questo matrimonio aiut\u00f2 Michail ad alleviare la perdita delle entrate derivanti dalle tenute imperiali, infatti il genero Sir Wernher gli forn\u00ec ampio sostegno finanziario.\nLoro figlio, conte Michail de Torby (Boy), perse il lavoro e torn\u00f2 a vivere con i genitori, ma la relazione si dimostr\u00f2 difficile. Una volta finita la guerra, il granduca Michail e sua moglie ritornarono a Cannes dopo un'assenza di sei anni. Dopo le notizie degli assassini di molti parenti Romanov, molti conoscenti pensarono che Michail fosse diventato uno squilibrato: divenne irascibile e rude con la servit\u00f9 ed un gran cruccio per sua moglie.\nNel 1925 la situazione del Granduca era divenuta cos\u00ec problematica che il genero, Sir Harold Wernher, lo defin\u00ec \u00abcompletamente pazzo\u00bb. Il 4 settembre 1927 Sofia mor\u00ec, all'et\u00e0 di cinquantanove anni; re Giorgio V scrisse una gentile lettera di condoglianze e Edoardo, principe di Galles partecip\u00f2 ai funerali. Entro novembre, secondo Sir Wernher, Michail Michajlovi\u010d ritorn\u00f2 in s\u00e9, visto che ormai non aveva pi\u00f9 una moglie con cui discutere. Il granduca Michail sopravvisse a Sofia per meno di due anni; contrasse infatti un'influenza e mor\u00ec a Londra il 26 aprile 1929, all'et\u00e0 di sessantasette anni, e venne sepolto assieme alla moglie al cimitero di Hampstead.\nDiscendenza.\nIl granduca Michail Michajlovi\u010d Romanov e la contessa Sophie von Merenberg ebbero due figlie ed un figlio:"}
{"id": "2355660", "revid": "1305772", "url": "https://it.wikipedia.org/wiki?curid=2355660", "title": "Gruppo di Pr\u00fcfer", "text": "In matematica e pi\u00f9 precisamente in teoria dei gruppi, il \"p\"-gruppo di Pr\u00fcfer, Z(\"p\"\u221e), per un numero primo \"p\", \u00e8 l'unico gruppo di torsione in cui ogni elemento ha \"p\" radici \"p\"-esime.\nAltre rappresentazioni.\nIl \"p\"-gruppo di Pr\u00fcfer si pu\u00f2 rappresentare anche in molti altri modi equivalenti. Ad esempio, \u00e8 facile mostrare che esso \u00e8 isomorfo al \"p\"-sottogruppo_di_Sylow di Q/Z formato dagli elementi che hanno ordine una potenza di \"p\", o equivalentemente,\nIl \"p\"-gruppo di Pr\u00fcfer pu\u00f2 anche essere visto come sottogruppo del sottogruppo moltiplicativo dei complessi, C*; esso \u00e8 infatti isomorfo al gruppo formato da tutte le radici \"p\"\"n\"-esime dell'unit\u00e0 al variare di \"n\" tra i numeri naturali (e dunque \u00e8 anche un sottogruppo del gruppo circolare, 'U (1)).\nInfine il \"p\"-gruppo di Pr\u00fcfer si pu\u00f2 determinare anche attraverso la sua presentazione"}
{"id": "2355668", "revid": "1314312", "url": "https://it.wikipedia.org/wiki?curid=2355668", "title": "Associazione Fascista Calcio Catania 1936-1937", "text": "Questa voce raccoglie le informazioni riguardanti l'Associazione Fascista Calcio Catania nelle competizioni ufficiali della stagione 1936-1937.\nStagione.\nLa stagione 1936-1937 per il Catania nel campionato di Serie B la si pu\u00f2 chiamare: L'amara stagione infinita. Partiti con ambizioni di disputare un buon campionato cadetto, la squadra non riesce ad esprimere il proprio potenziale, si piazza con 28 punti in decima posizione, tre squadre le stanno dietro e sono retrocesse, Viareggio, Catanzarese e Aquila, per decidere la quarta retrocessa si disputano gli spareggi dal 27 giugno all'11 luglio, con Venezia, Pro Vercelli e Messina che erano arrivate con gli stessi 28 punti del Catania. Toccher\u00e0 proprio alla squadra etnea lasciare la Serie B e scendere in Terza Serie. Il Catania, arrivato 13\u00ba, retrocesse in Serie C dopo aver perso agli spareggi contro , e ."}
{"id": "2355674", "revid": "1573940", "url": "https://it.wikipedia.org/wiki?curid=2355674", "title": "Theba", "text": "Theba \u00e8 un genere di molluschi gasteropodi della famiglia Helicidae. \u00c8 l'unico genere della trib\u00f9 Thebini.\nTassonomia.\nComprende le seguenti specie:"}
{"id": "2355676", "revid": "21880", "url": "https://it.wikipedia.org/wiki?curid=2355676", "title": "Helix pisana", "text": ""}
{"id": "2355677", "revid": "117916761", "url": "https://it.wikipedia.org/wiki?curid=2355677", "title": "Il chitarrista spagnolo", "text": "Il chitarrista spagnolo \u00e8 un dipinto a olio su tela (147,3\u00d7114,3 cm) del pittore francese \u00c9douard Manet, realizzato nel 1860 e conservato al Metropolitan Museum of Art di New York.\nDescrizione.\nIl dipinto fu esposto al Salon del 1861 e riscosse uno sfolgorante successo, a tal punto che ricevette persino una \"mention honorable\", unico riconoscimento ufficiale che Manet ebbe per tutto il ventennio successivo. Manet, in questo modo, esord\u00ec brillantemente e si segnal\u00f2 come giovane promessa '. Il successo ufficiale di Manet, che pensava di essere entrato a gamba tesa nell'arena dell'arte ufficiale, fu infatti solamente di breve durata e sarebbe stato presto rimpiazzato da scandali ripetuti.\nL'immagine testimonia il grande interesse che Manet nutriva per la pittura spagnola del Seicento, che ebbe agio di conoscere nelle gallerie del Louvre, pur non essendosi ancora mai recato personalmente sul posto. Manet, infatti, voleva rifarsi dall'insuccesso che due anni prima aveva conosciuto il suo \"Bevitore d'assenzio\", a tal punto che preso dallo sconforto avrebbe confidato all'amico Antonin Proust: \u00abHo rappresentato un tipo parigino, studiato a Parigi, mettendo nell'esecuzione la semplicit\u00e0 che ho trovato in Vel\u00e1zquez. Non viene capito. Forse si comprender\u00e0 meglio se faccio un tipo spagnolo\u00bb. Fu cos\u00ec che, mostrandosi assai sensibile alle suggestioni dei quadri di Vel\u00e1zquez e Goya, Manet decise di raffigurare un \"guitarrero\" spagnolo.\nIl pezzo, pur venendo lodato proprio per il suo ortodosso realismo, \u00e8 in realt\u00e0 filologicamente scorretto. Il soggetto raffigurato, infatti, non \u00e8 un vero chitarrista, bens\u00ec un modello parigino opportunamente abbigliato per l'occasione: egli, tra l'altro, era mancino, e lo strumento che regge in mano doveva in realt\u00e0 essere suonato con la mano destra. Nonostante queste inesattezze, piovvero le lodi e furono in molti a riconoscervi \u00abuna pittura che sta in mezzo tra quella detta realista e quella detta romantica\u00bb, per usare le parole del critico Desnoyers. Assai calorosi furono i commenti di Th\u00e9ophile Gautier, che nel \"Moniteur\" scrisse: \u00abCaramba! Ecco un \"Guitarrero\" che non proviene dall'Op\u00e9ra-Comique e che sfigurerebbe su una litografia di romanza; ma Vel\u00e1zquez lo saluterebbe con un'amichevole strizzatina d'occhio e Goya chiederebbe del fuoco per accendere il suo papelito\u00bb. Sotto il profilo stilistico, invece, il quadro si rivela essere esatto: la stesura pittorica \u00e8 sintetica e contrastata, l'impianto strutturale \u00e8 assai semplice e l'immagine effigiata ha un forte impatto visivo, sapientemente calibrato tra la posa vivace e dinamica del chitarrista e le sinfonie delle zone cromatiche delle varie superfici, fra le quali si segnalano le note squillanti del vaso rosso e del fazzoletto bianco."}
{"id": "2355680", "revid": "21880", "url": "https://it.wikipedia.org/wiki?curid=2355680", "title": "Thebini", "text": ""}
{"id": "2355685", "revid": "1149807", "url": "https://it.wikipedia.org/wiki?curid=2355685", "title": "Quinto Ogulnio Gallo", "text": "Biografia.\nNel 300 a.C. fu tribuno della plebe con il fratello Gneo. Essi formularono la proposta di aggiungere ai quattro pontefici e ai quattro auguri in carica, tutti patrizi, altrettanti pontefici e cinque auguri scelti fra gli ex consoli plebei. Il popolo vot\u00f2 questa legge, ricordata con il nome di \"Lex Ogulnia\", che apr\u00ec ai notabili plebei l'accesso alle ultime cariche sacerdotali ancora appannaggio dei soli patrizi.\nGli Ogulni furono poi edili curuli nel 296 a.C., e in questa veste, grazie ai beni confiscati ad alcuni usurai da loro citati in giudizio, offrirono al tempio di Giove Capitolino porte di bronzo, vasi d'argento e la quadriga del frontone; fecero poi installare effigie della lupa capitolina con Romolo e Remo presso il fico ruminale sacro. Infine, lastricarono il marciapiede tra la Porta Capena e il tempio di Marte.\nSecondo il racconto tardivo di Vittore, nel 292 a.C., mentre Roma veniva colpita da un'epidemia, Ogulnio guid\u00f2 la delegazione inviata a chiedere l'aiuto divino presso il santuario di Esculapio a Epidauro nel Peloponneso. Ivi un serpente sbuc\u00f2 dalla base della statua del dio e si nascose a bordo della nave romana. Al rientro della delegazione, il serpente abbandon\u00f2 la nave e nuot\u00f2 lungo il Tevere in direzione dell'Isola Tiberina. Qui fu edificato un tempio, e l'epidemia cess\u00f2.\nNel 273 a.C. Ogulnio Gallo partecip\u00f2 con Quinto Fabio Massimo Gurgite e Numerio Fabio Pittore a una spedizione presso il re d'Egitto Tolomeo II, parente e sostenitore di Pirro, di cui Roma temeva l'intervento in Italia meridionale. Al ritorno, essi fecero rapporto al Senato e devolsero al tesoro i doni offerti loro da Tolomeo a titolo personale. Il Senato per\u00f2 rifiut\u00f2 il nobile gesto e permise loro di conservarli in ricompensa dei loro meriti.\nInfine, nel 269 a.C., Ogulnio Gallo fu console con Gaio Fabio Pittore, con il quale combatt\u00e9 nella Guerra Picentina. Sotto il suo consolato furono battute le prime monete romane d'argento, in forma di denari, quinari, sesterzi e dupondi. L'emissione di queste monete, che sostituirono le dracme greche in circolazione a Roma testimonia l'emancipazione economica romana."}
{"id": "2355686", "revid": "712828", "url": "https://it.wikipedia.org/wiki?curid=2355686", "title": "Snowspeeder", "text": ""}
{"id": "2355689", "revid": "767487", "url": "https://it.wikipedia.org/wiki?curid=2355689", "title": "Darren Dennehy", "text": "Carriera.\nHa disputato quattro partite di qualificazione all'Europeo Under-21 del 2011."}
{"id": "2355699", "revid": "1782831", "url": "https://it.wikipedia.org/wiki?curid=2355699", "title": "Carl Fredricksen", "text": "Carl Fredricksen \u00e8 il protagonista del film d'animazione \"Up\", decimo lungometraggio realizzato dai Pixar Animation Studios, in co-produzione con la Walt Disney Pictures, diretto da Pete Docter e Bob Peterson.\nBiografia.\nCarl Fredricksen da piccolo, amava tanto il suo idolo, Charles F. Muntz, e il suo sogno era quello di viaggiare in tutto il mondo. Quando incontr\u00f2 Ellie, venne a sapere che anche lei aveva il suo stesso sogno. Crescendo si spos\u00f2 con Ellie e divent\u00f2 un venditore di palloncini, ma i soldi che metteva da parte per un viaggio aereo in Sudamerica li dovette spendere per le bollette e l'assicurazione medica. Lui ed Ellie non ebbero mai figli. Quando sembra riuscire a prendere un biglietto aereo con i soldi della pensione, Ellie muore.\nDopo la morte della moglie, quando ormai a 78 anni la sua vita sembra non offrirgli pi\u00f9 il tempo necessario per realizzare il suo sogno, ha l'idea di far volare la sua abitazione utilizzando dei palloncini, in modo da sfuggire alle persone che vogliono impossessarsi della sua casa e mandarlo a vivere in una struttura per anziani. Durante il volo bussa alla sua porta Russell, un boyscout di 8 anni rimasto per errore sulla veranda della casa. \u00c8 con lui che Carl Fredricksen intraprende il viaggio dei suoi sogni in Sudamerica, dove incontrano animali selvaggi e anche dei nemici, tra cui proprio Muntz, impazzito per voler catturare la specie dello struzzo Kevin, proprio lo struzzo che Carl aveva incontrato. Muntz tenta di avvicinarsi a lui per catturare la creatura, con i suoi cani, e quando ci riesce, Carl glielo lascia fare poich\u00e9 \u00e8 distratto a spegnere il fuoco, che Muntz ha appiccato alla sua casa. Depresso, arriva alle cascate con un arrabbiato Russell e si ferma in casa a disperarsi, ma quando sfoglia il libro d'avventure della moglie, scopre un messaggio scritto dalla moglie che non aveva mai notato: \"Grazie per queste avventure; ora vivine una tu. Con amore, Ellie\". Ripresosi grazie a questo, decide di aiutare Kevin. Arrivato al dirigibile, Carl riesce a liberarlo e comincia una battaglia in cielo, nella quale Muntz muore. Carl riporta Kevin dagli altri struzzi e torna a casa, negli Stati Uniti, premiando lui stesso Russell come esploratore.\nRealizzazione del personaggio.\nIl design e il carattere di Carl Fredricksen \u00e8 parzialmente basato sull'attore Spencer Tracy nel suo ultimo film \"Guess Who's Coming to Dinner - Indovina chi viene a cena?\".\nDurante la scelta del personaggio principale, Docter disegn\u00f2 un uomo scontroso e anziano, ma sorridente, intento a vendere dei palloncini. Gli autori definirono il personaggio \"perfetto\" per il loro film, in quanto si sentivano di voler mostrare una visione del mondo diversa da ogni altra apparsa in un film. Tuttavia Docter non era interessato ad un anziano come protagonista, in quanto avrebbe potuto identificare agli spettatori una figura troppo anziana e pi\u00f9 vicina ai nonni.\nPer quanto riguarda la sua voce, Edward Asner ha rivelato di essersi ispirato nella voce del personaggio ad un suo vecchio personaggio televisivo, Lou Grant, protagonista della serie serie televisiva statunitense di genere drammatico, trasmessa dalla CBS dal 1977 al 1982 intitolata \"Lou Grant\". L'idea iniziale del personaggio \u00e8 che dovesse avere un lato scontroso causato da una storia drammatica presente nel suo passato; per questo gli autori decisero di renderlo vedovo di moglie.\nAccoglienza.\nIl personaggio di Carl Fredricksen ha ricevuto moltissime critiche positive. Bill Capodagli ha elogiato Carl, definendolo scontroso ma allo stesso tempo simpatico. \"Wall Street Journal\" e il suo editore Joe Morgenstern hanno descritto Carl burbero, paragonandolo a Buster Keaton, ma anche come questo suo aspetto sia velocemente mutato nel corso del film, rendendolo un personaggio nuovo. Ann Hornaday di The Washington Post ha paragonato il personaggio a Spencer Tracy, mentre Lisa Schwarzbaum di Entertainment Weekly ha descritto Carl simile a Tracy nel film \"Guess Who's Coming to Dinner - Indovina chi viene a cena?\"."}
{"id": "2355700", "revid": "125239035", "url": "https://it.wikipedia.org/wiki?curid=2355700", "title": "Passo di San Giacomo", "text": "Il passo di San Giacomo (in walser: \"San Jakompass\" - 2.308\u00a0) \u00e8 un valico alpino sul confine tra l'Italia e la Svizzera, e costituisce il punto pi\u00f9 settentrionale del Piemonte. Collega Formazza nell'omonima valle con Airolo passando per la val Bedretto.\nDescrizione.\nDal punto di vista orografico si trova nelle Alpi Lepontine e separa le due seguenti sottosezioni: Alpi del Monte Leone e del San Gottardo e Alpi Ticinesi e del Verbano.\nDal versante italiano era raggiunto dalla strada statale 659 di Valle Antigorio e Val Formazza; oggi gli ultimi chilometri sopra la cascata del Toce sono chiusi al traffico.\nProprio a ridosso del cippo che segna il confine si trova la vecchia caserma della Guardia di Finanza utilizzata, fino alla fine degli anni settanta, per i controlli doganali e anticontrabbando; lo stabile \u00e8 stato demolito nell'estate 2020 per lasciar posto ad una futura stazione di sosta e ricarica per biciclette elettriche."}
{"id": "2355701", "revid": "729019", "url": "https://it.wikipedia.org/wiki?curid=2355701", "title": "La cantante di strada", "text": "La cantante di strada (La chanteuse de rue) \u00e8 un dipinto a olio su tela (171,3x105,8\u00a0cm) realizzato nel 1862 dal pittore pre impressionista francese \u00c9douard Manet. La tela \u00e8 conservata al Museum of Fine Arts di Boston.\nNell'opera, la modella preferita dell'artista, Victorine Meurent, \u00e8 raffigurata nei panni di una cantante che esce da un locale di cabaret a notte fonda, mentre mangia delle ciliegie.\nLa scena \u00e8 stata ispirata a Manet direttamente da un incontro che fece di notte con una donna che corrispondeva esattamente a tale descrizione. Chiedendole immediatamente di posare per lui, la giovane donna rifiut\u00f2, e si dice che Manet abbia esclamato: \u00abSe lei non vuole, vorr\u00e0 Victorine!\u00bb"}
{"id": "2355704", "revid": "1272592", "url": "https://it.wikipedia.org/wiki?curid=2355704", "title": "Fumetti Disney di Romano Scarpa", "text": ""}
{"id": "2355709", "revid": "1149807", "url": "https://it.wikipedia.org/wiki?curid=2355709", "title": "The King of Fighters '98", "text": "The King of Fighters 98 \u00e8 un picchiaduro sviluppato dalla SNK, quinto capitolo della saga \"The King of Fighters\", per il cabinato da bar Neo Geo, in seguito convertito su numerose console.\nNon \u00e8 un episodio che segue la storia della serie (ripresa con il successivo \"The King of Fighters '99\"), e quindi i personaggi che vi appaiono appartengono ad ogni tempo della saga.\nTrama.\n\"The King of Fighters '98\" non ha una vera e propria trama come successo per i \"King of Fighters\" dal 95 al 97. La battaglia finale si disputa con un risorto Rugal, in cui non viene nemmeno spiegato come abbia fatto a risorgere dopo che il suo corpo era esploso in \"The King of Fighters '95\".\nModalit\u00e0 di gioco.\nIl gioco non \u00e8 che una raccolta, con eventuali miglioramenti, di tutti i personaggi della serie, da \"KOF '94\" a \"'97\"). \nCome nel \"KOF '97\", si potr\u00e0 scegliere tra due stili di combattimento: Advance, basato pi\u00f9 sull'aggressivit\u00e0, ed Extra, pi\u00f9 difensivo e capace di far caricare la barra della super tenendo premuti tutti i tasti.\nQuando si perde un match, il team risultante perdente avr\u00e0, come bonus, una tacca super in pi\u00f9, nell'eventualit\u00e0 si stia usando la modalit\u00e0 Advance, mentre la barra della Super! sar\u00e0 piena e caler\u00e0 lentamente se si sta giocando con lo stile Extra.\nVersioni.\nOriginale.\nIl gioco fu convertito per Neo Geo AES, Neo Geo CD e PlayStation, di cui solo quest'ultima raggiunse la clientela americana ed europea, divenendo il secondo capitolo della saga ad approdare su una console casalinga dopo \"The King of Fighters '95\". \nUna versione Dreamcast fu intitolata \"The King of Fighters: Dream Match 1999\", pubblicata l'anno seguente. Il gioco \u00e8 incluso in \"The King of Fighters Collection: Orochi Saga\", raccolta dei vari titoli, pubblicata in America ed in Europa per PlayStation 2, PlayStation Portable e Wii (bench\u00e9 nella versione giapponese non sia incluso).\n\"Ultimate Match\".\n\"KOF '98\" fu in seguito ricreato con il titolo di \"The King of Fighters '98: Ultimate Match\", nel 2008. Commercializzato in Giappone come gioco arcade per il cabinato Taito Type X nel marzo 2008, \u00e8 stato convertito per PlayStation 2 nel medesimo anno.\nLa versione dispone di personaggi aggiuntivi, tra cui Eiji Kisaragi da \"KOF '95\", Kasumi Todoh ed il Boss Team (Geese Howard, Wolfgang Krauser, e Mr. Big) da \"KOF ' 96\", cos\u00ec come i Boss Goenitz ed Orochi: appare il novero di personaggi comparsi da \"KOF '94\" a \"KOF ' 97\"\n\u00c8 stato aggiunto lo stile da combattimento \"Ultimate\", uno stile revisionato in grado di applicare le caratteristiche dello stile Advance congiunte a quelle Extra, barra Super! inclusa."}
{"id": "2355711", "revid": "228587", "url": "https://it.wikipedia.org/wiki?curid=2355711", "title": "The Right Honourable", "text": "The Right Honourable (abbreviato in The Rt Hon. o Rt Hon.) \u00e8 un trattamento onorifico utilizzato nel Regno Unito, in Canada, Australia, Nuova Zelanda e in India, in alcuni degli altri reami del Commonwealth, nei Caraibi britannici, a Mauritius e occasionalmente in altri stati.\nMembri.\nIl trattamento spetta a:\nIl trattamento \u00e8 inoltre legato ad alcune cariche, le persone che le ricoprono possono quindi utilizzarlo per il tempo in cui sono in carica. Fra questi:\nUtilizzo del trattamento onorifico.\nRegno Unito.\nIl prefisso \u00e8 abitualmente abbreviato in \"The\" in molte situazioni, ma mai per i Privati Consiglieri. Le seguenti persone hanno il diritto di utilizzo a titolo personale:\nLe seguenti persone hanno il diritto di stile \"ex officio\". Lo stile viene aggiunto al nome dell'ufficio, non il nome della persona:\nCanada.\nIn Canada, solo i responsabili dei pi\u00f9 alti uffici pubblici possono fregiarsi del trattamento di \"The Right Honourable\" (\"Le tr\u00e8s honorable\" \u00e8 il termine francese usato dal governo federale). In precedenza, questo \u00e8 stato in virt\u00f9 della loro nomina al Privy Council of the United Kingdom. Tuttavia, gli appuntamenti canadesi al Privy British Council sono stati finiti da parte del governo di Lester Pearson. \nDa allora, agli individui che detengono o hanno ricoperto, uno dei seguenti uffici viene assegnato il trattamento di Right Honourable a vita:\nIl Governatore generale pu\u00f2 conferire il trattamento a vita anche a canadesi illustri che non hanno ricoperto alcuna delle cariche per cui \u00e8 previsto.\nIl trattamento \u00e8 stato conferito alle seguenti persone:\nPer i Governatori generali in carica \u00e8 possibile usare anche l'appellativo \"His/Her Excellency\". I membri del Privy Council e del Senate ricevono il trattamento di \"The Honourable\". Il trattamento di Right Honourable non si applica ai funzionari di livello provinciale.\nBefore the style of Right Honourable came into use for all Canadian prime ministers, three prime ministers did not have the style as they were not members of the Privy Council of the United Kingdom. These three were the Hon. Alexander Mackenzie, the Hon. Sir John Abbott and the Hon. Sir Mackenzie Bowell.\nOver the years, a number of prominent Canadians became members of the Privy Council of the United Kingdom and thus were entitled to use the style of Right Honourable, either because of their services in Britain (e.g. serving as envoys to London) or as members of the Imperial War Cabinet, or due to their prominence in the Canadian Cabinet. These include:\nIrlanda.\nMembers of the Privy Council of Ireland were entitled to be addressed as \"The Right Honourable\", even after the Privy Council ceased to have any functions or to meet on the creation of the Irish Free State in December 1922. Nevertheless, the Lord Mayor of Dublin, like some of his counterparts in Great Britain, retained the use of the honorific style as a result of its having been conferred separately by legislation; in 2001 it was removed, as a consequence of local government law reform.\nNuova Zelanda.\nIn New Zealand, the Prime Minister and some other senior cabinet ministers were customarily appointed to the Privy Council of the United Kingdom and thus styled \"The Right Honourable\". Senior New Zealand Judges are also often appointed as Privy Councillors.\nIn her resignation honours, the former prime minister Helen Clark did not recommend the appointment of any new Privy Councillors, and at present Winston Peters is the sole Privy Councillor in the New Zealand parliament. Privy Councillors recently retired from parliament include Clark, the former Speaker of the House Jonathan Hunt, and the former prime minister Jenny Shipley. In 2009 it was announced that the new Prime Minister John Key had decided not to make any further recommendations to the Crown for appointments to the Privy Council.\nIn August 2010, the Queen of New Zealand announced that, with immediate effect, individuals who hold, and those persons who after the date of the signing of these rules are appointed to, the following offices are awarded the style \"The Right Honourable\" for life:\nThis change was made because the practice of appointing New Zealanders to the Privy Council of the United Kingdom had ceased. However, the change had little immediate effect, as all but two of the holders or living former holders of the offices granted the style had already been appointed to the Privy Council.\nThe living New Zealanders holding the style \"The Right Honourable\" as a result of membership of the Privy Council are:\nThe living New Zealanders holding the style \"The Right Honourable\" for life as a result of the 2010 changes are:\nSri Lanka.\nIn Sri Lanka, il primo ministro dell'indipendenza dello Sri Lanka (Ceylon), D.S. Senanayake \u00e8 stato insignito del titolo \"Mahamanya\", che \u00e8 la versione localizzata (in singalese) del trattamento di \"The Right Honorable\"."}
{"id": "2355712", "revid": "31789", "url": "https://it.wikipedia.org/wiki?curid=2355712", "title": "Gaio Fabio Pittore", "text": "Biografia.\nMembro dell'influente gens Fabia, fu fratello del console del 266 a.C. Numerio Fabio Pittore, e nonno dello storico Quinto Fabio Pittore che fu anche pretore nel 216 a.C. Gaio Fabio fu a sua volta console con Ogulnio Gallo nel 269 a.C., epoca in cui Roma intraprese la guerra con i Messapi e si mosse per la prima volta anche contro i Piceni in tumulto, per assoggettarli definitivamente l'anno seguente nel corso della Guerra Picentina."}
{"id": "2355717", "revid": "333440", "url": "https://it.wikipedia.org/wiki?curid=2355717", "title": "The Rt Hon.", "text": ""}
{"id": "2355722", "revid": "352448", "url": "https://it.wikipedia.org/wiki?curid=2355722", "title": "Onda di Rayleigh", "text": ""}
{"id": "2355728", "revid": "352448", "url": "https://it.wikipedia.org/wiki?curid=2355728", "title": "Onda di Love", "text": ""}
{"id": "2355730", "revid": "117954496", "url": "https://it.wikipedia.org/wiki?curid=2355730", "title": "La ferrovia", "text": "La ferrovia (\"Le Chemin de fer\") \u00e8 un dipinto a olio su tela (93,3\u00d7111,5 cm) del pittore francese \u00c9douard Manet, realizzato nel 1872-1873 e conservato alla National Gallery of Art di Washington.\nDescrizione.\nManet sub\u00ec irrimediabilmente il fascino delle ferrovie, universalmente riconosciute all'epoca come il simbolo del trionfo della rivoluzione industriale e del progresso scientifico. Cos\u00ec come per gli altri Impressionisti - nel biennio 1876-1877 Manet raffigur\u00f2 molte volte la stazione di Saint-Lazare - Manet fece delle strade ferrate un oggetto degno della rappresentazione pittorica: vedere i treni in corsa in mezzo alla campagna, infatti, era per lui un affascinante spettacolo, e considerava i ferrovieri come persone dotate di piena padronanza di s\u00e9 e di una risoluta volont\u00e0.\nManet intraprese l'esecuzione de \"La ferrovia\" nel 1872, dipingendo per la maggiore in \"en plein air\", con l'aggiunta di alcuni dettagli secondari eseguita nel chiuso dell\"'atelier\" e la rifinitura globale portata a termine nel giardino del pittore Hirsch, all'incrocio tra rue de Rome e rue de Constantinople, dunque a poca distanza dal parco binari della trafficata stazione di Saint-Lazare. Il dipinto raffigura una donna e una bambina, per le quali posano rispettivamente Victorine Meurent, gi\u00e0 modella di \"Olympia\", e la figlia di un amico, probabilmente proprio dell'Hirsch. La ragazza di sinistra ha uno sguardo pensieroso e mesto e regge sul grembo un ventaglio, un libro aperto e un cagnolino addormentato (si tratta questa di una citazione dalla \"Venere di Urbino\" di Tiziano Vecellio, antico maestro particolarmente amato dal Manet). La bambina di destra, invece, \u00e8 vestita con un elegante abito bianco e blu e rivolge le spalle all'osservatore: \u00e8 aggrappata all'inferriata di ferro, e ammira con grande reverenza lo spettacolo del treno in manovra, che si fa strada verso la stazione con grandi sbuffi di vapore. Alla vivace curiosit\u00e0 della fanciulla si contrappone la mestizia della donna, consapevole della propria maturit\u00e0, la quale infatti non \u00e8 interessata all'arrivo della locomotiva, anche se interrompe per un attimo la lettura. A completare la composizione vi \u00e8 un grappolo d'uva, posto a destra del muricciolo.\nIl ritmo della visione \u00e8 scandito dal succedersi delle sbarre dell'inferriata, un'invenzione gi\u00e0 sperimentata qualche anno prima dal Manet nel dipinto \"Il balcone\". La cancellata, infatti, si frappone tra lo sfondo e le due protagoniste, sicch\u00e9 anche l'osservatore viene posto allo stesso livello delle figure e pertanto osserva la scena al di qua delle sbarre. Questa soluzione, pur essendo molto innovativa, non fu affatto gradita dai critici che, ancora legati al vecchio \"chlich\u00e9\" degli esordi del pittore, non lesinarono critiche velenose ed aspre: \u00abQueste infelici, vedendosi dipinte in tal modo, volevano fuggire! Ma lui, previdente, ha messo una grata che ha loro tagliato ogni via di fuga\u00bb. L'amico Burty, al contrario, colse con grande acume l'anima dell'opera: \u00abIl movimento, il sole, l'aria tersa, i riflessi, tutto d\u00e0 l'impressione della natura, ma della natura colta da un animo delicato e tradotta da uno raffinato\u00bb."}
{"id": "2355734", "revid": "31789", "url": "https://it.wikipedia.org/wiki?curid=2355734", "title": "Appio Claudio Russo", "text": "Biografia.\nMembro della nobile gens Claudia, Appio Claudio Russo fu console nel 268 a.C. con Publio Sempronio Sofo. I due consoli guidarono i Romani alla sottomissione definitiva dei Piceni nella Guerra Picentina, con la battaglia di Ascoli. Svetonio fa menzione di Appio Claudio Russo in un breve passaggio delle \"Vite dei Cesari\", affermando che egli, dopo essersi fatto erigere una statua sormontata di un diadema nei pressi del foro romano, tent\u00f2 di impadronirsi dell'Italia per mezzo dei suoi clienti. Non \u00e8 noto quale fu la sua sorte dopo il consolato."}
{"id": "2355739", "revid": "110157", "url": "https://it.wikipedia.org/wiki?curid=2355739", "title": "Sun Gangs", "text": "Sun Gangs \u00e8 il terzo studio album della band neozelandese The Veils. Nel Regno Unito la sua data di pubblicazione \u00e8 stata il 6 aprile 2009 mentre negli Stati Uniti \u00e8 stato pubblicato il giorno successivo. \u00c8 stato pubblicato in tre diversi formati: CD, Vinile e Digitale. La versione LP include un codice che permette il download gratuito dell'album in USA, mentre nel Regno Unito lo stesso codice d\u00e0 diritto a una copia gratuita della versione CD."}
{"id": "2355740", "revid": "709565", "url": "https://it.wikipedia.org/wiki?curid=2355740", "title": "Richard Taylor", "text": ""}
{"id": "2355742", "revid": "729019", "url": "https://it.wikipedia.org/wiki?curid=2355742", "title": "Saab 18", "text": "Il Saab 18 era un monoplano svedese, da bombardamento e ricognizione, degli anni quaranta.\nDalle linee somiglianti a quelle del tedesco Dornier Do 217, venne impiegato in prima linea fino al 1959 quando venne rimpiazzato con i Saab 29 Tunnan.\nStoria.\nSviluppo.\nSebbene il progetto nascesse nella seconda met\u00e0 degli anni trenta, in base ad una richiesta delle autorit\u00e0 svedesi per un ricognitore, il primo volo del prototipo del Saab 18 ebbe luogo solamente il 19 giugno 1942, poich\u00e9 le specifiche della richiesta stessa furono oggetto di variazione.\nAll'atto pratico i primi due prototipi del velivolo, denominati Saab 18A, vennero completati rispettivamente come bombardiere leggero e bombardiere in picchiata.\nMalgrado le prime risultanze dei collaudi avessero evidenziato una sostanziale insufficienza nella potenza erogata dai propulsori (inizialmente due radiali Pratt &amp; Whitney R-1830), poich\u00e9 non era all'epoca possibile dotare il velivolo di motori di maggior potenza, venne comunque dato inizio alla produzione di due versioni (una da bombardamento ed una da ricognizione).\nSolo due anni dopo, mentre i primi velivoli entravano in servizio con la Svenska Flygvapnet, si resero disponibili motori Daimler-Benz DB 605B prodotti su licenza in Svezia, potendo quindi porre rimedio alle carenze evidenziate: il 10 giugno 1944, venne fatto volare il primo prototipo della versione \"B\" al quale fecero presto seguito gli esemplari di serie.\nLa produzione prosegu\u00ec fino al 1948, mentre gli ultimi Saab 18 vennero radiati nel 1959.\nImpiego operativo.\nLe prime due versioni del Saab 18 entrarono in servizio a partire dall'estate del 1944, nei rispettivi compiti di bombardiere e ricognitore, mentre l'ultima versione (impiegata per compiti di attacco al suolo) entr\u00f2 in servizio nel 1945.\nIn ragione della neutralit\u00e0 svedese nel corso della seconda guerra mondiale, i Saab 18 non vennero mai impiegati in combattimento.\nDescrizione tecnica.\nStruttura.\nIl Saab 18 era un monoplano ad ala media, con struttura interamente metallica. Il carrello era di tipo triciclo posteriore con le gambe anteriori completamente retrattili all'interno delle gondole dei motori che, a loro volta, erano alloggiate in ciascuna delle semiali. I piani di coda sostenevano impennaggi bideriva.\nL'equipaggio (2 o 3 persone, a seconda delle versioni) era ospitato in una cabina ad ampia vetratura, al fine di agevolare i compiti del bombardiere/navigatore.\nMotore.\nDue furono le motorizzazioni impiegate nel corso della vita operativa del Saab 18: la versione \"A\" era provvista di motori Pratt &amp; Whitney R-1830 (radiale a 14 cilindri dalla potenza di 1\u00a0080 cv), mentre la versione \"B\" montava i 12 cilindri a V invertita Daimler-Benz DB 605B. Entrambe le unit\u00e0 motrici erano prodotte in Svezia, su licenza delle rispettive case costruttrici.\nArmamento.\nIndipendentemente dalla motorizzazione, i Saab 18 nella configurazione da bombardamento potevano essere equipaggiati con carichi di caduta per un massimo di 1\u00a0500\u00a0kg, stivati all'interno della fusoliera. Nelle versioni da ricognizione la stiva era occupata dagli apparecchi fotografici.\nL'armamento difensivo consisteva di tre mitragliatrici di cui due da 7,9\u00a0mm ed una da 13,2\u00a0mm.\nL'ultima versione di produzione (\"T 18B\") montava due cannoni da 20\u00a0mm ed un cannone Bofors L50 da 57\u00a0mm, piazzato in un'apposita gondola sotto la parte anteriore della fusoliera."}
{"id": "2355743", "revid": "51323", "url": "https://it.wikipedia.org/wiki?curid=2355743", "title": "Jerome Friedman", "text": ""}
{"id": "2355747", "revid": "6923", "url": "https://it.wikipedia.org/wiki?curid=2355747", "title": "Casa Ramon Casas", "text": "La Casa Ramon Casas, chiamata anche Casa Casas-Carb\u00f3, \u00e8 un edificio modernista che si trova al numero 96 del Passeig de Gr\u00e0cia a Barcellona.\nIl pittore Ramon Casas, appartenente all'alta borghesia, commission\u00f2 all'architetto Antoni Rovira i Rabassa il completamento dell'edificio dove si trasfer\u00ec a vivere. Il progetto dell'edificio risale al 1898 e prevedeva una facciata in pietra, nella quale si possono ammirare le decorazioni sui balconi, in particolare nel primo piano, e la ripetizione delle piccoli finestre nel piano pi\u00f9 elevato.\nL'appartamento principale, dove risiedeva Casas, \u00e8 oggi occupato da un negozio di franchising, ma \u00e8 tuttora visibile parte della decorazione in ceramica e ferro battuto realizzata da Josep Orriols e dai fratelli Flinch."}
{"id": "2355748", "revid": "129019", "url": "https://it.wikipedia.org/wiki?curid=2355748", "title": "Casa Casas-Carb\u00f3", "text": ""}
{"id": "2355750", "revid": "116307362", "url": "https://it.wikipedia.org/wiki?curid=2355750", "title": "Richard Edward Taylor", "text": "Studi.\nNel 1950 si laurea all'Universit\u00e0 dell'Alberta e nel 1952 consegue un master. Nel 1962, poi, ottiene il dottorato presso la Stanford University."}
{"id": "2355753", "revid": "307923", "url": "https://it.wikipedia.org/wiki?curid=2355753", "title": "Publio Sempronio Sofo", "text": "Publio Sempronio Sofo \u00e8 il nome di due consoli repubblicani romani, padre e figlio:"}
{"id": "2355760", "revid": "51323", "url": "https://it.wikipedia.org/wiki?curid=2355760", "title": "Richard E. Taylor", "text": ""}
{"id": "2355762", "revid": "2138421", "url": "https://it.wikipedia.org/wiki?curid=2355762", "title": "Mattei", "text": ""}
{"id": "2355765", "revid": "1272592", "url": "https://it.wikipedia.org/wiki?curid=2355765", "title": "Boldrini", "text": ""}
{"id": "2355769", "revid": "305330", "url": "https://it.wikipedia.org/wiki?curid=2355769", "title": "Scheda SIM", "text": ""}
{"id": "2355770", "revid": "599013", "url": "https://it.wikipedia.org/wiki?curid=2355770", "title": "Bancs-Fanals", "text": "I Bancs-Fanals sono delle panchine-lampioni che si trovano lungo il Passeig de Gr\u00e0cia di Barcellona.\nRealizzati nel 1906 dall'allora architetto comunale Pere Falqu\u00e9s i Urp\u00ed, sono alcuni dei suoi lavori pi\u00f9 conosciuti, anche se a volte sono stati attribuiti all'architetto modernista Antoni Gaud\u00ed.\nLe panchine che costituiscono i \"Bancs-Fanals\" del \"Passeig de Gr\u00e0cia\" sono trentadue, tutte costruite con il classico trencad\u00eds del modernismo catalano, e al di sopra di queste si innalzano dei lampioni in ferro battuto con il caratteristico \"coup de fouet\"."}
{"id": "2355771", "revid": "339392", "url": "https://it.wikipedia.org/wiki?curid=2355771", "title": "Missile Iskander", "text": ""}
{"id": "2355774", "revid": "693190", "url": "https://it.wikipedia.org/wiki?curid=2355774", "title": "Publio Sempronio Sofo (console 304 a.C.)", "text": "Biografia.\nPadre dell'omonimo Publio Sempronio Sofo, console nel 268 a.C., fu eletto console nel 304 a.C., con il collega Publio Sulpicio Saverrione Sotto il loro consolato fu concessa la pace ai Sanniti, ponendo cos\u00ec fine alla seconda guerra sannitica.\nSuccessivamente i due consoli posero le armi contro gli Equi, colpevoli secondo i romani, di essersi alleati prima agli Ernici, poi ai Sanniti in funzione anti-romana. Senza che si giungesse ad una battaglia campale, i romani ne conquistarono 31 citt\u00e0, tanto che Livio racconta:\nIn seguito fu pontefice (300 a.C.), uno dei primi quattro plebei ad accedere alla carica religiosa in applicazione della recentissima Lex Ogulnia, e censore (299 a.C.). Nel 296 a.C. presidi\u00f2 Roma durante l'attacco di Umbri, Etruschi e Sanniti."}
{"id": "2355778", "revid": "23742811", "url": "https://it.wikipedia.org/wiki?curid=2355778", "title": "Boscia Tanjevic", "text": ""}
{"id": "2355779", "revid": "183694", "url": "https://it.wikipedia.org/wiki?curid=2355779", "title": "Johann Radon", "text": "Vita.\nRadon ottenne un dottorato presso l'Universit\u00e0 di Vienna nel 1910 con una dissertazione sul calcolo delle variazioni preparata sotto la supervisione di Gustav Ritter von Escherich.\nDopo aver speso il semestre invernale 1910/11 presso l'Universit\u00e0 di Gottinga, divenne assistente presso la Deutsche Technische Hochschule Br\u00fcnn (Brno) e dal 1912 al 1919 presso l'Universit\u00e0 Tecnica di Vienna. Nel 1913/14 ottenne la sua abilitazione dall'Universit\u00e0 di Vienna.\nNel 1919 fu chiamato per diventare professore straordinario della recentemente fondata Universit\u00e0 di Amburgo. Nel 1922 divenne professore ordinario presso l'Universit\u00e0 di Greifswald e nel 1925 presso l'Universit\u00e0 di Erlangen. Infine dal 1928 al 1945 fu ordinario dell'Universit\u00e0 di Breslavia.\nSuccessivamente, dopo un breve periodo trascorso all'Universit\u00e0 di Innsbruck, il 1\u00ba ottobre 1946 divenne Ordinarius all'Istituto di Matematica dell'Universit\u00e0 di Vienna. di questa universit\u00e0 fu rettore nell'anno accademico 1954/55.\nNel 1939 Radon divenne membro corrispondente della Accademia delle scienze austriaca e nel 1947 ne divenne membro a pieno titolo. Dal 1952 al 1956 fu segretario della Classe di matematica e scienze di questa accademia. Dal 1948 al 1950 egli fu presidente della Societ\u00e0 Matematica Austriaca.\nJohann Radon nel 1916 ha sposato Maria Rigele, una insegnante della scuola secondaria. Essi hanno avuto tre figli che, sfortunatamente sono deceduti in giovane et\u00e0. Loro figlia Brigitte, nata nel 1924, ha ottenuto un dottorato in matematica alla Universit\u00e0 di Innsbruck, nel 1950 ha sposato il matematico austriaco Erich Bukovics e vive a Vienna.\nRadon, secondo la descrizione data da Curt C. Christian nel 1987 in occasione dello scoprimento del suo busto in bronzo all'Universit\u00e0 di Vienna, era una persona amabile e portata all'amicizia, molto stimato tanto dagli studenti quanto dai colleghi, una nobile personalit\u00e0. Egli dava l'impressione del tranquillo studioso, ma era anche socievole e amante delle feste. Amava la musica e la suonava con gli amici nella propria casa, essendo lui stesso un eccellente violinista. Il suo amore per la letteratura classica l'ha accompagnato per tutta la vita.\nNel 2003 l'Accademia delle scienze austriaca ha fondato a Linz l'Institute for Computational and Applied Mathematics al quale ha dato il nome di Johann Radon (v. il collegamento esterno pi\u00f9 oltre)..\nRisultati.\nRadon \u00e8 noto per un gran numero di contributi duraturi; tra questi:"}
{"id": "2355781", "revid": "122984974", "url": "https://it.wikipedia.org/wiki?curid=2355781", "title": "Laurent Tillie", "text": "Giocatore.\nFiglio d'arte (il padre Guy Tillie gioc\u00f2 nella nazionale francese di pallavolo e vinse il campionato francese nel 1959), cresce nell'AS Cannes, formazione con cui esordisce sedicenne in prima squadra: tra il 1981 e il 1983 vince con la squadra tre campionati, una Coppa di Francia e una Coppa CEV. Passa poi nel biennio 1984-1986 alla nazionale francese e quindi alla Pallavolo Falconara per il campionato 1986-87. Tornato in patria, con l'AS Cannes vince nuovamente due titoli nelle stagioni 1989-90 e nel 1990-91 per poi affrontare una seconda esperienza nel massimo campionato italiano, sempre nella Pallavolo Falconara. Coglie gli ultimi successi con il Paris UC (tre campionati e una coppa nazionale tra il 1996 e il 1998), prima di terminare la carriera nel Nice Volley-Ball ed infine, nel 2001-02, ancora nell'AS Cannes nella doppia veste di giocatore-allenatore.\nIndossa la maglia della nazionale francese per 406 gare, diventando il terzo giocatore pi\u00f9 presente nella storia della Nazionale, dietro Christophe Meneau (407) e Herv\u00e9 Mazzon (417). Con la maglia dei \"blues\" conquista un bronzo al campionato europeo 1985 ed un argento al campionato europeo 1987, rivestendo il ruolo di capitano della formazione tra il 1991 e il 1992, anno delle Olimpiadi di Barcellona.\nAllenatore.\nInizia la propria carriera di allenatore nel corso della sua ultima stagione da giocatore a Cannes; dal 2002 si siede definitivamente in panchina, guidando la formazione della Costa Azzurra alla vittoria del campionato francese nel\n2004-05 e della coppa nazionale nella stagione 2006-07. \nDal luglio 2012 \u00e8 tecnico della nazionale di pallavolo maschile della Francia, alla guida della quale conquista il campionato europeo 2015 e la World League 2015.\nNella stagione 2016-2017 riveste anche il ruolo di allenatore della formazione femminile del Racing Club de Cannes.\nVita privata.\n\u00c8 sposato con l'ex pallavolista olandese Caroline Keulen, con cui ha tre figli: Kim, giocatore professionista di pallacanestro, K\u00e9vin, giocatore professionista di pallavolo, Killian, nazionale giovanile francese di pallacanestro.\n\u00c8 inoltre fratello dell'ex pallanuotista della nazionale francese Patrice Tillie."}
{"id": "2355782", "revid": "599", "url": "https://it.wikipedia.org/wiki?curid=2355782", "title": "Johann Karl August Radon", "text": ""}
{"id": "2355784", "revid": "709565", "url": "https://it.wikipedia.org/wiki?curid=2355784", "title": "Mr. Cab Driver", "text": "Mr. Cab Driver \u00e8 un singolo di Lenny Kravitz pubblicato nel 1990, il terzo estratto dal suo album d'esordio, \"Let Love Rule\" (1989).\nIl brano.\nIl brano fu scritto da Kravitz in seguito al litigio con un tassista, e contiene riferimenti antirazzisti. \nVideo.\nDiretto da Geoff Barish, il video era in bianco e nero e mostrava Kravitz tra le strade di New York, alle prese con una situazione simile a quella della canzone."}
{"id": "2355787", "revid": "36426", "url": "https://it.wikipedia.org/wiki?curid=2355787", "title": "Francesco II di Napoli", "text": ""}
{"id": "2355789", "revid": "547992", "url": "https://it.wikipedia.org/wiki?curid=2355789", "title": "Carlo Faina", "text": "Appartenente alla famiglia dei Conti di Civitella., laureato in Legge e in Economia e commercio, fu l'ultimo presidente e amministratore delegato della Montecatini tra il 1946 e il 1964, sostituendo Guido Donegani . \nBiografia.\nNasce a Perugia nel 1894, secondo di otto figli di Napoleone Faina, esponente di una nota famiglia dell'aristocrazia terriera umbra e da Caterina Mocenni, senese, figlia di Stanislao Mocenni (1837-1907), ministro della guerra con Francesco Crispi dal 1893 al 1896.\nIl nonno Zeffirino Faina (1826-1917) era stato sostenitore della politica risorgimentale e membro del Governo Provvisorio di Perugia, agronomo e imprenditore innovativo, sindaco di Marsciano, Deputato e Senatore del Regno d'Italia.\nConclusi gli studi liceali, si iscrive alla Facolt\u00e0 di Giurisprudenza presso l'Universit\u00e0 degli Studi di Perugia. Nel 1914 si trasferisce a Milano per iniziare gli studi economici all'Universit\u00e0 Bocconi, senza abbandonare Facolt\u00e0 di Giurisprudenza, che continua a Pavia.\nCondividendo con molti suoi coetanei la posizione interventista nel conflitto che andava profilandosi, si presenta nel 1915 all'11\u00ba reggimento di artiglieria da campo ad Alessandria, segue un corso accelerato che lo porta ad ottenere il grado di sottotenente ed inizia cos\u00ec la carriera militare.\nCongedatosi nel 1918, ritorna agli studi e si laurea in Giurisprudenza a Perugia e in Scienze economiche alla Bocconi nel 1921, con una tesi sull'industrializzazione dell'Umbria.\nLa sua carriera lavorativa inizia con un impiego di sei mesi alla Camera di Commercio della provincia di Vicenza, per trasferirsi poi alla Banca Nazionale dell'Agricoltura dove rimane per quattro anni, raggiungendo il rango di dirigente.\nNel 1926 inizia la sua lunga permanenza alla Montecatini, come segretario alla presidenza di Guido Donegani.\nDopo quattro anni viene aggregato al servizio vendite, con particolare riferimento ai settori del rame, del solfato di rame e degli zolfi, ed \u00e8 promosso Vicedirettore di sede.\nAll'Italzolfi, poi Ente Nazionale Zolfi Italiani, giunge al grado di Direttore Generale e Amministratore Delegato.\nRientra in Montecatini nei primi mesi del 1942, a seguito di un ordine di servizio di Donegani che nomina Faina Direttore Generale e \u2013 poco prima dell'8 settembre 1943 \u2013 gli affida la direzione dell'azienda nel territorio non occupato dai tedeschi.\nNasce cos\u00ec la delegazione Centro-Sud della Montecatini, guidata da Faina e da una cerchia di collaboratori da lui stesso scelti, con poteri del tutto autonomi, \nNel 1963, con la nazionalizzazione dell'energia elettrica, condusse la Montecatini alla fusione con la Societ\u00e0 Adriatica di Elettricit\u00e0 (SADE) per ottenerne le liquidit\u00e0 derivanti dagli indennizzi.. Sotto la sua presidenza furono avviate le trattative che portarono alla fusione tra Edison e Montecatini, dalla quale sarebbe risultata la Montedison (sebbene in realt\u00e0 l'operazione venisse condotta da Giorgio Macerata, vice di Faina, con Giorgio Valerio, presidente della Edison, sotto l'arbitrato di Enrico Cuccia).\nContemporaneamente alla carica rivestita in Montecatini, Faina ricopr\u00ec ruoli dirigenziali anche in Bastogi (1958-79), Assicurazioni Generali (1958-79), Credit (1954-65) e Efibanca (1954-55)..\nRicevette negli anni numerosi riconoscimenti fra i quali la nomina a Cavaliere del Lavoro nel 1952.\nIl 30 aprile 1930 si spos\u00f2 con Miriam dei conti Balduino di Genova, da cui ebbe 6 figli.\nNel 1966 venne nominato Presidente Onorario della neocostituita Montedison, carica che conserv\u00f2 fino alla morte, avvenuta a Milano il 5 febbraio 1980."}
{"id": "2355791", "revid": "37056", "url": "https://it.wikipedia.org/wiki?curid=2355791", "title": "Comandante Antonio Calegari", "text": ""}
{"id": "2355792", "revid": "729019", "url": "https://it.wikipedia.org/wiki?curid=2355792", "title": "Publio Sempronio Sofo (console 268 a.C.)", "text": "Biografia.\nFiglio dell'omonimo Publio Sempronio Sofo, console nel 304 a.C., ricopr\u00ec a sua volta il consolato nel 268 a.C. con Appio Claudio Russo. I due consoli guidarono i Romani alla sottomissione definitiva dei Piceni nella Guerra Picentina, con la battaglia di Ascoli. Sofo fu anche censore nel 252 a.C."}
{"id": "2355809", "revid": "1924342", "url": "https://it.wikipedia.org/wiki?curid=2355809", "title": "Peter Plogojowitz", "text": "Il caso.\nPeter Plogojowitz visse in un villaggio chiamato \"Kisilova\" (probabilmente l'attuale Kisiljevo/\u041a\u0438\u0441\u0438\u0459\u0435\u0432\u043e), vicino alla citt\u00e0 di Veliko Gradi\u0161te/\u0412\u0435\u043b\u0438\u043a\u043e \u0413\u0440\u0430\u0434\u0438\u0448\u0442\u0435, nella parte nord orientale della Serbia centrale, nel periodo in cui quella parte dell'impero ottomano passava nelle mani asburgiche, con il trattato di Passarowitz del 1718, per essere successivamente riceduta agli Ottomani col trattato di Belgrado del 1739. \nAlla sua morte, avvenuta nel 1725, seguirono molte altre morti improvvise, che sopraggiungevano dopo malattie molto brevi, al massimo di 24 ore. Nell'arco di otto giorni, perirono nove persone, che poco prima di morire avevano dichiarato di essere state prese per la gola da Plogojowitz.\nInoltre sua moglie dichiar\u00f2 che era venuto a trovarla per chiedere le sue \"opanak\" (tipiche scarpe serbe), cosa che la fece decidere a trasferirsi in un altro villaggio. \nSecondo altre leggende Plogojowitz era ritornato a casa per chiedere del cibo al proprio figlio, che uccise brutalmente quando questi glielo rifiut\u00f2. \nGli abitanti del villaggio decisero di disseppellire il corpo per ricercarvi segni di vampirismo, come la crescita dei capelli, della barba e delle unghie dopo la morte e l'assenza di segni di decomposizione. Chiesero che il Vicario Imperiale Frombald, assieme a un prete, presenziasse a tale verifica, come rappresentante dell'amministrazione. Frombald tent\u00f2 di convincerli della necessit\u00e0 di acquisire preventivamente il permesso dall'autorit\u00e0 austriaca di Belgrado, ma i cittadini di Kisilova temevano che nel frattempo l'intera loro comunit\u00e0 sarebbe stata sterminata dal vampiro, cosa che sostenevano fosse gi\u00e0 successa durante il \"periodo turco\" (vale a dire quando il villaggio era stato sotto il controllo dell'impero ottomano). Chiesero quindi a Frombald di rilasciare egli stesso una immediata autorizzazione, minacciando di abbandonare in massa il villaggio se ci\u00f2 non fosse avvenuto. Frombald dovette cos\u00ec acconsentire. Assieme al prete di Veliko Gradi\u0161te, vide il corpo gi\u00e0 esumato, in cui si stup\u00ec di riscontrare effettivamente i segni che la gente del posto qualificava come quelli di un vampiro. Il corpo non era decomposto, capelli e barba erano cresciuti, aveva nuova pelle e nuove unghie (le vecchie si erano staccate) ed era presente del sangue nella sua bocca. La gente, che appariva \"pi\u00f9 offesa che intimorita\u201d, gli conficc\u00f2 un paletto nel cuore, cosa che provoc\u00f2 la fuoriuscita di \"sangue fresco\" dalla bocca e dalle orecchie del cadavere, e infine lo bruci\u00f2. Frombald concluse il suo rapporto chiedendo che, nel caso in cui fosse stato riscontrata l'illegittimit\u00e0 di tali azioni, potesse essere escluso dalla punizione, perch\u00e9 i \"cittadini erano fuori di loro dalla paura\". La autorit\u00e0, apparentemente, non assunsero alcuna decisione contro l'episodio, il cui resoconto \u00e8 uno dei primi documenti che testimoniano le credenze sui vampiri dell'Europa orientale.\nIl resoconto fu pubblicato sul viennese \"Wienerisches Diarium\", l'attuale \"Die Wiener Zeitung\". Assieme a quello molto simile su Arnold Paole del 1726-1732, venne tradotto e diffuso a nord e ad ovest, contribuendo alla fobia dei vampiri che nel XVIII secolo si svilupp\u00f2 in Germania, in Francia ed in Inghilterra. Lo strano fenomeno di cui l'ufficiale austriaco era stato testimone \u00e8 oggi noto come un processo che pu\u00f2 manifestarsi nel naturale processo di decomposizione dei corpi."}
{"id": "2355815", "revid": "219110", "url": "https://it.wikipedia.org/wiki?curid=2355815", "title": "Onda superficiale", "text": "In fisica, un'onda superficiale, anche detta onda di superficie, \u00e8 un'onda che si propaga lungo l'interfaccia tra differenti mezzi, di solito due fluidi con densit\u00e0 differenti.\nNelle radio trasmissioni, un'onda di terra \u00e8 un'onda di superficie che si propaga vicino alla superficie della Terra.\nOnde meccaniche.\nIn sismologia ci si imbatte in diversi tipi di onde di superficie. Le onde di superficie, in questo senso meccanico, sono comunemente note sia come onde di Love (onde L) sia come onde di Rayleigh, un'onda sismica \u00e8 un'onda che \"viaggia attraverso la Terra, spesso come il risultato di un terremoto o un'esplosione.\" Le onde di Love hanno moto trasversale (il movimento \u00e8 perpendicolare alla direzione dello spostamento, come le onde della luce), mentre le onde di Rayleigh hanno moto sia longitudinale (movimento parallelo alla direzione dello spostamento, come le onde sonore) che trasversale. Le onde sismiche sono studiate da sismologi e misurate dai sismografi o sismometri. Le onde di superficie abbracciano un largo campo di frequenza, e il periodo di tempo delle onde pi\u00f9 dannose \u00e8 di solito di 10 secondi o pi\u00f9 lungo. Le onde di superficie, prodotte da i pi\u00f9 grandi terremoti, possono viaggiare attorno al globo diverse volte.\nL'onda di superficie pu\u00f2 descrivere onde sopra un oceano, anche quando esse sono approssimate dalle funzioni di Airy e sono pi\u00f9 propriamente chiamate onde striscianti. Esempi sono le onde sulla superficie dell'acqua e nell'aria (onde superficiali oceaniche), o ondulazioni sulla sabbia nell'interfaccia con acqua ed aria. Un altro esempio sono le onde interne, che possono essere trasmesse lungo l'interfaccia di due masse d'acqua di differenti densit\u00e0.\nOnde elettromagnetiche.\nLe \"onde terrestri\" si riferiscono alla propagazione di onde radio vicino o sulla superficie della Terra. Queste \"onde di superficie\" sono anche genericamente note come onde superficiali di Norton, onde di Zenneck, onde di Sommerfeld o onde scivolanti.\nRadiopropagazione.\nLe frequenze pi\u00f9 basse, specialmente le radiodiffusioni in AM ad onde medie (talvolta dette \"frequenza media\") e le bande ad onde lunghe (e altri tipi di radiofrequenze inferiori), viaggiano efficientemente come le onde di superficie. Questo perch\u00e9 sono molto efficacemente diffratte dalla forma della Terra per le loro basse frequenze. Viene anche presa in considerazione la riflessione ionosferica, la quale riflette le frequenze incluse in una certa banda, spesso mutante a causa delle condizioni solari. La Terra ha un indice di rifrazione e l'atmosfera ne ha un altro, di conseguenza viene a formarsi un'interfaccia che sostiene la trasmissione dell'onda di superficie.\nUn modo longitudinale di una Cavit\u00e0 risonante \u00e8 un particolare tipo di onda stazionaria formata da onde confinate nella cavit\u00e0. Le onde longitudinali corrispondenti alle lunghezze d'onda permesse dalla cavit\u00e0 sono rinforzate dall'interferenza costruttiva dopo molte riflessioni dalla superficie riflettente della cavit\u00e0.\nLa conduttivit\u00e0 della superficie riguarda la propagazione di onde terrestri, con pi\u00f9 superfici conduttive come l'acqua fornendo una migliore propagazione. Incrementando la conduttivit\u00e0 in una superficie risulta molta dissipazione. Gli indici di rifrazione sono soggetti ai mutamenti spaziali e temporali. Poich\u00e9 il suolo non \u00e8 un conduttore elettrico perfetto, le onde terrestri vengono attenuate nel seguire la superficie della Terra.\nLa maggior parte della radiocomunicazione ad onda lunga in LF (fra 30\u00a0kHz e 300\u00a0kHz) a lunga distanza \u00e8 il risultato della propagazione dell'onda terrestre. Le radiotrasmissioni (frequenze tra 300\u00a0kHz e 3000\u00a0kHz) dell'onda media ha la propriet\u00e0 di seguire la curvatura della terra (l'onda terrestre) nella maggioranza degli eventi. Alle basse frequenze, le perdite terrestri sono basse e diventano pi\u00f9 basse a frequenze pi\u00f9 basse. Le frequenze VLF e LF sono soprattutto usate per le comunicazioni militari, specialmente con navi e sottomarini.\nLe onde di superficie sono state usate nel radar sull'orizzonte. Con lo sviluppo della radio, le onde di superficie furono usate in modo esteso. I primi servizi radio commerciali e professionali si relazionarono esclusivamente sull'onda lunga, basse frequenze e propagazione dell'onda terrestre. Per prevenire interferenze con questi servizi, trasmettitori amatoriali e sperimentali furono vincolati alle frequenze pi\u00f9 alte (HF), avendo l'impressione che fossero inservibili dato che il campo dell'onda terrestre era limitato. Sulla scoperta di altri modi possibili di propagazione delle frequenze ad onde medie e ad onde corte, i vantaggi della HF per scopi commerciali e militari divenne evidente. La sperimentazione amatoriale fu allora confinata solo a frequenze autorizzate in un dato campo d'azione.\nOnde medie ed onde corte si riflettono fuori della ionosfera di notte, fenomeno noto come onda del cielo (\"skywave\"). Poich\u00e9 il vento solare \"soffia\" la ionosfera verso la Terra durante il lato diurno, e lontano da essa durante il lato notturno, questo \"specchio\" naturale per le onde radio \u00e8 molto pi\u00f9 vicino alla superficie durante il giorno. Ci\u00f2 impedisce la propagazione dell'alta frequenza essendo molto efficace nelle ore di luce. Nella notte, le trasmissioni ad onde medie e ad onde corte viaggiano meglio a causa dell'onda del cielo (\"skywave\"). Le onde terrestri \"non\" includono le onde ionosferiche e troposferiche.\nTeoria del campo della microonda.\nDentro la teoria del campo della microonda, l'indice di rifrazione di molte cavit\u00e0 costituisce un'interfaccia che sostiene la \"trasmissione di onde superficiali\". Le onde superficiali sono state studiate come parte delle linee di trasmissione e alcune possono essere considerate come linea di trasmissione a filo singolo (\"single-wire\").\nCaratteristiche e utilizzazioni dei fenomeni dell'onda superficiale elettrica includono:"}
{"id": "2355819", "revid": "287204", "url": "https://it.wikipedia.org/wiki?curid=2355819", "title": "Enaer T-35 Pillan", "text": ""}
{"id": "2355826", "revid": "1372005", "url": "https://it.wikipedia.org/wiki?curid=2355826", "title": "Marcovaldo di Annweiler", "text": "Biografia.\nMarcovaldo non apparteneva alla nobilt\u00e0 libera ma alla classe subalterna dei ministeriali, destinata al servizio leale dell'amministrazione dell'impero in ogni possibile ruolo. Marcovaldo ricopr\u00ec tale incarico sotto il regno del Barbarossa, emergendo come una delle pi\u00f9 importanti figure dell'amministrazione.\nDal 1184 pass\u00f2 al servizio del successore del Barbarossa, suo figlio Enrico VI. L'imperatore lo nomin\u00f2 duca di Ravenna, margravio di Ancona e conte d'Abruzzo, collocandolo in una posizione altamente strategica nell'Italia centro-settentrionale. Morto Enrico, Marcovaldo sostenne inizialmente la vedova Costanza di Sicilia, ma in seguito si ritrov\u00f2 suo nemico. Venne infatti scomunicato da parte dei papi Celestino III e Innocenzo III nel contesto della riappropriazione dei possedimenti della Chiesa.\nRestando in Italia, Marcovaldo, insieme a Diopoldo von Hohenburg, prese le parti di Filippo di Svevia, fratello di Enrico. Le sue attivit\u00e0 politiche e militari causavano gravi problemi ai pontefici, il cui controllo sulla Sicilia si andava indebolendo. Due anni dopo la morte di Costanza (1198), Filippo concesse a Marcovaldo la signoria su Palermo, dove risiedeva l'erede al trono, il minorenne Federico II. Inevitabile fu lo scontro con Gualtieri di Brienne che il papa aveva inviato nel regno di Sicilia per ristabilire il controllo: malgrado le sconfitte iniziali subite, Marcovaldo si impadron\u00ec di Palermo e divenne tutore di Federico e reggente di Sicilia. Afflitto da calcoli renali, mor\u00ec poco dopo in seguito al tentativo di intervento chirurgico.\nGli successe Guglielmo Capparone, forse uno dei cavalieri tedeschi facenti parte del s\u00e9guito di Enrico VI."}
{"id": "2355828", "revid": "729019", "url": "https://it.wikipedia.org/wiki?curid=2355828", "title": "Due fanciulli", "text": "Due fanciulli \u00e8 un romanzo dello scrittore italiano Marino Moretti pubblicato nel 1922 da Treves e ristampato nel 1950 da Arnoldo Mondadori Editore con il titolo \"Il pudore\" e con una differente redazione.\nTrama.\nMimma e Santino sono amici ma la loro amicizia sar\u00e0 interrotta dalla lontananza della bambina che preferisce entrare in collegio piuttosto che continuare a vivere in famiglia. I genitori infatti sono in continuo litigio a causa dei tradimenti della madre che verr\u00e0 in seguito uccisa dal padre.\nDopo poco tempo il padre di Santino, che era rimasto vedovo, si risposa e anche il fanciullo entrer\u00e0 in collegio.\nA distanza di anni si incontrano ma non riusciranno pi\u00f9 a ritrovare l'antico rapporto di amicizia."}
{"id": "2355833", "revid": "23743672", "url": "https://it.wikipedia.org/wiki?curid=2355833", "title": "Marcovaldo di Anweiler", "text": ""}
{"id": "2355839", "revid": "124123", "url": "https://it.wikipedia.org/wiki?curid=2355839", "title": "Margherita Paulas", "text": "Biografia.\nNasce a Vienna nel 1912 e viene battezzata col nome Margherita, ma da tutti \u00e8 chiamata Greta. Inizia a ballare giovanissima e riesce ad entrare nella compagnia austriaca Schwartz. Agli inizi degli anni trenta conosce l'imprenditore italiano Enrico Mattei con il quale inizia una storia d'amore che sfocia nel matrimonio celebrato a Vienna il 29 marzo 1936.\nDopo il matrimonio segue il marito a Milano e gli rimane accanto in tutte le vicissitudini personali, politiche e lavorative sino alla sua prematura e misteriosa morte avvenuta il 27 ottobre 1962. Negli anni successivi fa una vita appartata e il 27 febbraio 2000 muore a Roma."}
{"id": "2355846", "revid": "1086846", "url": "https://it.wikipedia.org/wiki?curid=2355846", "title": "Associazione Calcio Fiorentina 1988-1989", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1988-1989.\nStagione.\nNella stagione 1988-1989 alla corte viola, sotto la guida dello svedese Sven-G\u00f6ran Eriksson, si forma la \"B2\", una delle coppie d'attacco pi\u00f9 prolifiche della storia della Fiorentina, un tandem d'attacco formato da: Stefano Borgonovo e Roberto Baggio, 29 reti in due in stagione.\nArrivano in viola, oltre a Borgonovo, Stefano Salvatori, Roberto Pruzzo, Giuseppe Pellican\u00f2, Luca Mattei e il centrocampista brasiliano Carlos Dunga. Nicola Berti e Ram\u00f3n D\u00edaz, invece, si accasano all'Inter.\nViene acquistato inizialmente anche l'attaccante uruguaiano Diego Aguirre: che per\u00f2 si limita a giocare esclusivamente il primo turno della Coppa Italia, saltando l'esordio col Genoa (4 partite tra il 24 agosto e il 3 settembre 1988) e segnando il suo unico goal nel (3-0) contro la Virescit Bergamo; quindi il suo contratto \u00e8 stato rescisso consensualmente, per volont\u00e0 di Eriksson, che per il reparto offensivo ha preferito puntare sulla coppia formata da Stefano Borgonovo e Roberto Pruzzo.\nIl campionato si conclude con un 7\u00ba posto, dopo uno spareggio vinto (1-0) con la Roma, che consente alla Fiorentina di partecipare alla Coppa UEFA dell'anno seguente (il gol decisivo dello spareggio viene segnato proprio dall'ex giallorosso Roberto Pruzzo accasatosi alla Fiorentina in questa stagione). Memorabile la bella vittoria (4-3) sull'Inter nell'ultima di andata, che a fine stagione avrebbe conquistato lo scudetto dei record, avendo raccolto 58 punti sui 68 disponibili.\nIl 18 giugno, prima della partita Fiorentina-, penultima giornata di campionato \u00e8 accaduto un esecrabile episodio, alcuni balordi ultras viola, hanno gettato delle bombe molotov su un treno di tifosi bolognesi, provocando gravi ustioni al giovane tifoso Ivan Dall'Olio.\nIn Coppa Italia la Fiorentina si ferma ai quarti, eliminata nel doppio turno dalla Sampdoria, dopo aver superato le prime due fasi della competizione. Curioso il fatto che anche in questa manifestazione la Viola ha battuto l'Inter con lo stesso pirotecnico punteggio (3-4) al Galleana di Piacenza, nell'ultima gara della seconda fase di qualificazione, che ha promosso ai quarti di finale la Fiorentina.\nMaglie e sponsor.\nLo sponsor ufficiale per la stagione 1988-1989 fu Crodino, mentre il fornitore di materiale tecnico fu ABM."}
{"id": "2355847", "revid": "149727", "url": "https://it.wikipedia.org/wiki?curid=2355847", "title": "Ferrovia Pisa-Genova", "text": ""}
{"id": "2355854", "revid": "300067", "url": "https://it.wikipedia.org/wiki?curid=2355854", "title": "Ricky Blanton", "text": ""}
{"id": "2355857", "revid": "110157", "url": "https://it.wikipedia.org/wiki?curid=2355857", "title": "I coniugi Allori", "text": "I coniugi Allori \u00e8 un romanzo dello scrittore italiano Marino Moretti pubblicato nel 1946.\nTrama.\nCarolina e Paterniano sono due anziani e vitali coniugi che vivrebbero allegramente la loro vita se non fosse per la \"scostante tetraggine\" del figlio Orso, importante medico e professore universitario, che non ammette la leggerezza dei genitori.\nOrso, d'accordo con la moglie Dolores, per poter risparmiare sulle spese, li ha costretti a trasferirsi in un modesto alloggio e controlla ogni loro spesa e capriccio \"con un paternalismo alla rovescia che delude o inibisce tutte le speranze dei due esuberanti vecchietti\".\nIl massimo dell'incomprensione tra il figlio e i genitori avviene quando i due, invitati per un periodo a casa di Orso, si comportano in modo da irritare la nuora che, oltre a cacciarli di casa, insinua un tradimento di Carolina accaduto nel passato, tradimento che ella, con molta tranquillit\u00e0, confessa. E cos\u00ec, malgrado la tarda et\u00e0, Paterniano la manda via di casa e si riappacificher\u00e0 solamente dopo alcuni mesi. Ma Paterniano muore e Carolina entra in un ospizio dove viene colpita da una grave malattia che pare portarla sul punto di morte. Un avvenimento inaspettato rivolta per\u00f2 completamente la situazione. Carolina infatti vince un ingente premio alla lotteria, ritrova la salute e, senza pi\u00f9 dar retta al figlio, va ad abitare in un appartamento lussuoso in albergo dimostrandosi risoluta ad agire liberamente."}
{"id": "2355858", "revid": "297031", "url": "https://it.wikipedia.org/wiki?curid=2355858", "title": "Cucirini Cantoni Coats", "text": ""}
{"id": "2355861", "revid": "98077", "url": "https://it.wikipedia.org/wiki?curid=2355861", "title": "Stampati", "text": ""}
{"id": "2355862", "revid": "2519", "url": "https://it.wikipedia.org/wiki?curid=2355862", "title": "Koninginnedag", "text": "Il Koninginnedag (olandese: \"Giorno della Regina\") \u00e8 stata la festa nazionale dei Paesi Bassi, celebrata ogni anno il 30 aprile, giorno del compleanno della Regina Giuliana. Se il 30 aprile era domenica, come accadde nel 2006, la festa nazionale veniva spostata al sabato precedente, il 29 aprile.\nL'ultimo \"Koninginnedag\" si \u00e8 tenuto il 30 aprile 2013, giorno in cui la regina Beatrice ha abdicato in favore del figlio Guglielmo Alessandro. Dal 2014 la festa nazionale dei Paesi Bassi, rinominata \"Koningsdag\" (giorno del re), cade il 27 aprile, giorno del compleanno di Guglielmo Alessandro, ma, secondo la tradizione per cui non viene celebrata di domenica, la prima si \u00e8 tenuta il sabato antecedente, il 26 aprile.\nStoria.\nIl 31 agosto 1885, in occasione del quinto compleanno della principessa Guglielmina, si tenne il primo \"Giorno della Principessa\". L'iniziativa nacque in ambienti liberali che volevano promuovere il senso di unit\u00e0 nazionale del paese. Dopo la morte del re Guglielmo III nel 1890, e la conseguente ascesa al trono di Guglielmina, il \"Giorno della Principessa\" divenne il \"Giorno della Regina\". La festa continuer\u00e0 a essere celebrata il 31 agosto fino al 1948.\nNel 1948 il trono dei Paesi Bassi pass\u00f2 a Giuliana, figlia di Guglielmina, e da allora il \"Giorno della Regina\" \u00e8 stato celebrato il 30 aprile, in coincidenza con il compleanno di Giuliana.\nDopo l'incoronazione della regina Beatrice, il 30 aprile 1980, si decise di mantenere la festa nazionale alla data del 30 aprile per commemorare la sua ascesa al trono e per ricordare sua madre, Giuliana, mantenendo la festa al giorno del suo compleanno. Inoltre, da un punto di vista pratico, il compleanno della regina Beatrice (31 gennaio, in pieno inverno) non sarebbe favorevole ai festeggiamenti.\nCelebrazioni.\nLa regina Beatrice, nel giorno della festa, visitava una o due citt\u00e0 dei Paesi Bassi. Per tradizione, il \"Giorno della Regina\" \u00e8 l'unico giorno che non richiede autorizzazioni per vendere merci per strada. Per questo motivo l'intero paese si riempie di mercatini delle pulci.\nAlcune citt\u00e0 festeggiavano anche la notte precedente il \"Giorno della Regina\" con una festa chiamata \"Koninginnenacht\" (olandese: \"Notte della Regina\"). I festeggiamenti principali del Giorno della Regina si svolgevano ad Amsterdam, mentre quelli della Notte della Regina a L'Aia.\nIl Koninginnedag, ogni anno, nella sola Amsterdam radunava una media di due milioni di visitatori. Durante la festa i Paesi Bassi si tingevano di arancione, colore tradizionale della monarchia olandese, in un fenomeno detto \"Oranjegekte\".\nL'attentato.\nIl 30 aprile 2009 ad Apeldoorn, citt\u00e0 scelta per essere visitata quell'anno dalla regina, un uomo, alla guida della sua auto, si \u00e8 diretto ad alta velocit\u00e0 contro il corteo che comprendeva la regina Beatrice e gli altri membri della famiglia reale olandese, investendo il pubblico che assisteva al corteo e causando otto morti e dieci feriti. L'auto ha poi terminato la sua corsa contro un monumento. L'attentatore \u00e8 morto nella notte successiva all'attentato. Nessun membro della famiglia reale \u00e8 rimasto ferito."}
{"id": "2355863", "revid": "599013", "url": "https://it.wikipedia.org/wiki?curid=2355863", "title": "Pete Mickeal", "text": "Ha lasciato il Barcellona nell'aprile 2013, dopo aver annunciato un ritiro temporaneo dal basket giocato, a causa di una embolia polmonare."}
{"id": "2355864", "revid": "767487", "url": "https://it.wikipedia.org/wiki?curid=2355864", "title": "Scoonie Penn", "text": "Carriera.\nDopo gli anni universitari trascorsi tra Boston College e Ohio State University, Penn si rende eleggibile per il draft NBA 2000 dove viene scelto dagli Atlanta Hawks con la 57\u00aa scelta, venendo per\u00f2 tagliato in preseason. Vola cos\u00ec nel campionato italiano firmando con la Pallacanestro Trieste, ma a gennaio un grave infortunio gli pregiudica la possibilit\u00e0 di giocare il resto della stagione. Qualche mese pi\u00f9 tardi la Virtus Roma lo ingaggia a gettone come sostituto dell'infortunato Jerome Allen.\nLa sua carriera prosegue, dopo una parentesi in NBDL, nelle leghe balcaniche vestendo rispettivamente le canotte della Stella Rossa Belgrado e del Cibona Zagabria, formazione con cui ha modo di vincere il campionato croato ed esordire in Eurolega, massima competizione europea per club.\nInizia quindi l'annata 2004-05 in Grecia tra le file del Makedonikos, ma a dicembre rescinde e si accasa alla Scavolini Pesaro producendo in campionato un fatturato medio di 15,1 punti a gara oltre all'impiego in Eurolega. Poi torna ai croati del Cibona Zagabria bissando la conquista dello scudetto ottenuto due anni prima. Nel 2006 arriva la chiamata da parte dell'Olympiacos, ambiziosa squadra che si ferma ai quarti di finale della manifestazione continentale, perdendo 3-2 la serie finale di campionato contro i rivali del Panathinaikos freschi campioni d'Europa.\nNel 2007 si trasferisce in Turchia all'Efes Pilsen in quella che \u00e8 anche stata la quinta stagione consecutiva sui campi dell'Eurolega. Un anno dopo scende in campo con il BK Kiev, ma nel mese di febbraio viene tagliato insieme agli altri stranieri per la grave crisi economica del club ucraino. La stagione 2009-10 viene divisa a met\u00e0 tra la parentesi alla Virtus Bologna e il ritorno all'Olympiacos (nuovamente Eurolega). Nel novembre 2010 scende in Legadue, seconda serie italiana, firmando col Veroli Basket a campionato gi\u00e0 iniziato."}
{"id": "2355866", "revid": "1564499", "url": "https://it.wikipedia.org/wiki?curid=2355866", "title": "Guevara", "text": ""}
{"id": "2355867", "revid": "339392", "url": "https://it.wikipedia.org/wiki?curid=2355867", "title": "Supporto informatico", "text": ""}
{"id": "2355868", "revid": "599013", "url": "https://it.wikipedia.org/wiki?curid=2355868", "title": "Larry Moffett", "text": ""}
{"id": "2355875", "revid": "767487", "url": "https://it.wikipedia.org/wiki?curid=2355875", "title": "The Paragons", "text": "The Paragons sono stati uno storico gruppo reggae formato nel 1964 a Kingston, Giamaica.\nStoria.\nFormati a Kingston, Giamaica, i the Paragons erano originariamente composti da Garth \"Tyrone\" Evans, Bob Andy, Junior Menz, and Leroy Stamp. Nel 1964, poco prima che sfondassero in Giamaica, Stamp venne sostituito da John Holt, e Menz (che abbandon\u00f2 per raggiungere i the Techniques) Howard Barret. Il sound originale dei Paragons era pesantemente influenzato dal soul americano, e il cantato era in linea con il resto dei gruppi vocali giamaicani dei primi anni sessanta. Nel 1964, la band venne notata dal leggendario produttore Coxsone Dodd che immediatamente li port\u00f2 ai famosi Studio One, ma in seguito, sotto la supervisione di Duke Reid (che divenne il loro mentore), il quartetto registr\u00f2 una serie di singoli di successo come \"\"Love At Last\" e \"Good Luck and Goodbye\"\" per la Treasure Isle di Reid. Poco dopo questi primi accenni di successo, Bob Andy annunci\u00f2 la sua dipartita dai the Paragons lasciando il ruolo di leader a John Holt, che avrebbe deciso di ammorbidire le sonorit\u00e0. Questo cambio di rotta si rivel\u00f2 un successo, portando i the Paragons a diventare uno dei gruppi rocksteady pi\u00f9 popolari della Giamaica e Gran Bretagna. Dei problemi di soldi, principalmente dovuti al fatto che non erano ancora ricchi dopo aver pubblicato dozzine di hit ai primi posti nelle classifiche, convinsero la band allo scioglimento nel 1970. Tra tutti i membri, in seguito solo John Holt riusc\u00ec a condurre una carriera di successo.\nNel 1980 il noto gruppo rock statunitense Blondie pubblic\u00f2 come singolo la cover dei the Paragons \"\"The Tide is High\", che incluse nel disco \"Autoamerican\". Questo tributo provoc\u00f2 un'ulteriore popolarit\u00e0 internazionale al gruppo ormai sciolto. Nel 2002 anche il gruppo pop Atomic Kitten registr\u00f2 la cover dello stesso brano, incluso del loro album \"Feels So Good\".\nI Massive Attack pubblicarono una cover di \"Man Next Door\"\" nel loro album Mezzanine del 1998."}
{"id": "2355877", "revid": "106908", "url": "https://it.wikipedia.org/wiki?curid=2355877", "title": "Kross (software)", "text": "Kross \u00e8 un framework di scripting per KDE 4, versione del K Desktop Environment. Originariamente Kross era stato progettato per KOffice, ma successivamente \u00e8 divenuto il framework di scripting ufficiale per KDE 4. Kross \u00e8 progettato per fornire complete possibilit\u00e0 di scripting per gli utenti di applicazioni KDE, con ogni linguaggio \"di loro scelta\" e per rendere facile agli sviluppatori che vogliono usare la piattaforma di KDE l'aggiunta alle proprie applicazioni del supporto a \"linguaggi di scripting multipli\" (senza che essi siano esperti di alcuno di questi linguaggi).\nIl framework di scripting Kross in s\u00e9 non \u00e8 un linguaggio di scripting. Serve semplicemente ad aggiungere a KDE il supporto per altri linguaggi di scripting esistenti. Al momento i linguaggi supportati sono: Python, Ruby, JavaScript ed il linguaggio di programmazione Falcon. L'aggiunta di altri linguaggi di scripting \u00e8 resa facile dall'architettura modulare del framework.\nKross fornisce i seguenti vantaggi rispetto ad altri approcci per aggiungere funzionalit\u00e0 di scripting alle applicazioni desktop o agli ambienti desktop:"}
{"id": "2355880", "revid": "121825255", "url": "https://it.wikipedia.org/wiki?curid=2355880", "title": "Linea di successione al trono di Romania", "text": "La linea di successione al trono di Romania (\"Ordinea de succesiune la tronul Rom\u00e2niei\") dipende dall'interpretazione della vecchia costituzione rumena del 1938, ormai sospesa, e la legge dinastica del 1884 legalmente valida anche oggi che prevedevano una successione a norma della legge salica.\nSituazione attuale.\nIl re Michele I di Romania non ha avuto figli maschi, n\u00e9 ci sono legittimi discendenti maschi dai precedenti sovrani di Romania. Se si segue la costituzione del 1938, dunque, al momento attuale non vi \u00e8 alcun membro della famiglia reale nella linea di successione al trono.\nEsistono discendenti in linea maschile da Carlo II di Romania: Paul-Philippe Hohenzollern (nato nel 1948) ed Alexander Hohenzollern (nato nel 1961), figli di Carol Mircea Hohenzollern, nato dal matrimonio di Carlo II di Romania con la sua prima moglie Zizi Lambrino. Tuttavia, il matrimonio era stato dichiarato nullo da un tribunale rumeno. Nel 1955, per\u00f2, un tribunale portoghese dichiar\u00f2 Carol Mircea come erede legittimo di Carlo II di Romania. La sentenza gli ha permesso di portare il cognome Hohenzollern e di ereditare una parte dell'eredit\u00e0 del padre, ma non gli conferisce alcun diritto dinastico, n\u00e9 gli permette di portare un titolo principesco.\nNell'ottobre 1995, con una sentenza simile di un tribunale rumeno, Carol Mircea \u00e8 stato riconosciuto figlio legittimo del re Carlo II, sentenza che gli consente il diritto di portare il cognome \"di Romania\" e di rimettere in questione la successione al trono. La sentenza del tribunale \u00e8 stata utilizzata da Paul-Philippe Hohenzollern per rivendicare il titolo di principe. Tuttavia i figli di Carol Mircea non hanno diritti di successione al trono a causa della mancata natura dinastica del matrimonio dei loro nonni. Inoltre, a differenza di suo figlio Paul-Philippe, Carol Mircea non ha mai rivendicato alcun diritto al trono rumeno.\nA seguito dell'abdicazione di Michele I di Romania la linea di successione \u00e8 stata discussa nel corso di un incontro fra lo stesso Michele, suo zio il principe Nicola di Romania, e Federico di Hohenzollern. Poco dopo questo incontro, il portavoce del re Carlo II di Romania, in un'intervista al giornale francese Le Figaro, espresse il suo forte sostegno verso il principe Federico, affermando inoltre che Michele non avrebbe mai riconquistato il trono. Michele rifiut\u00f2 sempre di vedere suo padre Carlo dopo l'abdicazione di quest'ultimo, nel 1940. Michele ha inoltre rifiutato di andare al funerale del padre, in Portogallo, ed ha negato il ritorno dei suoi resti in Romania.\nSecondo la costituzione del 1938, il trono si eredita seguendo il criterio della legge salica. La costituzione reale e lo statuto della Casa Reale (redatto nel 1884) restanno giuridicamente valide. Va inoltre detto che gli attuali Hohenzollern tedeschi discendono dal principe Guglielmo di Hohenzollern-Sigmaringen.\nLinea di successione al trono di Romania.\nLa sezione I del capitolo I della costituzione del 1938 si occupa della definizione dei poteri del re e della successione al trono. Gli articoli 34, 35 e 36 stabiliscono i criteri di successione:\nLa linea di successione al Trono di Romania, secondo la legge salica, \u00e8 la seguente:\n Sua Altezza Reale il principe Carlo Federico di Hohenzollern, nato nel 1952.\nSecondo l'articolo 35 della costituzione del 1938, in caso di scomparsa senza eredi diretti maschi di tutti gli Hohenzollern, o in caso di loro rifiuto di accettare la corona, il trono diventa vacante. In questa situazione, sempre secondo l'articolo 35, l'ultimo re regnante ha il diritto di nominare un principe, di una qualsiasi famiglia reale europea, e di nominarlo suo successore con l'approvazione del parlamento.\nIl 30 dicembre 2007, a 60 anni dalla sua abdicazione, l'ex re Michele I di Romania ha emanato qualche disposizione testamentaria ( \"le Regole fondamentali della Casa Regale di Romania\"), nelle quali invita il Parlamento della Romania, se in futuro si trattasse di restaurare la monarchia nel paese, ad abolire la legge salica, e ha proposto come prima in linea di successione la primogenita del re, Margherita di Romania, istituendola a titolo personale \u201cPrincipessa erede\u201d e \u201cCustode della corona romena\u201d. L'atto del re Michele fa esplicito riferimento ai \u201cvalori della societ\u00e0 romena\u201d e alla legislazione dell'Unione Europea, e in particolare alla \u201cConvenzione europea dei diritti umani\u201d. Il documento dispone l'asse ereditario (in particolare i castelli di S\u0103v\u00e2r\u0219in e Peli\u0219or) e proporre delle nuove regole di successione al trono di Romania. Per questo punto, esso ha aveva valore simbolico, come una disposizione testamentaria.\nLa linea di successione delineata nelle Regole (Addendum I) limitava la successione ai soli discendenti dal re Michele, ed esclude esplicitamente ogni altro membro della famiglia Hohenzollern-Sigmaringen. Rispetto a quanto l\u00e0 previsto, nel progetto sono intervenuti due cambiamenti: nel 2014 la terzogenita Irina Walker \u00e8 stata privata del titolo di principessa ed esclusa dalla linea di successione, insieme ai suoi discendenti; nel 2015 il nipote del re, Nicholas Medforth-Mills, figlio della principessa Elena, \u00e8 stato pure privato del titolo e dei diritti. In entrambi i casi la decisione \u00e8 stata dovuta ad eventi della vita privata degli interessati, che li re ha giudicato incompatibili con lo standard etico richiesto agli eredi al trono.\nDopo la morte del re Michele nel dicembre del 2017, la Principessa Margareta (1949) ha cominciato a farsi chiamare \u201cSua Maest\u00e0 Margareta, Custode della Corona rumena\u201d. Nel 2018, le istituzioni della Repubblica ( il Governo ed il Parlamento di Romania) hanno esplicitamente respinto il progetto di Statuto Reale fatto dal defunto ex-re Michele I. Dunque le regole di successione al trono di Romania secondo la Costituzione del 1938 e lo Statuto reale del 1884 rimangono valide."}
{"id": "2355881", "revid": "33751", "url": "https://it.wikipedia.org/wiki?curid=2355881", "title": "Universit\u00e0 michoacana di San Nicol\u00e1s de Hidalgo", "text": "L'Universit\u00e0 michoacana di San Nicol\u00e1s de Hidalgo () \u00e8 un'universit\u00e0 pubblica statale messicana, con sede nella citt\u00e0 messicana di Morelia, nello stato di Michoac\u00e1n. \nFu fondata come \"Colegio de San Nicol\u00e1s\" nel 1540 da parte del primo vescovo del Michoac\u00e1n, Vasco de Quiroga, e quindi \u00e8 una delle prime delle Americhe. \u00c8 l'universit\u00e0 pi\u00f9 importante e prestigiosa dello stato del Michoac\u00e1n, e una delle pi\u00f9 importanti della regione centro-occidentale del Messico. \nNel 1917 prende il nome odierno, diventando a tutti gli effetti universit\u00e0, fondata nell'alma mater del originale Colegio de San Nicol\u00e1s. Conta con diverse Facolt\u00e0, tra cui le pi\u00f9 importanti: Ingegneria Civile, Ingegneria Elettrica, Ingegneria Chimica, Ingegneria Meccanica, Ragioneria, Medicina, Veterinaria, Farmacologia, Biologia, Economia, Filosofia, Lettere, Psicologia, Storia, Belle Arti; operano diversi istituti di ricerca tra cui l'Istituto di Ricerche Storiche, l'Istituto di Ricerche Metallurgiche, l'Istituto di Ricerche Chimico-biologiche, l'Istituto di ricerche economiche imprenditoriali e l'Istituto di Ricerche Filosofiche.\nSono immatricolati pi\u00f9 di 50000 studenti che provengono principalmente dallo stato del Michoacan, ma anche da diversi stati del Messico centrale e del Sud. "}
{"id": "2355882", "revid": "1086846", "url": "https://it.wikipedia.org/wiki?curid=2355882", "title": "Genoa 1893 1982-1983", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1982-1983.\nStagione.\nSeconda salvezza consecutiva per i genoani nella stagione 1982-1983: con in pi\u00f9 l'olandese Jan Peters la squadra navig\u00f2 verso la salvezza senza troppi patemi d'animo, riuscendo addirittura ad avvicinarsi al quarto posto verso la met\u00e0 del girone di ritorno. La sicurezza di restare in Serie A fu ottenuta pareggiando in casa per 1-1 alla penultima giornata con la Roma: il risultato fu favorevole anche alla squadra ospite che pot\u00e9 assicurarsi la vittoria del tricolore. Male in Coppa Italia con un'ingloriosa uscita al primo turno senza riuscire a vincere neanche una partita.\nMaglie e sponsor.\nIn questa stagione il Genoa sottoscrisse un contratto con l'Adidas, che divenne quindi il fornitore tecnico della societ\u00e0. Le maglie subirono pertanto una modifica, riguardante la comparsa delle tradizionali tre strisce bianche sulle spalle. Viene confermato lo sponsor ufficiale Seiko.\nOrganigramma societario.\nArea direttiva\nArea sanitaria\nArea tecnica\nStatistiche.\nStatistiche dei giocatori.\nFonte:"}
{"id": "2355883", "revid": "3831", "url": "https://it.wikipedia.org/wiki?curid=2355883", "title": "Crossdresser", "text": ""}
{"id": "2355885", "revid": "112282808", "url": "https://it.wikipedia.org/wiki?curid=2355885", "title": "Cicimechi", "text": "I Cicimechi o Chichimechi o Chichimeca furono una popolazione seminomade mesoamericana che proveniva dal Messico settentrionale e che si stabil\u00ec nella Valle del Messico nel XII secolo circa.\nNel 1168 i Cicimechi sconfissero i Toltechi obbligandoli ad abbandonare Tula, la loro capitale. Insediatosi nella Valle del Messico, questo popolo di cacciatori-raccoglitori intraprese, venendo a contatto con altre genti maggiormente civilizzate, un processo di sedentarizzazione e di integrazione culturale che si protrasse fino alla colonizzazione spagnola. I Cicimechi opposero una forte resistenza contro i conquistadores. La principale divinit\u00e0 dei Cicimechi era Mixcoatl (\"Serpente delle nuvole\"), associato alla Stella Polare. Alla fine del periodo coloniale i pochi Cicimechi sopravvissuti alle guerre, alle epidemie e alle privazioni erano ormai quasi completamente assimilati alle altre popolazioni Polaris.\nI Cicimechi in Medieval II: Total WarKingdoms.\nI Cicimechi appaiono nel DLC , un'espansione del gioco principale. Sono giocabili e sono caratterizzati dalle citt\u00e0 di tipo mesoamericano e dalle unit\u00e0 simili a quelle degli Indiani d'America."}
{"id": "2355898", "revid": "155634", "url": "https://it.wikipedia.org/wiki?curid=2355898", "title": "Torino Calcio 1986-1987", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1986-1987.\nStagione.\nPer la stagione 1986-1987 l'estate del \"Mundial\" messicano port\u00f2 sotto la Mole l'olandese Wim Kieft, gi\u00e0 pilastro del . L'attaccante non tard\u00f2 a iscrivere il proprio nome nelle statistiche granata, con 16 reti, lasciando la firma in tutte tre le competizioni disputate. Nella Coppa UEFA i granata hanno eliminato al primo turno i francesi del Nantes, nei sedicesimi gli ungheresi del Raba Eto, negli ottavi hanno superato i belgi del Beveren. Il Torino, durante l'autunno, ha pagato tuttavia le fatiche di coppa: vincendo infatti una sola volta nei turni di campionato successivi alla UEFA.\nAl rientro dalle vacanze natalizie, la squadra granata \u00e8 apparsa in calo. Nei quarti di Coppa UEFA ha sfidato il , pareggiando senza gol l'andata in casa. Al ritorno arriv\u00f2 in stato di crisi: in campionato, dove aveva un solo punto pi\u00f9 dell', non vinceva da 5 giornate e non segnava da 554'. La partita, decisiva per la stagione, si \u00e8 giocata in un clima freddo: nel primo tempo, i piemontesi hanno patito l'offensiva degli austriaci, pur riuscendo a mantenere il punteggio fermo sullo 0-0. Al 15' della ripresa per\u00f2, \u00e8 arrivato il colpo da KO: il Tirol passa in vantaggio sugli sviluppi di un corner. L'imprecisa reazione dei granata, pur veemente, non ha trovato sbocchi tanto che a 10' dalla conclusione hanno subito il secondo goal. Giovanni Francini segn\u00f2 il punto della bandiera, prima di vedersi negato un possibile rigore al 90'. L'eliminazione ha minato la panchina di Luigi Radice, per altro gi\u00e0 instabile. Fuori anche dalla coppa nazionale per mano del negli ottavi di finale, il Torino ha chiuso il campionato con un anonimo undicesimo posto.\nMaglie e sponsor.\nPer la stagione 1986-1987 lo sponsor tecnico fu adidas, mentre lo sponsor principale fu Sweda.\nStatistiche.\nStatistiche di squadra.\nStatistiche aggiornate al 17 maggio 1987."}
{"id": "2355900", "revid": "28639838", "url": "https://it.wikipedia.org/wiki?curid=2355900", "title": "Audio monofonico", "text": ""}
{"id": "2355901", "revid": "28639851", "url": "https://it.wikipedia.org/wiki?curid=2355901", "title": "Audio quadrifonico", "text": ""}
{"id": "2355902", "revid": "1783371", "url": "https://it.wikipedia.org/wiki?curid=2355902", "title": "Oranjegekte", "text": "Con il termine Oranjegekte (olandese: \"follia arancione\") si identifica un fenomeno tradizionale dei Paesi Bassi che si verifica durante il Koningsdag (Koninginnedag fino al 2013), i campionati internazionali di calcio, ed, a volte, in altri eventi sportivi minori.\nLa caratteristica di questo fenomeno \u00e8 il colore arancione che domina l'intera nazione con bandiere, striscioni, abbigliamento e anche cibi e bevande. A volte anche l'acqua delle fontane viene tinta di arancione.\nQuesto fenomeno \u00e8 in omaggio al nome della famiglia reale olandese, la Casa di Orange."}
{"id": "2355905", "revid": "1318658", "url": "https://it.wikipedia.org/wiki?curid=2355905", "title": "Linea di successione al trono dell'Impero ottomano", "text": "La linea di successione al trono dell'Impero ottomano segue il criterio del seniorismo, ovvero, il legittimo successore \u00e8 il membro pi\u00f9 vecchio della casa di Osman.\nAttualmente il capo della casa imperiale di Osman \u00e8 sua altezza imperiale il principe Harun Osmano\u011flu, nato il 22 Gennaio 1932 a Damasco (Siria), discendente di Abdul-Hamid II. Secondo la genealogia della casa imperiale di Osman, ci sono attualmente ventidue persone nella linea di successione dopo Harun Osmano\u011flu:"}
{"id": "2355908", "revid": "256896", "url": "https://it.wikipedia.org/wiki?curid=2355908", "title": "Fraternit\u00e0 Sacerdotale di San Pietro", "text": ""}
{"id": "2355910", "revid": "767487", "url": "https://it.wikipedia.org/wiki?curid=2355910", "title": "Esperienze prematrimoniali", "text": "Esperienze prematrimoniali \u00e8 un film del 1972 del regista Pedro Mas\u00f3. L'allora diciassettenne Ornella Muti \u00e8 al debutto nella sua carriera cinematografica in Spagna in questo film nel quale interpreta una giovane universitaria ribelle all'etica che vogliono imporle i genitori.\nTrama.\nSandra, una giovane ragazza spagnola, va via di casa ed inizia l'esperienza del sesso libero e della convivenza fuori del matrimonio, che inizialmente sembra renderla felice. Quando si innamora per\u00f2 sorgono i problemi, che si accentueranno con l'infedelt\u00e0 del suo uomo.\nAnalisi.\nFotoromanzo os\u00e9 post-sessantottesco, costituisce un'analisi della giovent\u00f9 spagnola in cerca di autonomia e di emancipazione, negli ultimi anni del franchismo che aveva sciolto i lacci della censura."}
{"id": "2355914", "revid": "729019", "url": "https://it.wikipedia.org/wiki?curid=2355914", "title": "Coppa asiatica di pallavolo maschile 2008", "text": "La I Coppa asiatica di pallavolo maschile si \u00e8 svolta a Nakhon Ratchasima, in Thailandia, dal 20 al 26 settembre 2008. Al torneo hanno partecipato 8 squadre nazionali asiatiche e oceaniane e la vittoria finale \u00e8 andata per la prima volta all'Iran.\nPodio.\nCampione.\nIran(Primo titolo)\nSecondo posto.\nCorea del Sud\nTerzo posto.\nCina"}
{"id": "2355916", "revid": "123759769", "url": "https://it.wikipedia.org/wiki?curid=2355916", "title": "Antonio Trombone", "text": "Si \u00e8 diplomato in pianoforte e composizione al Conservatorio di Palermo, allievo di Antonio Savasta Gustavo Natale e Mario Pilati. Ha svolto intensa attivit\u00e0 concertistica, all'Eiar e poi alla Rai, sia come solista che in orchestra.\nHa vinto numerosi concorsi pianistici (in uno di essi si classific\u00f2 al terzo posto, dopo Arturo Benedetti Michelangeli)\nEsegu\u00ec il primo concerto di Tchaikovsky, alla fine della seconda guerra mondiale, al teatro massimo di Palermo. Successivamente decise di dedicarsi esclusivamente all'insegnamento.\n\u00c8 stato docente di pianoforte al Conservatorio di Palermo dal 1936 al 1979. \nHa fatto parte della giuria in concorsi pianistici nazionali e internazionali; \u00e8 autore di opere didattiche e di musiche dedicate all'infanzia. Tra i suoi allievi Giuseppe La Licata, Francesco La Licata, Carmelo Caruso, Donatella Sollima, Leandro Palacino, Antonello Manco, Luigi Cartia, Aurelia Spagnolo, Franco Foder\u00e0, Erina Guzzetta,Maria Rita Tripi.\nAnnualmente, presso il Conservatorio Bellini di Palermo, si svolge il \"Concorso Pianistico per Giovanissimi Antonio Trombone\", organizzato in sua memoria."}
{"id": "2355920", "revid": "254059", "url": "https://it.wikipedia.org/wiki?curid=2355920", "title": "Bonamente Aliprandi", "text": "Biografia.\nEra figlio di Simone, nato a Monza.\nMaggiorente vicino al marchese Ludovico II Gonzaga, ricopr\u00ec anche cariche pubbliche (rettore generale delle entrate).\n\u00c8 noto per essere stato autore di una \"Cronica de Mantua\", pi\u00f9 nota come \"Aliprandina\", in cui racconta in versi dialettali la storia della citt\u00e0 dalle origini fino al 1414, mischiando spesso fatti storici e mito.\nPur non avendo un grande valore letterario, e Aliprandi ne \u00e8 consapevole, l'opera \u00e8 un'utile fonte d'informazioni per il periodo in cui l'autore visse.\nFu sepolto nel santuario di Santa Maria delle Grazie, alle porte di Mantova, nella cappella di famiglia."}
{"id": "2355926", "revid": "36426", "url": "https://it.wikipedia.org/wiki?curid=2355926", "title": "Santa Lucia (Avigliano)", "text": "Il quartiere Santa Lucia \u00e8 uno dei quartieri della citt\u00e0 di Avigliano, situata nella provincia di Potenza, in Basilicata.\nStoria.\nSviluppatosi nella seconda met\u00e0 del XX secolo, una volta si poteva osservare la porta Santa Lucia poi demolita, il cimitero comunale fu costruito nel 1840\nMonumenti e luoghi d'interesse.\nFra i luoghi di maggior interesse:"}
{"id": "2355930", "revid": "599013", "url": "https://it.wikipedia.org/wiki?curid=2355930", "title": "Lavanga", "text": "Il quartiere Lavanga \u00e8 uno dei quartieri della citt\u00e0 di Avigliano, situato nella provincia di Potenza, in Basilicata.\nStoria.\nAntica dimora momentanea del normanno Roberto il Guiscardo nell'anno 1059, si racconta della frana che travolse rovinosamente nel 1659 parte della frazione. La citt\u00e0 venne ricostruita e \"Lavagna\" fu il nome del nuovo quartiere edificato in quell'occasione; all'epoca si poteva osservare la porta del Forno venne successivamente demolita e sostituita dalla porta di Santa Lucia. Anche il palazzo Morlino, costruzione che risale al settecentesco venne demolita.\nMonumenti e luoghi d'interesse.\nFra i luoghi da visitare:"}
{"id": "2355935", "revid": "599013", "url": "https://it.wikipedia.org/wiki?curid=2355935", "title": "Villa comunale di Avigliano", "text": "La villa comunale \u00e8 uno dei parchi della citt\u00e0 di Avigliano, in provincia di Potenza.\nStoria.\nEdificata nel 1929 venne inaugurata con il monumento ai caduti della prima guerra mondiale.\nDettagli.\nSituato fuori dal centro storico della citt\u00e0, si estende dalla stazione fino a via San Vito con entrata principale situata in viale della Vittoria; ve ne sono altre secondarie lungo il percorso.\nSi osservano al suo interno il monumento ai caduti della prima guerra mondiale e l'altare dei caduti aviglianesi di tutte le guerre."}
{"id": "2355939", "revid": "599013", "url": "https://it.wikipedia.org/wiki?curid=2355939", "title": "Serritiello", "text": "Il quartiere Serritiello \u00e8 uno dei quartieri della citt\u00e0 di Avigliano situato nella provincia di Potenza, in Basilicata.\nStoria.\nIn parte edificata nel XVII secolo la citt\u00e0 era chiusa da due porte, la Monastero demolita nel 1956 e la Fontana.\nLuoghi da visitare.\nFra i vari luoghi di interesse:"}
{"id": "2355942", "revid": "999533", "url": "https://it.wikipedia.org/wiki?curid=2355942", "title": "Gran Premio d'Ungheria 1992", "text": "Il Gran Premio d'Ungheria 1992 si \u00e8 svolto domenica 16 agosto 1992 sull'Hungaroring a Budapest. La gara \u00e8 stata vinta da Ayrton Senna su McLaren seguito da Nigel Mansell su Williams e da Gerhard Berger su McLaren. Dopo questa corsa Mansell divenne matematicamente campione del mondo 1992, a 5 Gran Premi dalla fine (record rimasto imbattuto fino al ).\nPre-qualifiche.\nAl termine della sessione i giudici di gara stigmatizzarono il pessimo comportamento della scuderia Andrea Moda tenuto nei confronti della sua seconda guida, Perry McCarthy, fatto scendere in pista quando mancavano solo 45\" allo scadere delle pre-qualifiche, minacciandoli di squalifica qualora avessero tenuto di nuovo un comportamento simile. \nQualifiche.\nCome al solito le due Williams - Renault monopolizzano la prima fila; in Ungheria \u00e8 Patrese a conquistare la pole position davanti al compagno di squadra Mansell. Terzo \u00e8 Senna, seguito da Schumacher, Berger, Brundle, Alboreto e Boutsen; chiudono la top ten Alesi e Capelli. In fondo alla griglia Hill qualifica per la seconda volta nella stagione la sua Brabham; per lo storico team inglese si tratta dell'ultima partecipazione ad un Gran Premio di Formula 1. Entrambe le Minardi mancano la qualificazione alla gara; non accadeva dal Gran Premio del Belgio 1988. Per l'ultima volta nella storia della Formula 1 si svolge una sessione di prequalifiche.\nGara.\nAl via Patrese mantiene la testa della corsa, mentre Mansell viene sopravanzato da Senna e Berger. Nelle retrovie le due Ligier entrano in collisione, Boutsen va a sbattere contro le barriere mentre Comas nel rientrare in pista va a colpire Herbert. Pure Tarquini \u00e8 costretto nella sabbia e va a sbattere. Tutti i quattro piloti coinvolti sono costretti al ritiro. Intanto Mansell ha la meglio su Berger gi\u00e0 all'ottavo passaggio, ma resta bloccato alle spalle di Senna; al 31\u00ba giro Mansell esce di pista nel tentativo di superarlo, perdendo nuovamente la posizione a vantaggio di Berger. Superato rapidamente l'austriaco, Mansell si mette nuovamente a caccia di Senna. Tuttavia l'inglese smette di pressare il brasiliano quando, nel corso del 39\u00ba giro, il suo compagno di squadra esce di pista, ritirandosi poco pi\u00f9 tardi con il motore rotto; a questo punto a Mansell basta il secondo posto per conquistare matematicamente il primo titolo iridato della sua carriera.\nL'inglese \u00e8 costretto ad una sosta supplementare per un problema tecnico, ma non ha problemi a risalire nuovamente in seconda posizione, sfruttando anche il ritiro di Schumacher e le difficolt\u00e0 di Brundle, alle prese con problemi al cambio. Nelle fasi finali di gara si mette in luce H\u00e4kkinen, che dopo aver superato Brundle prova a insidiare la terza posizione di Berger, ma il tentativo di sorpasso fallisce. Senna conquista la sua seconda vittoria stagionale, mentre Mansell si laurea Campione del Mondo a cinque gare dalla conclusione del Mondiale grazie al secondo posto; terzo \u00e8 Berger, seguito sul traguardo da H\u00e4kkinen, Brundle e Capelli."}
{"id": "2355945", "revid": "599013", "url": "https://it.wikipedia.org/wiki?curid=2355945", "title": "Poggio (Avigliano)", "text": "Il quartiere Poggio \u00e8 uno dei quartieri della citt\u00e0 di Avigliano situato nella provincia di Potenza, in Basilicata. Di via Roma si ricorda in quanto vi abitava il brigante Ninco Nanco.\nStoria.\nDel quartiere si ha traccia nel XVII secolo, la Porta Poggio che delimitava parte del luogo venne poi demolita. Ancora oggi si osservano palazzi settecenteschi con portali in pietra e cortili chiusi da loggette."}
{"id": "2355946", "revid": "3535", "url": "https://it.wikipedia.org/wiki?curid=2355946", "title": "Lampada a scarica elettrodica di gas", "text": ""}
{"id": "2355948", "revid": "599013", "url": "https://it.wikipedia.org/wiki?curid=2355948", "title": "Dietro le Rocche", "text": "Il quartiere Dietro le Rocche \u00e8 uno dei quartieri della citt\u00e0 di Avigliano, situata nella provincia di Potenza, in Basilicata.\nStoria.\nDi tale luogo si parl\u00f2 anche all'epoca romana, diventando con ci\u00f2 la parte pi\u00f9 antica della citt\u00e0, inizialmente chiamata \"hrete a rocche\" per via della rocca antica parte della citt\u00e0. Dell'antico insediamento rimane solo la Torre di Taccone a testimonianza. Si ricorda la porta di Piede, ora demolita, il pi\u00f9 recente palazzo della famiglia Vaccaro, distrutto in seguito, stessa sorte tocc\u00f2 al castello feudale, ricordato attraverso un disegno del XVII secolo.\nLuoghi da visitare.\nFra i vari luoghi di interesse:"}
{"id": "2355955", "revid": "599013", "url": "https://it.wikipedia.org/wiki?curid=2355955", "title": "Basso la Terra", "text": "Il quartiere Basso la Terra \u00e8 uno dei quartieri della citt\u00e0 di Avigliano, situata nella provincia di Potenza, in Basilicata.\nStoria.\nNato dall'unificazione dei piccoli luoghi medievali Santa Caterina e San Giovanni, il luogo si popol\u00f2 grazie alle persone provenienti dalle campagne limitrofe. Chiamato inizialmente \"in pedes terrae\", le antiche porte San Biagio e San Giovanni che confinavano la frazione vennero poi demolite.\nLuoghi da visitare.\nFra i vari luoghi da visitare:"}
{"id": "2355958", "revid": "599013", "url": "https://it.wikipedia.org/wiki?curid=2355958", "title": "Palazzo Labella", "text": "Il Palazzo Labella \u00e8 uno dei palazzi monumentali di Avigliano.\nStoria.\nEdificato intorno alla met\u00e0 del XIX secolo, venne costruito sopra i primi due livelli osservabili tuttora; il palazzo venne devastato da un incendio nel 1970 e poi ristrutturato. Antonio Labella (1872-1944), poeta e uomo di lettere visse in quel luogo."}
{"id": "2355961", "revid": "125863757", "url": "https://it.wikipedia.org/wiki?curid=2355961", "title": "Palazzo Palomba", "text": "Il Palazzo Palomba \u00e8 uno dei palazzi monumentali di Avigliano.\nStoria.\nA partire da un nucleo preesistente il palazzo fu edificato sul finire del milleseicento dal nobiluomo Don Giovanni Battista Palomba, discendente da un'antica famiglia gentilizia autoctona del luogo almeno dal 1544. Nella prima met\u00e0 del settecento l'edificio fu portato alle condizioni attuali dal figlio Don Nicola Francesco Palomba e dal nipote Don Giovanni Francesco Palomba, che ne complet\u00f2 la facciata.\nFu per tutto il XVIII secolo la dimora della ricca famiglia Palomba e fra i personaggi importanti che vissero nel palazzo si ricordano: il sacerdote rivoluzionario Don Nicola Palomba (1746-1799), governatore del Dipartimento del Bradano decapitato in piazza del Mercato a Napoli dopo la caduta della Repubblica partenopea, il fratello, l'avvocato e patriota Don Giustiniano Palomba (1751-1800) e il giovane studente Don Francesco Paolo Palomba (1779-1799), ucciso nei tumulti nati in seguito al suo intervento a Castel Sant'Elmo (Napoli) durante l'insurrezione repubblicana del 1799.\nDopo i Palomba il palazzo pass\u00f2 agli Stolfi ed alla fine dell'Ottocento l'avvocato Giulio Stolfi, gi\u00e0 sindaco di Avigliano, lo don\u00f2 al comune che nel 1898 al suo interno istituii una casa di riposo. Da rilevarsi \u00e8 la pregevole presenza della torre con orologio, cos\u00ec come nel passato del giardino pensile."}
{"id": "2355962", "revid": "1924342", "url": "https://it.wikipedia.org/wiki?curid=2355962", "title": "With a Little Help from My Friends", "text": "With a Little Help from My Friends \u00e8 una canzone scritta da John Lennon e Paul McCartney, pubblicata sull'album dei Beatles \"Sgt. Pepper's Lonely Hearts Club Band\" del 1967. Il brano fu scritto appositamente per il batterista della band Ringo Starr, che lo cant\u00f2 sul disco interpretando il personaggio di \u201cBilly Shears\u201d. La canzone si \u00e8 aggiudicata la posizione n. 304 nella lista delle 500 migliori canzoni di tutti i tempi della rivista \"Rolling Stone\".\nIl brano.\nOrigine e storia.\nLennon e McCartney scrissero la canzone specificamente per riservare un brano da far cantare a Ringo sul disco in uscita (come era tradizione). Fu brevemente intitolata \"Bad Finger Boogie\" (pi\u00f9 tardi, questo titolo provvisorio, ispirer\u00e0 il nome della band dei Badfinger), apparentemente perch\u00e9 Lennon compose la melodia al pianoforte usando il dito medio poich\u00e9 si era ferito l'indice.\nIn origine, il testo presentava la strofa \"\u00abWould you stand up and throw tomatoes at me?\u00bb\" (\"Ti alzeresti e mi tireresti pomodori addosso?\") ma Starr si rifiut\u00f2 di cantarla, perch\u00e9 non voleva che i fan magari pensassero di tirargli pomodori addosso durante le esibizioni live (questo ricorda un episodio avvenuto anni prima, quando in America le fan lanciavano caramelle di gelatina Jelly Baby, peraltro molto dure, ai Beatles perch\u00e9 George Harrison aveva detto, scherzando, che gli piacevano).\nStruttura.\nLa canzone \u00e8 strutturata sotto forma di conversazione, nella quale gli altri tre Beatles cantano una domanda e Starr risponde, per esempio: \"\u00abWould you believe in a love at first sight? / Yes, I'm certain that it happens all the times\u00bb (Crederesti nell'amore a prima vista? / S\u00ec, sono sicuro che capita tutte le volte)\".\nLa band inizi\u00f2 la registrazione del brano lo stesso giorno in cui i membri del gruppo posarono per le foto della copertina di \"Sgt. Pepper's Lonely Hearts Club Band\" (il 30 marzo 1967). La seduta termin\u00f2 alle 7:30 della mattina seguente.\nCover.\nCi sono state numerose interpretazioni della canzone, tre delle quali hanno raggiunto la prima posizione in classifica in Inghilterra; la versione di Joe Cocker nel 1968, quella dei Wet Wet Wet nel 1988 e quella di Sam and Mark nel 2004.\nLa versione di Joe Cocker.\nLa cover di Joe Cocker \u00e8 un radicale ri-arrangiamento della canzone in stile rhythm'n'blues, \u00e8 in 6/4, in una tonalit\u00e0 differente, e con una lenta introduzione strumentale originale. Questa versione \u00e8 stata usata come sigla della serie televisiva americana \"Blue Jeans\" ed \u00e8 una delle canzoni pi\u00f9 famose di Joe Cocker.\nNella versione originale dall'album omonimo la chitarra solista \u00e8 suonata da Jimmy Page mente alla batteria c'\u00e8 B.J. Wilson, batterista dei Procol Harum. Cocker esegu\u00ec magistralmente il brano al festival di Woodstock nel 1969, questa volta con la sua band, \"The Grease Band\", come si pu\u00f2 vedere nel relativo documentario sull'evento, \"Woodstock - Tre giorni di pace, amore e musica\".\nLa versione che si sente nel film \"Across the Universe\" \u00e8 un mix tra la versione originale e l'arrangiamento di Joe Cocker.\nLa cover dei Wet Wet Wet.\nLa versione dei Wet Wet Wet venne pubblicata il 9 maggio 1988. Il singolo rest\u00f2 al numero 1 delle classifiche inglesi per quattro settimane consecutive. Il ricavato delle vendite (circa 600.000 sterline) fu devoluto in beneficenza ad una fondazione per bambini maltrattati."}
{"id": "2355963", "revid": "1005847", "url": "https://it.wikipedia.org/wiki?curid=2355963", "title": "Elezioni amministrative in Italia del 2009", "text": "Le elezioni amministrative in Italia del 2009 si sono tenute il 6 e 7 giugno (primo turno) e il 21 e 22 giugno (secondo turno).\nIn Trentino-Alto Adige le elezioni si sono tenute il 3 maggio (primo turno) e il 17 maggio (secondo turno).\nElezioni comunali.\nSicilia.\nCaltanissetta.\nFonti: Primo turno - Secondo turno - Seggi"}
{"id": "2355968", "revid": "110157", "url": "https://it.wikipedia.org/wiki?curid=2355968", "title": "Always on the Run", "text": "Always on the Run \u00e8 una canzone di Lenny Kravitz. Si tratta del primo singolo estratto dal suo secondo album in studio, \"Mama Said\" (1991).\nLa canzone.\nFu realizzata con la collaborazione di Slash, chitarrista dei Guns N' Roses. Slash scrisse il brano inizialmente per i Guns, ma poich\u00e9 l'ex batterista Steven Adler aveva difficolt\u00e0 a suonarlo, decise di farlo insieme a Kravitz.\nIl 6 giugno 1992, durante la tappa a Parigi dello Use Your Illusion Tour, Kravitz si un\u00ec in concerto ai Guns ed esegu\u00ec con loro \"Always on the Run\".\nLa canzone si trova anche nel videogioco \"\" e nel film con Adam Sandler \"Waterboy\".\nClassifiche.\nSubito dopo la sua pubblicazione, \"Always on the Run\" arriv\u00f2 all'ottavo posto della classifica Modern Rock Tracks, stilata da Billboard.\nIl video.\nIl video, in bianco e nero e diretto da Jesse Dylan, riprendeva Kravitz e Slash che eseguivano la canzone."}
{"id": "2355969", "revid": "2153076", "url": "https://it.wikipedia.org/wiki?curid=2355969", "title": "Respect M.E.", "text": "Respect M.E. \u00e8 il primo greatest hits della rapper statunitense Missy Elliott, pubblicato il 4 settembre 2006 dalla Atlantic Records.\nIl disco.\nLa raccolta include una collezione di singoli di successo provenienti dai precedenti sei studio album dell'artista, dal 1997 al 2005. Prima della pubblicazione del disco si parlava dell'inserimento di due tracce inedite, \"123\" e \"Magnifica\". Della prima s'era detto che sarebbe stato possibile comprarla nei negozi dell'HMV Group del Regno Unito. Le due tracce, comunque non appaiono nell'album.\nNella versione statunitense della raccolta, il singolo \"Take Away\" \u00e8 stato rimpiazzato con il pi\u00f9 fortunato remix di Basement Jaxx di \"4 My People\". Sempre negli Stati Uniti, altre importanti esclusioni sono stati il singolo \"One Minute Man\" e il remix di \"Hot Boyz\".\n\"Respect M.E.\" \u00e8 stato il secondo album di Missy Elliott a raggiungere la top ten nel Regno Unito, piazzandosi alla posizione numero 7. La British Phonographic Industry ha certificato la vendita di pi\u00f9 di 100.000 copie nel solo Regno Unito, premiando l'autrice con un disco d'oro. Nel mondo ha venduto circa 500.000 copie."}
{"id": "2355971", "revid": "599013", "url": "https://it.wikipedia.org/wiki?curid=2355971", "title": "Palazzo Corbo di Sopra", "text": "Il Palazzo Corbo di Sopra \u00e8 uno dei palazzi monumentali di Avigliano.\nStoria.\nEdificato all'inizio del XVIII secolo dalla famiglia Sarnelli, venne poi acquistato da Francesco Saverio Corbo intorno alla seconda met\u00e0 del Settecento. Del palazzo si racconta anche in occasione delle riunioni del \"Comitato di Liberazione dal regime Fascista\" (settembre 1943). Il terremoto dell'Irpinia del 1980 lo rese pericolante, fu demolito e ricostruito tenendo fede ai disegni iniziali."}
{"id": "2355972", "revid": "1699816", "url": "https://it.wikipedia.org/wiki?curid=2355972", "title": "Dodici Guardiani Ninja", "text": " \u00e8 stata una squadra immaginaria della serie manga ed anime \"Naruto\", del \"mangaka\" Masashi Kishimoto. Erano dodici guerrieri posti a protezione del Daimyo del Paese del Fuoco residenti nel Tempio del Fuoco.\nNel manga, vengono solo citati ed hanno un ruolo molto marginale, a differenza dell'anime dove la loro storia viene approfondita attraverso dei flashback.\nStoria.\nCirca 20 anni prima dell'inizio della serie il Daimyo del Paese del Fuoco raggrupp\u00f2 i dodici guardiani con il compito di proteggerlo a costo della vita.\nNell'anime, dopo l'arrivo di numerose guerre tra ninja, il Daimyo scelse di arrestare l'ordine dell'Hokage, suo antico rivale, scegliendo tra i suoi soldati appunto i componenti dei dodici. Il gruppo si divise in gruppi di sei, in quanto rispettivamente avevano deciso di difendere chi l'Hokage e chi il Signore Feudale. Alla fine lo scontro vide vincitore la fazione a favore dell'Hokage. Nel combattimento sopravvissero solo Asuma e Chiriku, mentre Kazuma, membro dalla parte del daimyo, venne creduto morto.\nDopo questo evento il gruppo fu sciolto.\nMembri.\nI ninja guardiani sono in totale dodici, all'inizio della serie Shippuden sono rimasti in tre in quanto gli altri componenti sono morti durante il colpo di stato effettuato da Kazuma. Nel manga, gli unici componenti che appaiono sono solo Asuma e Chiriku.\nDurante alcuni episodi dell'anime della seconda serie ne appaiono alcuni, fra cui Kazuma e altri quattro che vengono resuscitati tramite una tecnica proibita: Kitane, Nauma, Tou e Seito.\nI membri portavano in vita una fascia con sopra raffigurato il simbolo del Dodici Guardiani, mentre quelli rimasti la indossano in ricordo della squadra.\nAd eccezione di Asuma, i guardiani ninja non portano alcun coprifronte, anche se appartengono al Paese del Fuoco e quindi dovrebbero portare il simbolo del Villaggio della Foglia.\nA detta di Sakura, il Daimyo propose a Shikamaru di diventare un membro dei dodici, ma questi rifiut\u00f2.\nChiriku.\n \u00e8 un membro dell'organizzazione Dodici Guardiani Ninja, oltre che capo del Tempio del Fuoco, situato ai confini del Paese del Fuoco. Nel manga non si conosce nulla sul suo passato, mentre dall'anime ci sono pervenute alcune informazioni: egli arruol\u00f2 Asuma Sarutobi nel gruppo dei guardiani, partecip\u00f2 al colpo di Stato di Kazuma, schierandosi contro di lui, e successivamente si prese cura del figlio di quest'ultimo, Sora, il quale a sua insaputa possedeva una parte del chakra della Volpe a Nove Code. Su di lui pendeva una taglia di 30 milioni di ryo.\nNel manga Chiriku fa la sua prima apparizione quando il Tempio del Fuoco viene attaccato da Hidan e Kakuzu, che stavano cercando Naruto. Chiruku combatte contro i due aggressori, ma viene sconfitto a causa dei poteri dei due membri dell'Organizzazione Alba. Sar\u00e0 Hidan ad uccidere definitivamente Chiruku con il suo rituale. Successivamente Kakuzu e Hidan partono per riscuotere la taglia sulla testa di Chiruku, riuscendo nell'impresa.\nLa sua tecnica consiste nell'applicare un sigillo al cancello del Tempio del Fuoco. Nell'anime, invece, \u00e8 in grado di evocare uno spirito invisibile capace di sferrare violenti pugni: tale tecnica \u00e8 denominata Raigou - Colpo di Morte a Mille Mani. Anche Asuma conosceva questa tecnica e la utilizz\u00f2, anche se con intensit\u00e0 minore, contro i due membri di Alba. \u00c8 doppiato da Akio Ohtsuka.\nKazuma.\n, o , \u00e8 un ex-membro delle 12 Guardie Ninja del Paese del Fuoco. Viene introdotto solo in una breve saga filler nell', di cui peraltro \u00e8 il principale antagonista. Kazuma vuole imporre il potere del Daimyo e distruggere quello dell'Hokage; per realizzare il suo obiettivo, Kazuma vuole utilizzare il chakra della Volpe a Nove Code presente in suo figlio Sora.\nPrima dell'inizio della serie, Kazuma aveva i capelli neri corti, vestiva con abiti scuri tendenti al marrone e portava una fascia sulla fronte. Dopo aver assunto il nome di Furido, Kazuma cambia totalmente aspetto. Indossa un lungo abito viola, porta i capelli bianchi che gli cadono sulle spalle e ha una lunga cicatrice nella parte destra del volto. Inoltre, porta sempre con s\u00e9 una Khakkhara, ovvero un lungo bastone che usa spesso in combattimento. Come ricordo del gruppo, Kazuma indossa ancora, sotto la giacca, la fascia con il simbolo del gruppo. Anche nei panni di Furido, Kazuma conserva ancora la fascia dei 12.\nKazuma \u00e8 un uomo che credeva fermamente nei suoi ideali, cosa confermata anche da Asuma Sarutobi. Sora lo ricorda come un uomo gentile e orgoglioso e non lo crede possibile di azioni malvagie. Sebbene il suo piano di imporre l'autorit\u00e0 del Daimyo sull'Hokage sia sbagliato, Kazuma crede fortemente che questo \u00e8 l'unico modo per poter aumentare la forza del Paese del Fuoco. Per raggiungere il suo scopo, Kazuma \u00e8 disposto persino a trasformare suo figlio in una semi-forza portante e a sacrificare moltissime vite. Il personaggio di Kazuma pu\u00f2 essere visto come la nemesi del Quarto Hokage. Infatti, mentre il Quarto ha sigillato la Volpe a Nove Code nel figlio per proteggere il Villaggio, Kazuma ha sigillato il demone nel figlio Sora per distruggerlo. Sempre a differenza del Quarto, Kazuma \u00e8 una persona priva di scrupoli che basa la propria crudelt\u00e0 sul figlio Sora, insegnandogli che l'unica strada per diventare veramente forti e quella di uccidere tutti gli avversari che intralciano il suo cammino. Nonostante sia stato escluso dai 12 Guardiani, Kazuma \u00e8 fortemente legato a questi in quanto conserva ancora la fascia con il simbolo del gruppo. All'inizio, nei panni di Furido, dimostra un lato giocoso e gentile per guadagnarsi la fiducia di Sora.\nKazuma faceva parte del gruppo delle 12 Guardie Ninja del Paese del Fuoco, di cui facevano parte anche ad Asuma Sarutobi e Chiriku, che era posto alla protezione del Daimyo. Egli credeva fortemente che l'Hokage non fosse necessario e che bastasse solamente l'autorit\u00e0 del Daimyo per gestire il Paese del Fuoco. Kazuma, dunque, tent\u00f2 di convincere il Daimyo a distruggere il Villaggio della Foglia, ma fu fermato da Asuma, il quale gli rivel\u00f2 che anche il Daimyo stesso era contrario al suo piano. Kazuma, dunque, scaten\u00f2 una rivoluzione e il gruppo dei 12 guardiani si scisse in due: una parte che intendeva proteggere l'Hokage di cui facevano parte sia Asuma che Chiriku, mentre l'altra fazione supportava Kazuma. Alla fine, per\u00f2, la prima fazione riusc\u00ec a vincere la seconda e Kazuma fu ritenuto morto per mano di Asuma in combattimento.\nIn realt\u00e0, Kazuma sopravvisse e assunse l'identit\u00e0 di Furido. Deciso ancor di pi\u00f9 a distruggere il Villaggio della Foglia, Kazuma prese una parte del chakra della Volpe a Nove Code e la confin\u00f2 il suo figlio Sora, trasformandolo in una semi-forza portante. Attraverso il potere di Sora, Kazuma intendeva distruggere cos\u00ec Konoha e realizzare il suo piano. Il bambino, in seguito, fu lasciato nel Tempio del Fuoco, dove sar\u00e0 accudito da Chiriku e dagli altri monaci.\nInsieme ai suoi tre alleati predoni, Fudou, Fuka e Fuen, Kazuma ritorna al Tempio del Fuoco per impadronirsi dei corpi di quattro dei 12 Guardiani Ninja in grado di utilizzare l'Elemento Fulmine (Seito, Tou, Kitane e Nauma) per riportarli in vita con una tecnica di resurrezione. Il suo obbiettivo \u00e8 quello di utilizzare la tecnica speciale di elemento fulmine dei quattro guardiani in modo da distruggere il Villaggio della Foglia. A causa di Asuma, per\u00f2, la tecnica non ha effetto e quindi Kazuma toglie il sigillo a Sora per farlo trasformare nella Volpe a nove code, cos\u00ec che il ragazzo possa distruggere Konoha. Sul posto a fermare Kazuma e la trasformazione di Sora giungono i ninja della Foglia. Mentre Sora \u00e8 impegnato a combattere contro Naruto (che poi successivamente lo fermer\u00e0 riportandolo allo stadio originario e salvando il villaggio), Kazuma affronta Asuma, venendo poi ucciso da quest'ultimo con l'aiuto di Sai.\nKazuma \u00e8 esperto nelle relative alle anime e ai defunti che riesce a riportare in vita, e utilizza questo tipo di tecnica quando resuscita i quattro ninja guardiani e le anime dei defunti di altri villaggi uccisi dai suoi subordinati, anche se questi ultimi sono pi\u00f9 simili a dei comuni zombie e non possono utilizzare le tecniche che possedevano in vita. Kazuma \u00e8 molto pratico nel campo dei sigilli, visto che \u00e8 riuscito facilmente ad imprigionare una parte rilasciata del chakra della Volpe a Nove Code permettendo al figlio di diventare quasi una forza portante. Inoltre, Kazuma, proprio come Asuma, \u00e8 in grado di trasmettere il suo chakra di vento sulle sue armi, estendendo cos\u00ec la portata delle sue lame. In questo caso, l'arma utilizzata da Kazuma \u00e8 una Khakkhara, ovvero un lungo bastone. \u00c8 doppiato da Kazuya Nakai e Diego Baldoin."}
{"id": "2355976", "revid": "767487", "url": "https://it.wikipedia.org/wiki?curid=2355976", "title": "Kyoko vs Yuki", "text": " \u00e8 un film del 2000, scritto e diretto da Daisuke Yamanouchi. Appartiene al V-Cinema, essendo uscito direttamente per il mercato home video.\nTrama.\nKyoko \u00e8 una liceale killer, appartenente a una misteriosa organizzazione. Dopo aver superato l'esame finale, consistente nell'uccidere a mani nude uno yakuza di poco conto, Kyoko viene incaricata di uccidere un altro yakuza e di recuperare una valigetta contenente soldi e droga.\nLo yakuza in questione si sta intrattenendo con Yuki, una prostituta che improvvisamente lo aggredisce e lo immobilizza a terra, legandolo, quindi chiama la sua amante Maki. Le due hanno un rapporto sessuale, quindi scappano con la valigetta, incrociando Kyoko. Questa si reca dallo yakuza e lo trova legato. Dopo aver ottenuto le informazioni che voleva, Kyoko uccide lo yakuza, e si mette sulle tracce di Yuki e Maki.\nMaki sta intrattenendo una donna obesa, quando irrompe nella stanza Kyoko, che uccide la donna e interroga Maki, quindi la aggredisce. Una volta trovata Yuki, Kyoko inizia con lei un furioso combattimento, durante il quale le viene tranciata una mano. Kyoko recupera l'arto e fugge. Dopo aver costruito una sorta di artiglio, Kyoko ritrova Yuki e le due si scontrano a lungo. Yuki riesce a infilzare il volto di Kyoko con un ombrello, quindi le appare davanti Maki, che le dice di non essere stata uccisa. Le due si scambiano un bacio appassionato, proprio mentre Kyoko si rialza, pronta a combattere nuovamente."}
{"id": "2355978", "revid": "76963", "url": "https://it.wikipedia.org/wiki?curid=2355978", "title": "Rose Troche", "text": "Cresciuta a Chicago, muove i primi passi frequentando una scuola di cinema per un breve periodo di tempo. Inizialmente pubblica cortometraggi e video, la sua attuale compagna \u00e8 la scrittrice e regista Cherien Dabis, co-produttrice della serie The L Word.\nFilmografia.\nDebutta al cinema con \"Go Fish\", spaccato della vita lesbo di Chicago, presentato al Sundance Film Festival nel 1994. Nel 1998 esce il film \"Bedrooms and Hallways\" che analizza il mondo sessuale maschile. Ha diretto anche \"La sicurezza degli oggetti\" (2001), prendendo spunto dai racconti di A. M. Homes, incentrata sugli intrecci sessuali eterosessuali della vita in periferia.\nTelevisione.\nHa diretto un episodio della serie televisiva \"Home Box Office\" e \"Six Feet Under\", \u00e8 stata inoltre regista e scrittrice della fortunata serie \"The L Word\", l'innovativa serie che racconta la vita di un gruppo di amiche lesbiche a Los Angeles."}
{"id": "2355979", "revid": "599013", "url": "https://it.wikipedia.org/wiki?curid=2355979", "title": "Palazzo Doria Pamphili (Avigliano)", "text": "Il Palazzo Doria Pamphili \u00e8 uno dei palazzi monumentali di Avigliano.\nStoria.\nEdificato nel XVII secolo grazie alla famiglia genovese Doria Pamphili, duchi di Avigliano. Inizialmente fu abitazione e soprattutto un magazzino dove veniva conservato il grano che la popolazione versava al feudatario. Danneggiato dal terremoto del 1732 venne poi ristrutturato due anni dopo nel 1734. Il comune lo acquist\u00f2 nel 1911 adibendolo inizialmente a pretura e dopo averlo reso carcere divenne casa di riposo per anziani. La facciata principale del palazzo \u00e8 quella originale."}
{"id": "2355980", "revid": "23748359", "url": "https://it.wikipedia.org/wiki?curid=2355980", "title": "Very High Frequency", "text": ""}
{"id": "2355983", "revid": "316629", "url": "https://it.wikipedia.org/wiki?curid=2355983", "title": "Anna De Amicis", "text": "Biografia.\nEra figlia del tenore Domenico, attivo soprattutto a Napoli e a Roma, e di Rosalba Baldacci.\nFu allieva, si disse, di Vittoria Tesi, ma pi\u00f9 probabilmente apprese l'arte del canto direttamente dal genitore.\nI suoi esordi sono legati al genere buffo accanto al padre\u02d0 nel 1754 al teatro Pubblico di Pisa dapprima in \"Il cicisbeo impertinente\", successivamente nel \"Il finto turco\" di Cordella.\nNel 1758 la De Amicis assieme al padre fece una tourn\u00e9e in Francia, cantando alla \"Com\u00e9die-Italienne\" di Parigi nella \"Serva padrona\" di Pergolesi. Dopodich\u00e9 la compagnia si spost\u00f2 a Bruxelles nel 1759 e all'Aia e Amsterdam nel 1760.\nAll'et\u00e0 di vent'anni si rec\u00f2 a Londra, dove ebbe l'occasione di conoscere Johann Christian Bach, che scrisse per lei una parte seria, e, visto il successo ottenuto, decise di lasciare il genere comico.\nIl 19 febbraio del 1763 debutt\u00f2 come cantante di opera seria nell\"'Orione\" Bach, dando il suo contributo al successo dell'opera.\nNello stesso anno la compagnia cant\u00f2 ad Amsterdam ed in Italia.\nNell'agosto 1765 si esib\u00ec ad Innsbruck in occasione delle nozze dell'arciduca Leopoldo d'Austria con l'infanta Maria Luisa di Borbone.\nDotata di una grande estensione vocale, a giudizio di Charles Burney fu una delle prime donne a eseguire le scale ascendenti giungendo al mi sopra acuto.\nMozart, che aveva ascoltato e apprezzato la De Amicis a Napoli nel 1770, compose per lei delle arie brillanti e virtuosistiche. Inoltre il grande compositore ha nominato la De Amicis in numerose lettere. \nNel 1771 spos\u00f2 un impiegato del re di Napoli e si ritir\u00f2 dalla vita teatrale, continuando per\u00f2 a cantare nei concerti di corte, come il 10 febbraio 1780 alla presenza dell'arciduca Ferdinando governatore di Milano, il 3 febbraio 1782 in occasione della visita a Napoli dei granduchi di Russia, il 2 gennaio 1784 davanti all'imperatore Giuseppe II e alla duchessa di Parma.\nLe due figlie della De Amicis si dimostrarono abili nel canto come testimoniarono Reichardt che le ud\u00ec nel 1790 e un giornale napoletano del 1792 che rifer\u00ec di una festa in casa Buonsollazzi con la loro partecipazione canora."}
{"id": "2355984", "revid": "709565", "url": "https://it.wikipedia.org/wiki?curid=2355984", "title": "OGLE-TR-10", "text": "OGLE-TR-10 \u00e8 una stella lontana circa anni luce situata vicino al Centro della Via Lattea. Appartiene alla costellazione del Sagittario. La stella \u00e8 catalogata come una Stella variabile con un'eclissi dovuta al passaggio del pianeta nella sua orbita.\nSistema planetario.\nAttorno a questa stella \u00e8 stato scoperto nel 2002 il pianeta transitante OGLE-TR-10 b grazie al Optical Gravitational Lensing Experiment organizzato dall'Universit\u00e0 di Varsavia"}
{"id": "2355985", "revid": "23748462", "url": "https://it.wikipedia.org/wiki?curid=2355985", "title": "Ultra High Frequency", "text": ""}
{"id": "2355987", "revid": "599013", "url": "https://it.wikipedia.org/wiki?curid=2355987", "title": "Palazzo Corbo di Basso", "text": "Il Palazzo Corbo di Sotto \u00e8 uno dei palazzi monumentali di Avigliano, in Basilicata.\nStoria.\nEdificata nel XVI secolo, fu dimora della famiglia Corbo, giunta ad Avigliano da Sulmona intorno al 1315; fu sottoposta a numerosi lavori di ristrutturazione e ampliamento, fino a quella visibile nel 1871 dove si contavano 63 vani. Al suo interno vennero ospitati i botanici Giovanni Gussone e Michele Tenore. Nel XX secolo il palazzo venne inizialmente abbandonato ma poi, con l'intento di trasformarlo in sede di alloggi popolari, venne ristrutturato.\nArchitettura.\nDella casa si racconta nel 1859:"}
{"id": "2355988", "revid": "1762651", "url": "https://it.wikipedia.org/wiki?curid=2355988", "title": "Mokkori", "text": "Mokkori \u00e8 un termine indicante un fenomeno fisiologico facente parte della sfera maschile. \u00c8 stato usato per la prima volta dal mangaka Shin Tamura.\nSignificato.\n\u00c8 un sinonimo scherzoso e onomatopeico della parola giapponese \"Bokki\" che sta per erezione, e per traslato, forte eccitazione sessuale. Derivante da altri termini simili come \"Moku Moku\" il cui significato \u00e8 \"ergersi fluttuando\", anche se il contesto usato \u00e8 diverso, \u00e8 un neologismo indicante l'eccitazione di personaggi fumettistici.\nUsi.\nUsato principalmente nei manga, in particolare \"City Hunter\", esistono anche le forme verbali del sostantivo che vengono utilizzate per dare l'idea di \"far eccitare o eccitarsi, far andare fuori di testa o andare fuori di testa\". Spesso lo si trova anche accanto ai nomi come nel caso di \"Mokkori Shitagi\", per indicare biancheria intima sexy e provocante."}
{"id": "2355989", "revid": "731511", "url": "https://it.wikipedia.org/wiki?curid=2355989", "title": "Catterino Cavos", "text": "Biografia.\nFiglio di Alberto, ballerino, coreografo e, dal 1795, impresario del Teatro La Fenice, inizi\u00f2 presto a occuparsi di musica sotto la guida del padre e, verosimilmente, di Francesco Bianchi e di Giambattista Cimador. \nAl contrario delle leggende perpetuate da musicologi ottocenteschi e novecenteschi, la sua carriera di compositore ebbe inizio solo il 14 settembre 1797 al Teatro La Fenice, dove venne eseguito l\u2019\"Inno patriottico in onore della Guardia Civica\" su testo di Antonio Simeone Sografi.\nLa svolta si ebbe quando comp\u00ec il ventunesimo anno di et\u00e0, poich\u00e9 quell'anno Catterino decise di partire per San Pietroburgo, luogo nel quale rest\u00f2 fino alla fine dei suoi giorni, ottenendo incarichi e titoli.\nNella primavera del 1799 entr\u00f2 al servizio della Direzione dei Teatri Imperiali e nel 1803 venne nominato maestro di cappella delle compagnie d'opera russa e italiana.\nNel 1821 ottenne l'incarico di ispettore e dieci anni dopo assunse la direzione generale di tutti i teatri imperiali.\nCompose un buon numero di opere, che spaziarono dal vaudeville all'opera eroica, dall'intermezzo alla tetralogia, utilizzando libretti in lingua italiana, francese e russa.\nL'opera \"Ivan Susanin\" (1815) \u00e8 considerata la prima opera russa: la trama \u00e8 basata su un reale fatto storico russo e per la prima volta un contadino russo, e non un personaggio mitico o uno zar, \u00e8 diventato il personaggio principale del palcoscenico dell'Opera; la partitura dell'opera include melodie popolari russe. \nPer la prima volta \u00e8 stato fatto un tentativo di entrare nel teatro del palcoscenico operistico delle caratteristiche specifiche della vita russa.\nIl suo primo successo teatrale fu \"Les trois sultanes\" (1813), seguito da \"L'ondina del Dnepr\", \"La giovinezza di Giovanni III\", \"I cosacchi al Reno\", \"Amore e Psiche\", \"Zefiro e Flora\", \"Aci e Galatea\", \"La posta dell'amore\", \"Svetlana\".\nLa moglie di Cavos, Camilla Baglioni (1773-1832), fu un soprano che ottenne fama come cantante d'opera nel tardo XVIII secolo. \nIl figlio maggiore di Cavos, Albert Catterinovi\u010d (1800-1863), fu un architetto famoso per i suoi progetti teatrali e costru\u00ec \nil Teatro Mariinskij di San Pietroburgo (1859-1860) e il Teatro Bol'\u0161oj a Mosca (1853-1856). \nIl figlio minore di Cavos, Ivan Catterinovi\u010d (1805-1861), ricevette una formazione musicale e serv per trent'anni nei teatri imperiali di San Pietroburgo, ricoprendo vari ruoli, tra cui quello di direttore di orchestra, direttore dell'opera italiana e ispettore dell'Istituto Smol'nyj."}
{"id": "2355990", "revid": "709565", "url": "https://it.wikipedia.org/wiki?curid=2355990", "title": "Nicola De Giosa", "text": "Biografia.\nNicola De Giosa studi\u00f2 musica al Conservatorio di Napoli, sotto gli insegnamenti di Ruggi e Zingarelli approfond\u00ec le sue conoscenze di contrappunto; e continu\u00f2 gli studi con Gaetano Donizetti.\nPer un contrasto sorto con il direttore della scuola, Saverio Mercadante, non riusc\u00ec a concludere i corsi di studio.\nLa sua prima opera fu \"La casa degli artisti\" (1842), che riscosse un buon successo, alla quale seguirono varie opere, tra le quali \"Don Checco\" (1850) e \"Napoli di Carnevale\" (1876).\nIl Don Checco fu l'opera buffa a cui il re Ferdinando II di Borbone era molto legato, volendo assistervi ogni volta che si rappresentava al teatro San Carlo di Napoli il re vi assisteva e si divertiva.\nNel 1845 diresse la prima assoluta di \"Elvino\" al Teatro Nuovo (Napoli).\nNel 1851 in gennaio diresse il successo della prima assoluta di \"Folco d'Arles\" con Eugenia Tadolini, Achille De Bassini e Michele Benedetti (basso) al San Carlo dove in marzo present\u00f2 \"Don Checco\".\nNel 1852 condusse la prima di \"Folco d'Arles\" al Teatro Verdi (Trieste) e la prima assoluta di \"Guido Colmar\" con Raffaele Mirate e Benedetti al San Carlo.\nNel 1855 diresse la prima assoluta di \"Ettore Fieramosca\" con Benedetti al San Carlo.\nNel 1857 in gennaio diresse la prima assoluta di \"Un geloso e la sua vedova\" al Teatro Nuovo di Napoli (ripresa in novembre) ed in giugno di \"Isella la modista\" al Teatro del Fondo.\nNel 1861 avvenne la prima di \"Don Checco\" al Teatro Coppola di Catania.\nNel 1862 al San Carlo present\u00f2 Gli ugonotti con Mario Tiberini, Gottardo Aldighieri e Benedetti ed Un ballo in maschera con Maria Spezia Aldighieri, Tiberini, Aldighieri e Benedetti e La muta di Portici con Aldighieri e Benedetti.\nIl Teatro Petruzzelli di Bari si sarebbe dovuto chiamare Politeama Nicola de Giosa, per onorare il grande maestro barese, ma la famiglia dei costruttori, i Petruzzelli, insistettero per imporgli il loro cognome.\nNello stesso teatro comunque \u00e8 presente una grande statua in pietra, salvatasi dopo il rovinoso incendio del 1991, a memoria del pi\u00f9 grande compositore barese dell'Ottocento.\nScrisse anche musica da camera e musica sacra.\nMor\u00ec a Bari nel 1885 all'et\u00e0 di 65 anni e il Comune volle intitolargli una strada della citt\u00e0."}
{"id": "2355994", "revid": "765341", "url": "https://it.wikipedia.org/wiki?curid=2355994", "title": "Lionel De la Laurencie", "text": "Biografia.\nStudi\u00f2 all'Universit\u00e0 di Grenoble e di Nancy. Approfond\u00ec le sue conoscenze musicali con Reynier, maestro di violino, e iscrivendosi al Conservatorio di Parigi, dove fu allievo di Bourgault-Ducoudray, uno dei padri-fondatori della musicologia moderna, nei corsi di armonia e storia della musica.\nInsegn\u00f2 Storia della musica presso l\"'Ecole des hautes \u00e9tudes sociales\" e scrisse sulle pi\u00f9 note riviste francesi.\nFu presidente della \"Soci\u00e9t\u00e9 Fran\u00e7aise de Musicologie\" e diresse la \"Encyclop\u00e9die de Musique et Dictionnaire du Conservatoire\", iniziata da Lavignac, contraddistinta per una storia della musica mondiale, per l'approfondimento delle tecniche vocali e strumentali, delle orchestrazioni, delle musiche sacre, dell'estetica, della pedagogia.\nScrisse numerosi lavori di critica e di storia, tra i quali \"L'\u00e9cole fran\u00e7aise de violon\" (3 vol., 1922-1924).\nTra le sue pubblicazioni annoveriamo : \"La l\u00e9gende de Parsifal et le drame musical de Richard Wagner\", (1888); \"Espana\", (1890); \"Le Gout musical en France\", (1905); \"L'Acad\u00e9mie de musique et le concert de Nantes\", (1906); \"Rameau\", (1908); \"Lully\", (1911); \"Contribution \u00e0 l'histoire de la symphonie fran\u00e7aise vers 1950\", (1911); \"Deux imitateures des bouffons\", (1912); \"Blavet et Dauvergne\", (1912); \"Andr\u00e8 Campra, misicien profane\", (1913); \"Les cr\u00e9ateurs de l'op\u00e9ra fran\u00e7ais\", (1920); \"Un musicien dramatique du XVII si\u00e8cle fran\u00e7aise\", (1920); \"Pierre Gu\u00e9dron\", (1922); \"L'\u00e9cole fran\u00e7aise de violon\", (1924); \"Les Luthistes\", (1928).\n\u00c8 il nonno materno del regista Alain de S\u00e9douy.\nSuo fratello, Jean de la Laurencie fu uno scrittore."}
{"id": "2355995", "revid": "767487", "url": "https://it.wikipedia.org/wiki?curid=2355995", "title": "La moglie pi\u00f9 bella", "text": "La moglie pi\u00f9 bella \u00e8 un film del 1970 diretto da Damiano Damiani, liberamente ispirato alle vicende di Franca Viola.\nTrama.\nSicilia. Francesca Cimarosa \u00e8 una ragazza quattordicenne, figlia di contadini, di cui si innamora Vito Juvara, mafioso ricco ed in ascesa. I genitori di lei sono orgogliosi di dare al boss la mano della figlia. Lei acconsente a fidanzarsi ma ben presto scopre il maschilismo del fidanzato ed allora si ribella fino a respingerlo del tutto. La reazione di lui \u00e8 quella di sottoporre la promessa sposa alla cosiddetta fuitina.\nMa Francesca reagisce: trova il coraggio di ribellarsi ai genitori succubi delle arcaiche convenzioni, andando da sola dai carabinieri a fare una denuncia. La denuncia della violenza suscita scandalo e stenta ad andare avanti fino a quando non si decideranno a firmarla i genitori.\nProduzione.\nGirato prevalentemente a Cinisi, alcune scene vennero girate a Partinico, Trappeto e anche tra le rovine di Gibellina e Santa Ninfa.\nIl film \u00e8 ispirato alla vicenda di Franca Viola, prima donna a rifiutare il matrimonio riparatore, e divenuta simbolo della crescita civile dell'Italia nel secondo dopoguerra e dell'emancipazione delle donne italiane.\nCast.\nQuesto film segna l'esordio di Ornella Muti, all'et\u00e0 di soli 14 anni, qui doppiata da Loretta Goggi. Il regista \u00e8 Damiano Damiani, che torna a parlare di Sicilia dopo il successo del film di due anni prima, \"Il giorno della civetta\". L'attore Alessio Orano, cinque anni dopo l'uscita del film, diventer\u00e0 realmente il marito di Ornella Muti, matrimonio celebrato nel 1975 e durato fino al 1981.\nColonna sonora.\nLa colonna sonora del film \u00e8 stata composta da Ennio Morricone e prodotta in CD dall'etichetta Cinevox nel 2017. \u00c8 organizzata in 15 tracce per un totale di 29:51.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2355997", "revid": "228587", "url": "https://it.wikipedia.org/wiki?curid=2355997", "title": "Marcel Delannoy", "text": "Biografia.\nSi avvicin\u00f2 alla musica da adolescente studiando inizialmente come autodidatta.\nStudi\u00f2 architettura e pittura all'\u00c9cole des beaux-arts di Parigi. \nPartecip\u00f2 alla prima guerra mondiale.\nAl Conservatorio di Parigi ebbe come maestri Andr\u00e9 Gedalge, Eug\u00e8ne Cools e Arthur Honegger che, col tempo, divent\u00f2 un suo grande amico e biografo. \nLa sua prima opera la realizz\u00f2 nel 1927.\nL'opera buffa \"Poirier Misery\", in tre atti, ricevette l'approvazione di Maurice Ravel. \nDotato di un grande senso del teatro, ha lavorato con Gallon, Cools, Aubert e Gedalge.\nTra le sue opere pi\u00f9 importanti annoveriamo: la musica strumentale \"Quartet en mi menor\" (1931), scritta per il quartetto del violinista Joseph Calvet, basata sull'imposizione di una rigorosa ma evidente efficienza musicale. \nTra le opere teatrali si ricordano\u02d0 \"Le Poirier de Mis\u00e8re\" (1927); \"Ginevra\" (1942); \"Puck\" (1949).\nCompose anche opere-ballo come \"Le Fou de la Dame\" (1930).\nRealizz\u00f2 anche balletti, quali \"Cendrillon\" (1935); \"Epsom\" (1938); \"L'avventuriero di Venezia\" (1941); \"Les Noces fantastiques\" (1948).\nSi fece notare anche per musiche sinfoniche, come \"Figures Sonores\"; \"S\u00e9r\u00e9nade concertante\"; \"Tzigane\".\nNel suo repertorio non mancarono musiche da camera, vocale, pianistica (nel 1950 avvenne la prima esecuzione assoluta a Parigi di \"Concerto de mai\" per pianoforte e orchestra con Aldo Ciccolini); una Rapsodia per pianoforte, violoncello, corno e sassofono; un trio e diversi pezzi e suite per pianoforte. \nSi dedic\u00f2, infine, alle colonne sonore per film. \nHa anche scritto vari articoli di critica musicale, un'autobiografia, uno studio su Honegger e ritratti di musicisti francesi.\nSi spos\u00f2 con Odette Ertaud, cantante lirica (soprano).\nSua figlia, l'attrice Sylvine Delannoy (1929), si mise in luce in un paio di classici del cinema francese: \"French Cancan\" di Jean Renoir (1954); \"La mari\u00e9e \u00e9tait en noir\" di Fran\u00e7ois Truffaut (1968)."}
{"id": "2356002", "revid": "599013", "url": "https://it.wikipedia.org/wiki?curid=2356002", "title": "Palazzo Masi", "text": "Il Palazzo Masi \u00e8 uno dei palazzi monumentali di Avigliano.\nStoria.\nInizialmente edificato nel Seicento venne ampliato nel secolo successivo, distrutto nel 1760 per un incendio, dopo due anni venne ristrutturato grazie a Domenico Antonio Masi. Parte dei suoi lavori del 1765 sono andati persi in quelli degli anni 1980, in quell'occasione venne smantellata la cappella gentilizia.\nArchitettura.\nSi trova vicino al Palazzo Salinas, l'ingresso \u00e8 costituito da un portale dove si osserva lo stemma in pietra della famiglia."}
{"id": "2356003", "revid": "124123", "url": "https://it.wikipedia.org/wiki?curid=2356003", "title": "Norman Dello Joio", "text": "Biografia.\nNacque in una famiglia di immigrati italiani. \nSuo padre era organista, pianista e insegnante di canto. \nHa iniziato la sua carriera musicale all'et\u00e0 di quattordici anni come organista e successivamente come direttore di coro presso la \"Star of the Sea Church\" a New York. \nHa studiato musica con suo suocero, Pietro Alessandro Yon (organo), che era l'organista della Cattedrale di San Patrizio, e composizione con Hindemith.\nNel 1939, ha ricevuto una borsa di studio alla \"Juilliard School\", dove ha studiato composizione con Bernard Wagenaar.\nHa vinto per due volte la borsa di studio \"Guggenhelm\".\nMentre era studente, lavor\u00f2 come organista alla \"Saint Anne Church\".\nCome compositore ha realizzato varie opere, come i balletti \"Prairie\" (1942), \"Duke al Sacramento\" (1942), \"On Staoe!\" (1945), \"Wildernes Stair\" (1948), Concertino per pianoforte e orchestra, musiche da camera, per piano e corali. \nRealizz\u00f2 numerosi balletti per la ballerina Martha Graham, tra i quali \"Diversion of Angels and Seraphic Dialogue\".\nNel 1946 Fritz Reiner diresse la prima esecuzione assoluta della sua composizione \"Concert Music\", nella Carnegie Music Hall di Pittsburgh.\nDello Joio fu un compositore prolifico in una grande variet\u00e0 di generi, ma \u00e8 forse meglio conosciuto per la sua musica corale; una delle sue opere pi\u00f9 famose \u00e8 la sua \"Fantasies\" su un tema di Haydn, che \u00e8 stata composta per il \"Michigan State University Wind Ensemble\".\nVinse il Premio Pulitzer per la musica del 1957 per le sue \"Meditations on Ecclesiastes\"; le sue \"Variations, Chaconne and Finale\" vinsero il \"New York Critics Circle Award\" nel 1948.\nNel 1965, Dello Joio ricevette l'Emmy Award per la colonna sonora dello speciale televisivo trasmesso dalla NBC intitolato \"The Louvre\" (1964).\nHa insegnato al \"Sarah Lawrence College\", dal 1944 al 1950, e al \"Mannes College of Music\". Ha anche lavorato come professore e preside al \"College of Fine Arts\" della Universit\u00e0 di Boston. \n\u00c8 morto nel sonno il 24 luglio 2008 nella sua casa a East Hampton, New York."}
{"id": "2356004", "revid": "767487", "url": "https://it.wikipedia.org/wiki?curid=2356004", "title": "Mes\u00edas Maiguashca", "text": "Ha collaborato negli anni 70 con Karlheinz Stockhausen per la realizzazione di diverse opere elettroniche del maestro tedesco, tra cui il primo studio elettronico del 1971.\nLa sua musica \u00e8 spesso associata alla cosiddetta musica spettrale, e pi\u00f9 in generale alla musica elettronica colta.\nInsieme a compositori quali Peter E\u00f6tv\u00f6s, Johannes Fritsch, Claude Vivier, Clarence Barlow, Rolf Gehlhaar, e altri, ha fatto parte del Feedback Studio di Colonia.\nLo stile musicale di Maiguashca \u00e8 profondamente influenzato dall'utilizzo delle tecniche in modulazione di frequenza, come testimoniano i due brani descritti nel saggio di Julian Anderson, ovvero FMelodies e Monod\u00edas e Interludios.\nDiscografia.\nLa discografia di Mesias Maiguashca \u00e8 riportata in dettaglio nella pagina web del compositore. Diverse opere sono state pubblicate dalla Producciones Ma\u00f1ana, un'etichetta privata dedicata alla documentazione audio e vido delle opere del compitore. Si riportano in questa sezione i titoli pi\u00f9 significativi.\nRiferimenti.\nAnderson, Julian. 2000. \"Un provvisorio storia della musica spettrale\". Recensione Musica Contemporanea 19, n. 2 (\"La musica spettrale: Storia e Tecniche): 7-22.\nB\u00e9hague, Gerard. 2001. \"Maiguashca, Messia.\" Il nuovo dizionario del boschetto di musica e musicisti, seconda edizione, curata da Stanley Sadie e John Tyrrell. London: Macmillan Publishers; New York: Dizionari del boschetto di musica.\nBeimel, Thomas. Ich bin. Wir sind. Ich Kehre zur\u00fcck. Il compositore Messia Maiguashca. Musiktexte 120, Colonia, febbraio 2009\nEnciclopedia della musica ecuadoriana. Musicological Corporation ecuadoriano (CONMUSICA). Editor, Pablo Guerrero Gutierrez. Quito, 2003.\nF\u00fcrst-Heidtmann, Monika. 1993. \"Maiguashca Messia\". in Komponisten der Gegenwart: Loseblatt-Lexikon-Nachlieferung 3 a cura di Hanns-Werner Heister e Walter-Wolfgang Sparrer. Monaco di Baviera: Edition Text + Kritik.\nKostakeva, Maria. 2001. \"Die Welt wandelnde Zeitkristalle oder die?\" Die Feinde geheime \"von Maiguashca Messia. Musiktheater nach der Erz\u00e4hlung\" Das Wunder \"von JL Borges.\" In Das audiovisuellen Musiktheater in den Medien: \"... gewordene ersichtlich Taten der Musik\", ed. Peter Csob\u00e1di, Gernot Gruber, e J\u00fcrgen K\u00fchnel, 526-34. Anif / Salisburgo:. Mueller-Speiser ISBN 3-85145-074-4\nMessia itinerario Maiguashca nell'Opus Magazine, n \u00b0 12, Banca Centrale dell'Ecuador, Maggio 1987.\nSteven Montague. 1991. \"Messiah Maiguashca\". Musica Contemporanea Review 6, n. 1 (Nuovi strumenti per l'esecuzione di musica elettronica / Elettronica dal vivo): 197-203.\nM\u00fcller, Hermann-Christoph. 1999. \"Schlafende Sch\u00f6nheit: Musiktheaterst\u00fccke von Furukawa, Vi\u00f1ao Maiguashca und im ZKM Karlsruhe.\" Musiktexte: Neue Zeitschrift f\u00fcr Musik. no. 80 (agosto): 33-37.\nSolare, Juan Maria . \"La lettura Maiguashca\" [\u00fcber das Werk \"Reading Castaneda\" von Messia Maiguashca]. Note di programma (6000 parole) per il concerto presso il Centro per la Promozione della Musica Contemporanea, Madrid, 20 / Mar / 2006.\nStockhausen, Karlheinz . 1971 Texte zur Musik 3 (1963-1970). A cura di Dieter Schnebel. Colonia: Verlag M. DuMont Schauberg."}
{"id": "2356007", "revid": "767487", "url": "https://it.wikipedia.org/wiki?curid=2356007", "title": "Alexandre Den\u00e9r\u00e9az", "text": "Biografia.\nStudi\u00f2 musica dapprima al Conservatorio di Losanna e successivamente, dal 1892, al Conservatorio di Dresda, dove fu allievo di Blanchet ed anche suo sostituto come organista nella chiesa di S.Francesco a Losanna; nello stesso conservatorio segu\u00ec gli insegnamenti di Carl-Heinrich D\u00f6ring per il pianoforte e di Felix Draeseke per la composizione.\nLavor\u00f2 come organista della chiesa di Saint-Fran\u00e7ois per tutta la vita, luogo dove organizz\u00f2 anche grandi concerti. \nNel 1896 ricevette il primo premio di composizione musicale per la sua opera \"Premi\u00e8re symphonie\" e nello stesso anno ottenne la nomina di direttore dei cori e di insegnante nel Conservatorio di Losanna. Insegn\u00f2 armonia, analisi della corale, contrappunto, fuga, composizione e organo.\nFu anche docente presso l'Universit\u00e0 di Losanna dal 1918 al 1945.\nDiresse il coro misto a \"Sainte-C\u00e9cile\", e il coro maschile di \"Yverdon\".\nNel 1899 fu membro fondatore dell'associazione dei musicisti svizzeri.\nCome compositore ha realizzato varie opere, cinque sinfonie, una ouverture, un poema sinfonico, una suite sinfonica, un concerto per pianoforte, uno per violino e uno per cello, quartetti, un Concerto grosso per orchestra, cori e sonate per organo.\nNel 1903 ha composto la cantata per il \"Centenaire de l'Ind\u00e9pendance Vaudoise\".\nTra le sue pubblicazioni, annoveriamo \"L'\u00e9volution de l'art musical depuis ses origines fusqu'\u00e0 l'epoque moderne\" del 1919.\nLa sua pubblicazione pi\u00f9 importante \u00e8 \"La musique et la vie int\u00e9rieure\" (La musica e la vita interiore), in cui descrive lo sviluppo dell'arte musicale dagli inizi al presente. Da segnalare il capitolo dedicato allo spirito della musica nel Medioevo e del Rinascimento."}
{"id": "2356008", "revid": "228587", "url": "https://it.wikipedia.org/wiki?curid=2356008", "title": "Giuseppe Depanis", "text": "Biografia.\nIl padre di Giuseppe Depanis, Giovanni, fu impresario teatrale (1823-1889), fautore della musica wagneriana e della nuova musica operistica degli autori italiani, tedeschi e francesi. Nella sua gestione del Teatro Regio di Torino furono eseguite le prime italiane del \"Roide Lahore\" di Massenet (1878) e la Carmen di Bizet (1881). \nGiuseppe Depanis, figlio di Giuseppe e di Margherita Maloria, studi\u00f2 legge e si laure\u00f2 in giurisprudenza, ma sin dall'adolescenza si dedic\u00f2 alla musica seguendo gli insegnamenti di C. Rossaro per la teoria e di S. Tempia per il violino.\nPartecip\u00f2 al consiglio direttivo dell'istituto musicale di Torino dal 1884, guid\u00f2 la Societ\u00e0 dei concerti, fond\u00f2 la Societ\u00e0 di musica da camera. Collabor\u00f2 con numerose commissioni istituite a beneficio della cultura musicale torinese.\nDal 1896 si interess\u00f2 all'attivit\u00e0 industriale e alla vita pubblica. Fu consigliere comunale (1896), assessore (1898-1903) e assessore anziano (1909). \nFu tra i precursori della cultura sinfonica e teatrale nel capoluogo piemontese. Appassionato di Wagner, grazie al suo impegno furono realizzate le prime dell\"'Anello\" e degli altri lavori di Wagner. \nTra le sue numerose attivit\u00e0, va annoverata l'importante collaborazione con il padre nella gestione del teatro Regio.\nCollabor\u00f2 all'organizzazione di una serie di concerti popolari a Torino, durante le Esposizioni di fine secolo e del 1911.\n\u00c8 stato critico musicale della \"Stampa\" e diresse la \"Gazzetta letteraria\".\nTra le sue pubblicazioni, annoveriamo: \"L'anello del Nibelungo\" (1896), \"I concerti popolari ed il Regio di Torino\" (1914).\nQuest'ultimo risult\u00f2 il libro pi\u00f9 noto, scritto in uno stile giornalistico e narrativo, impreziosito inoltre di aneddoti piacevoli; l'autore descrisse la vita musicale cittadina di fine Ottocento, inserendovi le biografie di importanti compositori, quali Catalani, Massenet, Goldmark, Rossaro, Bottesini e Pedrotti. \nNegli ultimi anni di vita ebbe difficolt\u00e0 economiche."}
{"id": "2356009", "revid": "767487", "url": "https://it.wikipedia.org/wiki?curid=2356009", "title": "Domenico De' Paoli", "text": "Biografia.\nFiglio di Angelo e di Francesca Tiso.\nStudi\u00f2 musica dapprima come autodidatta e poi privatamente segu\u00ec lezioni di canto, di pianoforte e di composizione con Malipiero a Venezia (1915).\nConobbe, frequent\u00f2 e ricevette consigli da Alfredo Casella.\nSuccessivamente studi\u00f2 musicologia con Giulio Bas e G. Benvenuti.\nDopo una fase dedicata alla composizione musicale, si dedic\u00f2 all'attivit\u00e0 di direttore d'orchestra, tra i quali i concerti di musica da camera dell'Istituto d'arte e d'alta cultura a Milano (1923-1925).\nContemporaneamente inizi\u00f2 la professione di giornalista e di critico musicale. Dal 1929 assunse il ruolo di redattore della rivista milanese Musica d'oggi.\nSoggiorn\u00f2 lungamente in Francia, dove partecip\u00f2 a varie conferenze sulla musica italiana.\nRientr\u00f2 in Italia nel 1940, per lavorare come critico con i quotidiani Il Giornale della sera (1945-1950) e La Giustizia (1951-1952), oltrech\u00e9 con numerosi giornali internazionali, tra cui la \"Revue musicale\", \"Music and letters\", \"Chesterian\", \"Modern Music\".\nHa composto musiche per canto, pianoforte e violino oltre ad una antologia di \"Sonate italiane del Sec. XVIII\".\nTra le sue pubblicazioni, annoveriamo la \"Crisi musicale italiana\" (1939) e \"Claudio Monteverdi\" (Rusconi, Milano, 1945).\nPer conto della Radio Rai, negli anni 50 e 60 cur\u00f2 numerose trasmissioni radiofoniche sulla musica classica, sia operistica che sinfonica."}
{"id": "2356011", "revid": "2014155", "url": "https://it.wikipedia.org/wiki?curid=2356011", "title": "Luigi d'Aviz", "text": "Biografia.\nLuigi successe al padre quale 5\u00ba duca di Beja e divenne anche 9\u00b0 connestabile del regno (in portoghese, \"Condest\u00e1vel do Reino\"), nonch\u00e9 Priore dell'Ordine di San Giovanni di Gerusalemme (Cavalieri di Malta), il cui quartier generale portoghese si trovava nella citt\u00e0 di Crato.\nIn quanto Cavaliere dell'Ordine di San Giovanni di Gerusalemme non poteva contrarre matrimonio, tuttavia ebbe un figlio da Violante Gomes (qualcuno sostiene che i suoi genitori si fossero in realt\u00e0 successivamente sposati, forse ad \u00c9vora) a lungo di accusata di essere un'ebrea sefardita od una marrana, ma di fatto membro della piccola nobilt\u00e0 portoghese, figlia di Pedro Gomez da \u00c9vora, e deceduta come suora ad Almoster, Santar\u00e9m, il 16 luglio 1568.\nIl figlio Antonio, Priore di Crato, si dichiar\u00f2 pretendente al trono portoghese alla morte dello zio, il cardinale-re Enrico, unico fratello sopravvissuto al re Giovanni III (1521\u00a0\u2013 1557), che apr\u00ec la crisi dinastica portoghese del 1580. La sua nascita illegittima gli imped\u00ec di salire al trono, anche se regn\u00f2 nel 1580 per 33 giorni, e il trono fu acquisito dal re di Spagna Filippo II di Spagna"}
{"id": "2356012", "revid": "110157", "url": "https://it.wikipedia.org/wiki?curid=2356012", "title": "Cappella di San Biagio (Avigliano)", "text": "La cappella di San Biagio \u00e8 un luogo di culto cattolico di Avigliano, in provincia di Potenza.\nStoria.\nLa prima notizia che riguarda la cappella risale al 5 marzo 1666, successivamente dei lavori realizzati nell'anno 1840, grazie a Giulio Corbo venne posta la statua raffigurante .\nLa cappella venne poi lasciata al degrado, riedificata nel 1975, grazie al sacerdote Peppino Stolfi."}
{"id": "2356016", "revid": "124123", "url": "https://it.wikipedia.org/wiki?curid=2356016", "title": "Angelo De Santi", "text": "Biografia.\nFiglio di Pietro e di Anna Bonivento, il 3 giugno 1863 entr\u00f2 nella Compagnia di Ges\u00f9.\nIl suo percorso di studi inizi\u00f2 a Trieste con corsi letterari e musicali, prosegu\u00ec in Francia e si concluse con la laurea in lettere all'Universit\u00e0 di Innsbruck.\nDivent\u00f2 sacerdote nel 1887 e subito dopo intraprese la professione di insegnante di musica nel seminario vescovile di Zara.\nSi appassion\u00f2 di storia della musica, divenendo un cultore ed un esperto del canto gregoriano. \nNel 1887 si rec\u00f2 a Roma, su invito di padre Giovanni Maria Cornoldi, direttore de La Civilt\u00e0 Cattolica, per riformare la musica sacra, dal canto gregoriano alla polifonia, liberandola dalle influenze della musica profana.\nFu il promotore di una scuola fondata presso il Seminario Vaticano denominata \"Schola cantorum\".\nPapa Pio X accett\u00f2 le proposte portate avanti da De Santi, inerenti alla riforma del canto nelle chiese. Dal 1909 ottenne l'incarico di presiedere l\"'Associazione italiana di S.Cecilia\" e il \"Bollettino ceciliano\".\nSpinse per l'apertura di una scuola superiore di musica sacra nella citt\u00e0 di Roma, che si concretizz\u00f2 nel 1910.\nNella scuola furono istituiti numerosi corsi, tra i quali quelli di canto gregoriano, di polifonia classica, di organo, di composizione, nel pieno rispetto della riforma della musica sacra.\nTra gli insegnanti della scuola si annoverarono il benedettino e futuro arcivescovo di Milano Schuster, il paleografo R. Baralli, Casimiri, Refice, Dobici, E. Boezi, E. Dagnino.\nDe Santi fu un collaboratore de La Civilt\u00e0 Cattolica e della \"Rassegna gregoriana\"."}
{"id": "2356019", "revid": "767487", "url": "https://it.wikipedia.org/wiki?curid=2356019", "title": "Bernard van Dieren", "text": "Biografia.\nVan Dieren \u00e8 stato l'ultimo di cinque figli di un mercante di vini di Rotterdam, Bernard Joseph van Dieren, e della sua seconda moglie, Julie Fran\u00e7oise Adelle Labb\u00e9. \nI suoi primi studi riguardarono materie scientifiche e la ricerca di laboratorio. Contemporaneamente divent\u00f2 esperto di letteratura, violinista e artista dilettante con studi da autodidatta. \nIl suo primo contatto con il mondo della musica \u00e8 stato come corrispondente musicale per diversi giornali e periodici europei. Durante la prima guerra mondiale fu per un breve periodo impegnato nei servizi segreti dei Paesi Bassi, in qualit\u00e0 di esperto criptico nel dipartimento di intelligence.\nLa sua carriera come compositore inizi\u00f2 all'et\u00e0 di vent'anni quando alcuni dei suoi primi lavori furono pubblicati in Olanda. La sua musica \u00e8 stata influenzata da Delius.\nAll'et\u00e0 di venticinque anni si trasfer\u00ec a Londra con la futura moglie, Frida Kindler (1879-1964), una pianista da concerto molto dotata che spos\u00f2 il 1 \u00b0 gennaio 1910. Lo stesso anno nacque il suo primo figlio. A Londra incontr\u00f2 i compositori Busoni e Sch\u00f6nberg.\nHa sofferto per la maggior parte della sua vita per problemi di salute e ha avuto numerose operazioni per disturbi legati ai reni. \nA causa di questi ricorrenti periodi di malattia, sua moglie, allieva di Busoni, sostenne la famiglia insegnando il piano e dando recital.\nVan Dieren fu anche aiutato da un gruppo di ammiratori e di amici, tra i quali Jacob Epstein, Osbert Sitwell, Augustus John, Peter Warlock, che agevolarono la pubblicazione delle sue opere.\nAlcuni dei suoi lavori furono pubblicati nel 1927 e nello stesso anno il suo quarto quartetto d'archi fu eseguito al Festival di Francoforte. \nTra le tante sue composizioni, annoveriamo: 6 \"Sketches\", 4 \"Opere per pianoforte\", \"Sonate\", 5 \"quartetti di archi\", \"Ouverture\", musica orchestrale da camera, \"Diafonia\" per baritono e orchestra da camera, l'opera buffa \"The Tailor\"."}
{"id": "2356020", "revid": "287204", "url": "https://it.wikipedia.org/wiki?curid=2356020", "title": "Lud\u011bk Pachman", "text": "Biografia.\nDisput\u00f2 il suo primo torneo internazionale a Praga nel 1943, terminando decimo su ventuno partecipanti. Il campione del mondo Alechin vinse il torneo davanti a Keres. In un articolo sul \"Frankfurter Zeitung\" scrisse che Alechin lo invit\u00f2 ogni sera dal quinto turno in poi ad analizzare con lui le partite e le varianti di apertura, aggiungendo, \"Non devo dirvi come si poteva sentire all'epoca un esordiente proveniente da un piccolo villaggio\".\nIn seguito divenne un giocatore di livello mondiale. Vinse molti importanti tornei, ma consider\u00f2 sempre il suo migliore risultato il secondo posto, alla pari con Michail Tal' e Juchym Heller, dietro Viktor Kor\u010dnoj, al \"Capablanca Memorial\" delL'Avana 1963.\nVinse sette volte il campionato cecoslovacco nel ventennio 1946-1966 e il campionato tedesco nel 1978. Partecip\u00f2 a sei tornei interzonali dal 1948 al 1986 e a nove olimpiadi dal 1952 al 1976 (otto volte con la Cecoslovacchia a una nel 1976 con la Germania Ovest).\nPachman fu sempre politicamente impegnato, prima come comunista e poi come acceso anti-comunista, particolarmente critico nei confronti del governo del suo paese. Al suo ritorno a Praga dal torneo di Atene, in dicembre del 1968, fu arrestato e processato per spionaggio. Condannato a diversi mesi di carcere, dichiar\u00f2 di essere stato spesso torturato.\nNel 1972 fu liberato ed ottenne il permesso di emigrare in Germania Ovest. Rimase in questo paese fino alla morte, continuando a fare propaganda contro i regimi comunisti del proprio e di altri paesi dell'est europeo.\nTra gli altri risultati di torneo:\nSuo fratello Vladimir Pachman era un compositore di studi. Vinse 13 volte il campionato cecoslovacco di composizione e ottenne il titolo di Grande Maestro della composizione.\nOpere.\nPachman \u00e8 noto anche come autore di numerosi libri di successo, tra i quali:"}
{"id": "2356021", "revid": "1448629", "url": "https://it.wikipedia.org/wiki?curid=2356021", "title": "Via Herculea", "text": "La via Herculea (detta anche Herculia, Herculeia, Erculea o Erculia) era un'antica strada romana che collegava il Sannio alla Lucania. Realizzata alla fine del III secolo per volere di Diocleziano, deve il suo nome a Massimiano Erculio, \"cesare\" e \"augusto \" durante la Tetrarchia, il quale ne cur\u00f2 il completamento.\nStoria.\nL'ipotesi pi\u00f9 verosimile \u00e8 che la via Herculea non sia stata costruita interamente ex-novo, poich\u00e9 almeno alcuni tratti del percorso dovevano essere preesistenti; ad esempio, la tratta iniziale (fino al \"vicus\" di Aequum Tuticum) appariva gi\u00e0 raffigurata nell'itinerarium Antonini, la cui edizione originale era con ogni probabilit\u00e0 antecedente (seppur di poco) all'epoca di costruzione della strada. Poich\u00e9 per\u00f2 le distanze indicate nell\"'itinerarium\" erano superiori, si presume che molti tratti originariamente tortuosi siano stati rettificati.\nPercorso.\nPermangono molte incertezze sul tratto settentrionale e su quello meridionale dell'arteria, mentre meglio conosciuto \u00e8 il tratto intermedio che dal Sannio irpino, e precisamente dal \"vicus\" di Aequum Tuticum, giungeva fino a Grumentum, in Lucania.\nAll'altezza di Aequum Tuticum (nella valle del Miscano) la via Herculea intersecava infatti la via Traiana per poi varcare la sella di Ariano, risalire l'alta valle del Cervaro con direzione sud-sud-est e raggiungere le attuali localit\u00e0 \"Civita\" e Scampitella. Dopodich\u00e9 la strada virava in direzione est-sud-est alla volta di \"Santa Maria d'Olivola\" (ove doveva trovarsi la \"statio\" di \"Matrem Magnam\") e di Rocchetta Sant'Antonio. Superato il fiume Ofanto la via si dirigeva quindi verso la Lucania toccando i centri di Venusia (ove incrociava la via Appia), Potentia e Grumentum.\nPer quanto riguarda il tratto settentrionale una colonna miliare, reperita nel 1984 nella valle del Cervaro (presso Ariano Irpino) e custodita nel lapidarium della Villa comunale, indica in 8 miglia la distanza \"ab Aequo\" (ossia da Aequum Tuticum) e in 83 miglia la distanza \"ab Aufidena\" (da Aufidena, nella val di Sangro), il che attesta che la via Herculea iniziava il suo percorso nel Sannio settentrionale. Il tracciato esatto rimane per\u00f2 ignoto, bench\u00e9 l'ipotesi pi\u00f9 plausibile configuri una parziale sovrapposizione tra la via Herculea e l'antico tratturo Pescasseroli-Candela passante per Aesernia, Bovianum e Saepinum.\nIn quanto al tratto meridionale, rimane incerta la direzione presa dalla strada a sud di Grumentum. L'ipotesi pi\u00f9 condivisa, gi\u00e0 a partire da indagini del Ottocento, vedrebbe la via Herculea proseguire verso sud, passando per la stazione di \"Semuncla\", fino alla citt\u00e0 di Nerulum, nelle cui vicinanze sarebbe confluita nella via Popilia che collegava Capua a Regium (Reggio Calabria). Altri studiosi, invece, ritengono che, arrivata a Grumentum, l'arteria volgesse a est in direzione di Heraclea sulle sponde del Mar Ionio. Indipendentemente da ci\u00f2, la via Herculea \u00e8 considerata la strada di maggiore importanza che percorreva la Lucania in epoca romana, in virt\u00f9 del diretto collegamento con le vie consolari Appia e Traiana."}
{"id": "2356022", "revid": "287204", "url": "https://it.wikipedia.org/wiki?curid=2356022", "title": "Ludek Pachman", "text": ""}
{"id": "2356023", "revid": "228587", "url": "https://it.wikipedia.org/wiki?curid=2356023", "title": "Vincent D'Indy", "text": ""}
{"id": "2356026", "revid": "38120", "url": "https://it.wikipedia.org/wiki?curid=2356026", "title": "Gianni Schicchi (cavaliere)", "text": ""}
{"id": "2356027", "revid": "1869172", "url": "https://it.wikipedia.org/wiki?curid=2356027", "title": "Pino Donati", "text": "Biografia.\nFiglio di Felice e di Teodora Maceri, originari di Santa Croce del Bleggio nel \u031fTrentino.\nIl suo percorso di studi comprese inizialmente studi commerciali, successivamente quelli classici e infine quelli musicali.\nApprofond\u00ec le sue conoscenze di violino con P. Comino, quelle di pianoforte con E. Rovato. \nNel 1924 suon\u00f2 in numerose orchestre di lirica condotte da importanti direttori, quali Serafin e Guarnieri.\nIn questi anni incominci\u00f2 a collaborare come critico musicale con il \"Corriere padano\", con il \"Brennero\", e poi con \"L'Arena\". \nSuccessivamente soggiorn\u00f2 a Milano per perfezionare le sue conoscenze studiando al Conservatorio Verdi, sotto la guida di G. C. Paribeni per la composizione; in quegli anni compose liriche su versi di Tagore, Negri e di altri poeti, nonch\u00e9 cori per voci sole, e una fiaba per bambini. \nDal 1936 \u00e8 stato nominato soprintendente dell'Ente autonomo Arena Verona e dal 1950 assunse lo stesso incarico al Teatro comunale di Bologna. \nNel 1938 avvenne la prima assoluta della sua opera \"Lancillotto del lago\" con Angelo Mercuriali al Teatro Gaetano Donizetti di Bergamo e nel 1951 al Giardino Bellini di Catania diresse La traviata con Gianni Raimondi ed Afro Poli, oltrech\u00e9 lo Stabat Mater (Rossini) con Antonietta Stella.\nNel settembre del 1939 spos\u00f2 il soprano Maria Caniglia, dalla quale ebbe il figlio Paolo, nato il 6 luglio 1940 e defunto l\u20198 gennaio 2019. \nPartecip\u00f2 alla seconda guerra mondiale, durante la quale fu fatto prigioniero e internato.\nDal 1958 alla sua morte \u00e8 stato direttore artistico del Teatro dell'Opera di Chicago.\nHa effettuato varie collaborazioni con giornali, riviste e quotidiani inerenti alle discipline musicali.\nComposizioni.\nTra le sue composizioni, annoveriamo l'opera \"Corradino lo Svevo\" Verona 1931, \"Lancillotto del Lago\" 1938, \"Hungaria\", musiche di scena per \"Fiorenza\" di Benelli, la orchestrale da camera \"Pastorale della trincea\"."}
{"id": "2356028", "revid": "88151374", "url": "https://it.wikipedia.org/wiki?curid=2356028", "title": "Monte Caruso", "text": "Il M. Caruso \u00e8 una montagna appartenente all'appennino lucano, alta 1.237 mt.\nCaratteristiche.\nIl nome lo deve ai \"carusi\" ovvero i giovani puledri che si vedono spesso pascolare in questo monte.\nCaratteristica del monte \u00e8 quella di essere triplice spartiacque fra i bacini idrografici tributari dei mari Tirreno, Adriatico e Ionio"}
{"id": "2356029", "revid": "539155", "url": "https://it.wikipedia.org/wiki?curid=2356029", "title": "Gustave Doret", "text": "Biografia.\nIl nonno di Doret esercit\u00f2 la professione di banchiere a Torino, invece il padre Paul gest\u00ec le propriet\u00e0 e le vigne. Sua madre Maris Girard era originaria di Yvorne.\nDoret da adolescente intraprese inizialmente studi di scienza e medicina all'Universit\u00e0 di Losanna e, dopo averli abbandonati, si dedic\u00f2 allo studio della musica prima al Collegio di Musica a Berlino nel 1886, poi a Parigi al Conservatorio sotto la guida di Jules Massenet per la composizione; studi\u00f2 armonia con Th\u00e9odore Dubois e violino con Martin Marisk.\nTra il 1893 e il 1895 fu il primo direttore d'orchestra al \"Ch\u00e2teau d'Harcourt\";in questa sala diresse nel 1894 la prima esecuzione del \"Pr\u00e9lude \u00e0 l'apr\u00e8s-midi d'un faune\" di Claude Debussy.\nNel 1896 diresse i Concerti sinfonici alla Esposizione ginevrina e assunse, dal 1904, la direzione dell'Op\u00e9ra-Comique di Parigi.\nNel 1899 collabor\u00f2 con la \"Gazzetta\" di Losanna; dal 1910 al 1914, fece il corrispondente musicale a Parigi per il \"Berliner Tagblatt\". Dal 1914 al 1929, insegn\u00f2 al Conservatorio di Ginevra e dal 1921 in quello di Parigi.\nNel 1921 il Dipartimento di Pubblica Istruzione di Vaud gli chiese di lavorare sulla riforma dell'educazione al canto nelle scuole.\nNel 1926 gli fu assegnata la Croce degli ufficiali della Legion d'onore, dieci anni dopo fu elevato al grado di Cavaliere.\nNel 1927 rappresent\u00f2 la Svizzera a Vienna nel centenario della morte di Beethoven.\nNel 1936, Doret divent\u00f2 membro dell'Accademia di Belle Arti.\nHa composto varie opere, tra le quali: \"En Prison\" (1892), \"Les Armaillis\" (1906), \"La Nain du Hasli\" (1908), \"Nerine\" (1926). Ha inoltre musicato vari drammi dell'autore svizzero Ren\u00e9 Morax, sinfonie corali quali \"Loys\" (1913, varie composizioni sinfoniche (\"Suite Tessinoise\", \"Dans les bois\")."}
{"id": "2356031", "revid": "219110", "url": "https://it.wikipedia.org/wiki?curid=2356031", "title": "Skywave", "text": "La Skywave (letteralmente onda del cielo) \u00e8 la propagazione di onde elettromagnetiche \"curvate\" indietro (rifratte) verso la superficie della Terra dalla ionosfera. Come risultato della propagazione della skywave, un segnale radiodiffuso da una stazione di radiodiffusione AM distante nella notte, o da una stazione ad onde radio corte (o durante la propagazione sporadica E stagionale) una stazione TV a bassa banda pu\u00f2 a volte essere sentita cos\u00ec chiaramente come le stazioni locali.\n(Ci\u00f2 \u00e8 distinto dalla propagazione dell'\"onda di terra\", che \u00e8 diretta dal trasmettitore alla radio). La maggior parte della radiocomunicazione (fra 3 e 30 MHz) in HF a lunga distanza \u00e8 il risultato della propagazione della skywave. Fin dai primi anni '20 gli operatori dei radioamatori, limitando la potenza del radiotrasmettitore (pi\u00f9 bassa rispetto alla radio commerciale), hanno preso vantaggio dalla skywave a lunga distanza o comunicazione DX.\nRuolo della ionosfera.\nLa ionosfera \u00e8 la regione pi\u00f9 alta dell'atmosfera, dove l'aria neutra \u00e8 ionizzata dai fotoni e dai raggi cosmici. Quando le onde radio raggiungono la ionosfera ad una bassa angolatura, esse vengono parzialmente riflesse dalla superficie. La ionosfera pu\u00f2 essere anche simile a un prisma che rifrange; frequenze differenti sono \"piegate\" in quantit\u00e0 differenti.\nDi gran lunga come la superficie dell'oceano interagisce con il vento, la condizione della ionosfera \u00e8 in costante mutamento dovuto alla interazione con la radiazione in arrivo. Quando i segnali vengono \"rimbalzati\" fuori questa superficie irregolare, essi possono affievolirsi in segnali \"in\" e \"out\" avendo il \"phasing\", \"flanging\" o \"fluttery\" carattere familiare per gli ascoltatori di musica in radiodiffusione ad onde corte.\nDipendendo dall'antenna, i segnali approssimativamente sotto i 10 MHz durante il giorno e 5 MHz la notte possono raggiungere la ionosfera ad un notevole angolo (incidenza verticale) ed essere riflessi gi\u00f9 verso la Terra. Alternativamente, se l'antenna \"punta\" il segnale vicino all'orizzonte, il segnale raggiunge la ionosfera ad un angolo molto basso e ritorna verso la Terra a media e a lunga distanza.\nLa superficie della Terra (suolo ed acqua) riflette indietro l'onda in arrivo ancora verso la ionosfera. Il risultato di ci\u00f2 si pu\u00f2 paragonare a un masso \"saltante\" attraverso l'acqua, s\u00ec che l'onda pu\u00f2 realmente \"rimbalzare\" o \"saltare\" fra la terra e la ionosfera due o pi\u00f9 volte. Questo fenomeno \u00e8 noto come propagazione multihop (letteralmente \"propagazione a salti multipli\"). I segnali di soli pochi watt di potenza possono a volte essere ricevuti a molte migliaia di miglia lontano.\nAltre considerazioni.\nI segnali VHF con frequenze al di sopra dei 30 MHz di solito penetrano la ionosfera e non ritornano verso la superficie terrestre. L'E sporadico \u00e8 una notevole eccezione, dove i segnali VHF incluso la radiodiffusione in FM e i segnali TV in VHF sono frequentemente riflessi verso la Terra durante la tarda primavera e inizio estate. L'E sporadico raramente interessa le frequenze UHF, tranne per i molto rari eventi al di sotto dei 500 MHz.\nLe frequenze approssimativamente al di sotto dei 10 MHz (lunghezze d'onda pi\u00f9 lunghe di 30 metri), includendo le radiodiffusioni in onde medie e le onde corte (e con qualche estensione per le onde lunghe), si propagano molto pi\u00f9 efficientemente attraverso la skywave di notte. Le frequenze al di sopra dei 10 MHz (lunghezze d'onda pi\u00f9 corte di 30 metri) si propagano tipicamente molto pi\u00f9 efficientemente durante il giorno. Le frequenze pi\u00f9 basse di 3 kHz hanno una lunghezza d'onda pi\u00f9 lunga della distanza fra la Terra e la ionosfera. La frequenza massima usabile (in inglese maximum usable frequency, abbreviato MUF) per la propagazione della skywave \u00e8 fortemente influenzata dal numero di macchie solari.\nLa propagazione della skywave \u00e8 di solito degradata \u2014 a volte seriamente \u2014 durante le tempeste geomagnetiche. La propagazione della skywave sul lato illuminato della Terra pu\u00f2 essere interamente distrutta durante improvvise perturbazioni ionosferiche.\nPer il fatto che gli strati di pi\u00f9 bassa altitudine (la E-layer in particolare) della ionosfera largamente spariscono di notte, lo strato rifrattivo della ionosfera, durante la notte, \u00e8 molto pi\u00f9 alto al di sopra della superficie della Terra, portando a un incremento nella distanza del \"salto\" della skywave."}
{"id": "2356032", "revid": "767487", "url": "https://it.wikipedia.org/wiki?curid=2356032", "title": "Sem Dresden", "text": "Biografia.\nDa giovane effettu\u00f2 studi di teoria musicale sotto la guida di Fred Roeske, composizione con Bernard Zweers e con Hans Pfitzner al Conservatorio di Berlino. \nDopo il suo ritorno in Olanda, \u00e8 stato fino al 1914 direttore di coro a Laren, Amsterdam e Tiel. Fu durante questo periodo che spos\u00f2 Jacoba Dhont, con la quale ebbe due figli. \nDal 1915 tenne conferenze su argomenti musicali, sia nei Paesi Bassi che in Belgio. Nel 1918, con Daniel Ruyneman e Henri Zagwijn, fond\u00f2 la \"Society of Modern Dutch Composers\".\nDal 1919 ha insegnato composizione e contrappunto al Conservatorio di Amsterdam, divenendone, cinque anni dopo, il direttore.\nPoi fino al 1926 ha diretto il \"Madrigal Society\", che lo ha reso famoso per la musica rinascimentale, barocca e musica corale contemporanea, ed in seguito, dal 1928 al 1940, condusse il grande coro da camera a Haarlem.\nDal 1937 al 1941 e dal 1945 al 1949, \u00e8 stato direttore del Conservatorio Reale de L'Aia,\nTra i suoi allievi si annoverano i compositori Leo Smit, Willem van Otterloo, Jan Mul, Cor de Groot e il direttore d'orchestra Eduard van Beinum. \nDopo essersi ritirato dall'insegnamento nel 1949, si dedic\u00f2 completamente alla composizione e molte delle sue opere pi\u00f9 famose furono composte in questa fase della sua vita. \nDresden collabor\u00f2 anche con numerosi giornali, tra i quali il De Telegraaf (1918-1927), e scrisse due libri sulla musica moderna. \nPoco prima della sua morte si convert\u00ec al cattolicesimo romano.\nHa composto musica da camera (Sonate per violino e pianoforte, Sestetti, Trio, Sonate per violoncello e pianoforte), musica per pianoforte, sinfonica, liriche da camera."}
{"id": "2356033", "revid": "1564499", "url": "https://it.wikipedia.org/wiki?curid=2356033", "title": "Monte Carmine", "text": "Il monte Carmine \u00e8 una montagna appartenente all'appennino lucano, alta 1.227 m\nCaratteristiche.\nSulla cima si trova il santuario di Santa Maria del Carmine."}
{"id": "2356036", "revid": "1543377", "url": "https://it.wikipedia.org/wiki?curid=2356036", "title": "Th\u00e9odore Dubois", "text": "Biografia.\nDalla provincia al successo parigino.\nDubois nacque in una famiglia di modeste condizioni economiche. Venne avviato allo studio del pianoforte da Louis Fanart, Maestro del coro della Cattedrale di Reims, il centro pi\u00f9 vicino al suo paese natale. \nNel 1854 venne ammesso al Conservatorio di Parigi (che pot\u00e9 frequentare grazie al sostegno di un mecenate) dove ebbe come docenti alcune delle figure di spicco della scena musicale parigina, quali Antoine Fran\u00e7ois Marmontel, Fran\u00e7ois Benoist e Ambroise Thomas. Durante gli studi riscontr\u00f2 un notevolissimo successo accademico, culminato nel 1861 con la vittoria dell'ambito Prix de Rome (con la cantata \"Atala\"). Durante il soggiorno a Roma studi\u00f2 a fondo la musica di Palestrina, il che probabilmente contribu\u00ec ad accrescere ulteriormente il suo interesse per la musica sacra, e ricevette inoltre gli apprezzamenti di Franz Liszt. \nGi\u00e0 nei primi anni parigini Dubois aveva iniziato ad esercitare la sua attivit\u00e0 di organista: dal 1855 nella Cattedrale di San Luigi degli Invalidi, per poi passare nel 1858 a Santa Clotilde (allora ancora non elevata alla dignit\u00e0 di basilica minore), al fianco di C\u00e9sar Franck, dove in seguito venne nominato Maestro del coro. Nel 1868 ottenne l'incarico di Maestro del coro alla Chiesa della Madeleine, dove nel 1877 succedette a Camille Saint-Sa\u00ebns come organista titolare. \nDal 1871 affianc\u00f2 l'impegno didattico al Conservatorio di Parigi, dapprima come docente di armonia, poi ottenendo una cattedra di composizione. Didatta rigoroso, fu autore di vari scritti teorici e metodi di perdurante successo: da ricordare fra gli altri il \"Trattato di contrappunto e fuga\" (1901). Annover\u00f2 fra i suoi allievi Gustave Doret, Paul Dukas, Xavier Leroux, Alb\u00e9ric Magnard, \u00c9douard Risler, Guy Ropartz, Spiro Samara, Henriette Reni\u00e9 e Florent Schmitt. \nSpos\u00f2 nel 1872 la pianista Jeanne Duvinage (1843-1922), che lo rese padre di due figli: il secondogenito, Charles (1877-1965), divenne archeologo e membro dell'\u00c9cole fran\u00e7aise di Roma. \nPur non intervenendo di frequente nel dibattito musicale, il suo contributo alla musica francese fu considerato della massima importanza e gli valse nel 1894 l'elezione a membro dell'Acad\u00e9mie des Beaux-Arts (dove and\u00f2 a occupare il seggio lasciato vacante da Charles Gounod). Divenuto ormai una figura di indiscussa autorevolezza all'interno della scena musicale parigina, la carriera accademica di Dubois culmin\u00f2 nel 1896 con la sua nomina a direttore del conservatorio in seguito alla scomparsa di Ambroise Thomas. \nDa un riepilogo dei suoi incarichi risulta chiara la sua progressiva ascesa ai vertici del mondo musicale parigino dell'epoca, che lo port\u00f2 ad essere tra i protagonisti della scena musicale francese nella seconda met\u00e0 del secolo: \nLa direzione del Conservatorio di Parigi.\nLa sua impostazione fu in sostanziale continuit\u00e0 con le tendenze conservatrici del suo predecessore Thomas. Dubois fu estremamente avverso alle innovazioni di Claude Debussy, arrivando nel 1902 a vietare agli studenti di assistere alle recite di \"Pell\u00e9as et M\u00e9lisande\".\nSembra tuttavia importante ricordare che Dubois, pur nel suo essere conservatore, contribu\u00ec ad introdurre il \"nuovo\" all'interno del conservatorio parigino: intraprese l'ampliamento dei programmi di studio e soprattutto fu il promotore della nomina di Gabriel Faur\u00e9 (gi\u00e0 Maestro del coro alla Madeleine durante il titolariato di Dubois) come successore alla cattedra di composizione di Jules Massenet, contro il parere dei suoi colleghi pi\u00f9 intransigenti. Fu tra i detrattori del modernismo di Maurice Ravel, il che fin\u00ec (ironicamente) per anticipare il suo pensionamento.\nNel 1905, in seguito allo scandalo divampato in seguito all'esclusione di Ravel dagli ammessi al Prix de Rome, venne sostituito alla guida del conservatorio da Faur\u00e9 su decisione del governo francese.\nGli ultimi anni.\nDopo il pensionamento si dedic\u00f2 completamente alla composizione, trascorrendo il suo tempo tra Parigi e la sua villa nel suo paese natale, Rosnay. A questo periodo risale inoltre la pubblicazione del suo celebre \"Trattato di armonia\" (1921), summa di una lunga esperienza didattica, e tutt'oggi in uso in vari conservatori del mondo.\nMor\u00ec a Parigi all'et\u00e0 di 86 anni.\nProduzione musicale.\nDubois fu un compositore particolarmente prolifico, il suo catalogo consta di oltre 500 lavori che coprono praticamente tutti i generi musicali.\nBuona parte della sua produzione \u00e8 formata da un vastissimo corpus di brani cameristici per varie formazioni (duo, trio, quartetto, quintetto), musica per pianoforte, per organo, musica vocale da camera e musica sinfonica per orchestra (con e senza solisti). Tale produzione fu senz'altro stimolata dalle attivit\u00e0 della Soci\u00e9t\u00e9 Nationale de Musique, alle cui attivit\u00e0 Dubois partecip\u00f2 con entusiasmo fin dai suoi albori nel 1871.\nSi dedic\u00f2 anche all'opera, producendo alcuni titoli che, andati in scena in vari teatri di Parigi, ebbero un'accoglienza positiva ma non entusiastica. Forse per questo motivo abbandon\u00f2 ulteriori dopo la nomina a direttore del conservatorio.\nIl successo pi\u00f9 importante gli venne tuttavia prevalentemente dalla copiosa e sfarzosa produzione sacra (messe, cantate, oratori), che rimane tutt'oggi eseguita in Francia con una certa frequenza."}
{"id": "2356037", "revid": "2110845", "url": "https://it.wikipedia.org/wiki?curid=2356037", "title": "Norbert Dufourcq", "text": "Biografia.\nDufourcq studi\u00f2 presso la \"\u00c9cole des Chartes\" e si laure\u00f2 in lettere, specializzandosi come archivista paleografo; terminati gli studi si dedic\u00f2 alla musica. \nStudi\u00f2 musica sotto la guida di Marchal e Gastou\u00e9.\nFu organista nella chiesa di Saint-Merry a Parigi, dal 1923 fino alla morte.\nFondatore e direttore della \"Societ\u00e9 des amis de l'orgue\", tramite la quale organizz\u00f2 concorsi organistici, divent\u00f2 un noto organista, collaboratore di varie riviste e redattore musicale della Enciclopedia Larousse.\nInoltre ha insegnato al Collegio Stanislas (1935-43), storia della musica al Conservatorio di Parigi (1941-1975) e musicologia alla \"\u00c9cole normale de musique\" (1958-1963). \nHa assunto la vicepresidenza dell'associazione \"Jeunesses musicales de France\". \n\u00c8 stato anche, dal 1982, membro onorario dell'Associazione \"Elisabeth Havard de la Montagne\".\nFond\u00f2 la rivista \"Recherches sur la musique fran\u00e7aise classique\", che ebbe come successore Marcelle Beno\u00eet, oltrech\u00e9 la rivista \"L'Orgue\", in cui espresse in modo particolare le sue idee sulla storicit\u00e0 degli organi classici francesi.\nHa compilato molti trattati storici sulla musica, riguardanti soprattutto l'organo, tra i quali: \"J.S. Bach g\u00e9nie allemand\", \"L'Orgue\", \"C\u00e9sar Franck\", \"La musique fran\u00e7aise\"."}
{"id": "2356038", "revid": "247222", "url": "https://it.wikipedia.org/wiki?curid=2356038", "title": "Schicchi", "text": ""}
{"id": "2356040", "revid": "19580", "url": "https://it.wikipedia.org/wiki?curid=2356040", "title": "Centro Commerciale It\u00e4keskus", "text": ""}
{"id": "2356042", "revid": "88740", "url": "https://it.wikipedia.org/wiki?curid=2356042", "title": "Cowper", "text": ""}
{"id": "2356047", "revid": "767487", "url": "https://it.wikipedia.org/wiki?curid=2356047", "title": "Lo scapolo", "text": "Lo scapolo, noto anche con il titolo Alberto il conquistatore, \u00e8 un film del 1955 (uscito per la prima volta nelle sale cinematografiche italiane il 30 dicembre 1955) diretto da Antonio Pietrangeli e interpretato, tra gli altri, da Alberto Sordi e Nino Manfredi.\nTrama.\nRoma. Il dottor Paolo Anselmi \u00e8 uno scapolo impenitente, convinto che solo tale condizione possa salvaguardare la propria libert\u00e0 di uomo. Un giorno fa da testimone di nozze al matrimonio dell'amico Armando, suo socio in affari, e lasciato il vecchio appartamento all'amico e alla neo-moglie, si trasferisce in una piccola pensione dove conosce Gabriella, una giovane hostess.\nIl rapporto tra i due comincia a diventare serio, ma nel momento in cui la ragazza gli confida i progetti di una vita futura insieme, lui non sentendosi pronto per tali impegni si defila, e conseguentemente la ragazza chiede il trasferimento per lavoro a Milano. Paolo, riconquistata la propria libert\u00e0, d\u00e0 sfogo alle sue doti di dongiovanni ma finisce per non sentirsi mai appagato, e la solitudine lo attanaglia. La compagnia di altri scapoli lo annoia e le serate gli appaiono monotone. Quando una notte si sente male, la sua sicurezza scompare per incanto lasciando spazio ad una infantile vulnerabilit\u00e0, che accompagnata dalle insistenze della madre nel volere che si sposi, lo convince suo malgrado che in realt\u00e0 sta cercando qualcosa di diverso, e avverte la necessit\u00e0 di una compagna.\nInizia cos\u00ec a cercare moglie. Tuttavia, tra le possibili candidate, molte hanno difetti insormontabili: gelosia, parenti ingombranti, comportamenti ciarlieri, tanto da farlo desistere. Alla fine, quasi senza accorgersene, capisce che \u00e8 la signorina Carla, con la quale ha avuto furiosi litigi, a procurargli intense emozioni. Ne \u00e8 innamorato e finisce per capitolare; \u00e8 lei infatti che lo conduce all'altare.\nLuoghi delle riprese.\nIl film si svolge tra Roma ed il paese di Ronciglione (Viterbo). La chiesa dove si sposa Armando \u00e8 la chiesa di Santa Maria dell'Orto a Roma."}
{"id": "2356048", "revid": "767487", "url": "https://it.wikipedia.org/wiki?curid=2356048", "title": "B\u011bl\u00e1 pod Bezd\u011bzem", "text": "B\u011bl\u00e1 pod Bezd\u011bzem \u00e8 una citt\u00e0 della Repubblica Ceca facente parte del distretto di Mlad\u00e1 Boleslav, in Boemia Centrale.\nLa citt\u00e0 venne fondata nel 1264."}
{"id": "2356049", "revid": "729019", "url": "https://it.wikipedia.org/wiki?curid=2356049", "title": "Stazione di Avigliano Citt\u00e0", "text": "La stazione di Avigliano Citt\u00e0 \u00e8 una stazione ferroviaria che si trova ad Avigliano nei pressi della \"Villa comunale\" (\"Largo Giulio Stolfi\") ed \u00e8 capolinea della tratta Avigliano - Potenza delle Ferrovie Appulo Lucane.\nStoria della ferrovia ad Avigliano.\nTra la seconda met\u00e0 del XIX secolo e l'inizio del XX vennero ultimati i lavori di costruzione delle tratte ferroviarie Potenza - Battipaglia - Metaponto, Taranto - Reggio Calabria e Rocchetta Sant'Antonio - Potenza che risolsero il problema dei collegamenti verso le direttrici nazionali pi\u00f9 importanti ma rimase il problema dei collegamenti interni.\nVenne studiato quindi un nuovo collegamento \"Gravina - Avigliano - Baragiano\" in modo da connettere il comprensorio barese con la linea Potenza - Battipaglia.\nNell'ambito dei lavori iniziali venne costruita la stazione in contrada Cefalo, a circa due Km dal centro abitato; tale scelta fu osteggiata aspramente dalla popolazione aviglianese che ne chiedeva lo spostamento, tecnicamente non fattibile per un problema di dislivello.\nI lavori della ferrovia procedevano sostenuti: in poco tempo erano stati realizzati i fabbricati della stazione, gli alloggi del personale viaggiante e le prime gallerie e ponti. Nel periodo la Basilicata venne interessata da forti nevicate e dissesti del territorio anche nella zona di Avigliano.\nLe forti nevicate degli anni 1914 e 1915 provocarono una frana che travolse il ponte di \"Macciuann\"' situato vicino alla ferrovia in costruzione. \nServizi.\nLa stazione dispone di:"}
{"id": "2356057", "revid": "486946", "url": "https://it.wikipedia.org/wiki?curid=2356057", "title": "Seconda repubblica delle Filippine", "text": ""}
{"id": "2356059", "revid": "599013", "url": "https://it.wikipedia.org/wiki?curid=2356059", "title": "Chiesa di San Vito (Avigliano)", "text": "La chiesa di San Vito \u00e8 una chiesa di Avigliano\nStoria.\nI primi accenni storici della sua esistenza risalgono al XVII secolo, venne ristrutturata pi\u00f9 volte nel corso dei secoli, l'ultima nel 1965.\nDescrizione.\nCaratterizzata da un'unica navata, al suo interno si ritrovano diverse opere:\nInoltre si mostrano particolari quadri:\nL'altare stesso risale al XVIII secolo."}
{"id": "2356061", "revid": "22475", "url": "https://it.wikipedia.org/wiki?curid=2356061", "title": "Il tesoro di Gengis Khan", "text": "Il tesoro di Gengis Khan (\"Treasure of Khan\") \u00e8 un romanzo dello scrittore Clive Cussler del 2006; narra le avventure di Dirk Pitt.\nTrama.\nUn magnate del petrolio mongolo vuole guadagnare il controllo di tutti mercati di petrolio del mondo covando anche il sogno di restaurare l'impero di Gengis Khan. Per fare questo \u00e8 disposto a uccidere un \u00e9quipe russa alla ricerca di petrolio sui fondali del lago Baikal. Una nuova avventura aspetta Dirk Pitt, il suo fidato compagno Al Giordino ed i gemelli Pitt: Dirk jr e Summer."}
{"id": "2356062", "revid": "118574310", "url": "https://it.wikipedia.org/wiki?curid=2356062", "title": "The King of Fighters 2002", "text": "The King of Fighters 2002 \u00e8 un picchiaduro a incontri pubblicato da Playmore.\nModalit\u00e0 di gioco.\nIl gioco non possiede una trama originale, ma \u00e8 un \"dream match\" come la versione del 1998: nel finale si osserva solo Rugal Bernstain che viene distrutto dal potere di Orochi mentre la sua nave volante (Black Noah) si autodistrugge sotto gli occhi di Heidern.\nIn questa edizione si ritorna al vecchio stile di squadra formata da 3 combattenti e viene abbandonata la figura dello Striker (il quarto personaggio che entra in scena per aiutare durante i combattimenti). Racchiude alcuni personaggi della saga che parte dal 1999 al 2001, ma ovviamente vengono recuperati vecchi team delle edizioni precedenti. Cos\u00ec, ad esempio, Yagami recupera le vecchie compagnie di Vice e Mature oppure Blue Mary quelle di Yamazaki e Billy Kane. Nella versione per PlayStation 2 vengono recuperati alcuni personaggi speciali apparsi in \"\".\nSquadre.\nKoF 99' Team \nArt of Fighting Team\nFatal Fury Team \nPsycho Soldier Team\nJapan Team\nWoman Fighters Team\nKoF 98' Team\nKoF 96' Team\nKoF 97' Team\nIkari Team\nKorea Team\nKoF 2000 Team \nKoF 2001 Team\nEdit Team\nPersonaggi Segreti\nPersonaggi Aggiuntivi (PS2)\n\"Unlimited Match\".\n\"Unlimited Match\" \u00e8 una versione aggiornata del gioco con vecchi personaggi che sono apparsi dall'edizione 99 al 2001, nonch\u00e9 l'aggiunta dei vari boss incontrati ed un nuovo personaggio chiamato Nameless, che sostituisce il personaggio K9999 di \"The King of Fighters 2001\".\nPsycho Soldier Team\n96' Women Fighters Team\nPretty Girls Team\nMaster Team\nJhun Team\nClone Team\nN.E.S.T. Team\nBoss\nEdit Guest"}
{"id": "2356065", "revid": "2184720", "url": "https://it.wikipedia.org/wiki?curid=2356065", "title": "Giulio Corbo", "text": "Biografia.\nNato da antica famiglia gentilizia nella Terra di Avigliano, in Basilicata, si trasfer\u00ec, , nella capitale del Regno per completare gli studi, iniziati tra Avigliano, Potenza e Bella.\nDopo aver terminato gli studi di diritto a Napoli, alla proclamazione della Repubblica Napoletana, il 21 gennaio 1799, ader\u00ec pienamente agli ideali repubblicani, antifeudali ed antiborbonici. Fu, pertanto, inviato, con Carlo Corbo, figlio di un cugino, ad Avigliano dal Governo provvisorio della Repubblica, per dirigere le operazioni della locale Municipalit\u00e0 repubblicana.\nAlla caduta della Repubblica, nel giugno, fu arrestato e condannato all'esilio. Riusc\u00ec, dunque, ad esulare trovando rifugio in Francia, prima a Marsiglia e poi a Parigi.\nTornato in Italia, visit\u00f2 molte citt\u00e0, tra le quali Pavia, Bologna e Firenze, ebbe rapporti intensi con Vincenzo Cuoco e ritorn\u00f2 nella nativa Basilicata nel 1802.\nDurante il Decennio Francese fu incaricato, come presidente della statale Societ\u00e0 di Agricoltura, voluta fin dal 1810 da Gioacchino Murat, dal Ministro dell'interno Giuseppe Zurlo di redigere il rapporto statistico per la Basilicata: il risultato, un'unione dei rapporti parziali su demografia, economia e societ\u00e0 della provincia, fu raccolto in forma grezza dal Corbo e spedito a Napoli, dove conflu\u00ec nella cosiddetta Statistica Murattiana del 1811. Partecip\u00f2, inoltre, alla repressione del brigantaggio una volta entrato nella Milizia Provinciale, dove divent\u00f2 comandante di un battaglione.\nCorbo, rimasto nei ranghi dell'amministrazione anche dopo la restaurazione borbonica, fu uno degli esponenti di punta della rivoluzione costituzionale del 1820-21, in quanto alto dignitario della Carboneria che tale rivoluzione mise in movimento nelle province.\nEbbe, comunque, i favori di Ferdinando II di Borbone, che lo nomin\u00f2 prima Cavaliere ereditario e successivamente, con il decreto del 13 maggio 1848, Pari del Regno. Tale favore deriv\u00f2 dal fatto che il Corbo, negli ultimi anni della sua vita, lasci\u00f2 il movimento liberale per la lealt\u00e0 al sovrano borbonico."}
{"id": "2356067", "revid": "117575476", "url": "https://it.wikipedia.org/wiki?curid=2356067", "title": "Perry Anderson", "text": "Intellettuale afferente alla tradizione teorica del marxismo occidentale, si \u00e8 specializzato nella storia culturale. Insegna storia e sociologia alla University of California.\nBiografia.\nA lungo direttore della rivista \"New Left Review\", ha collaborato con la rivista progressista americana \"The Nation\" e con la \"London Review of Books\".\nIn Italia, nel 2008, la Baldini e Castoldi ha pubblicato il suo libro \"Spectrum. Da destra a sinistra nel mondo delle idee\".\nNel 2014 scrive un saggio dal titolo \"The Italian disaster\" nel quale attribuisce la causa della lunga crisi italiana al ruolo anomalo assunto dal presidente della Repubblica Giorgio Napolitano, dalle sue continue interferenze costituzionali e politiche, all'abbandono della prassi di guardiano imparziale dell'ordine parlamentare, avvenuto nell'ambito di un sistema tipicamente gi\u00e0 gravato dalla corruzione negli affari, nella burocrazia, nella politica; lo storico giudica Matteo Renzi come un leader carismatico e assolutista di un partito alla cui tradizione \u00e8 estraneo, portatore di un programma neoliberista simile a quello della Thatcher."}
{"id": "2356072", "revid": "120587747", "url": "https://it.wikipedia.org/wiki?curid=2356072", "title": "Mark up", "text": "In economia il mark up \u00e8 il rapporto tra il prezzo di un bene o servizio e il suo costo (es.: cio\u00e8 mark up o ricarico del 20%) e si distingue dal margine di contribuzione, calcolato come differenza tra prezzo e costo ma rapportati al prezzo \nIl mark up pu\u00f2 essere espresso come un importo fisso o come percentuale del totale del costo o del prezzo di vendita. \nIl mark up \u00e8 una funzione decrescente del grado di concorrenza esistente nel mercato dei beni. "}
{"id": "2356073", "revid": "599013", "url": "https://it.wikipedia.org/wiki?curid=2356073", "title": "Mario Eggimann", "text": "Carriera.\nClub.\nDopo un lungo periodo nelle giovanili del FC K\u00fcttigen (1987-1998) si trasfer\u00ec all'Aarau in cui milit\u00f2 per quattro stagioni.\nNel 2002 venne acquistato dal Karlsruhe, club di Zweite Liga. Nella stagione 2006-2007 fu eletto capitano, la stagione si concluse con la promozione in Bundesliga del club. Debutt\u00f2 in Bundesliga il 12 agosto 2007 contro il Norimberga, partita vinta dal Karlsruhe per 2-0. Lascia il club dopo 6 stagioni dove collezion\u00f2 176 presenze e 18 gol in campionato.\nVenne acquistato dall' il 10 marzo 2008 per 1,4 milioni di euro, Ha segnato il suo primo gol con la maglia dei \"Die Roten\" il 21 marzo 2009 nel 2-2 contro l'.\nIl 20 maggio 2013 viene annunciato il suo passaggio all'Union Berlino, valido dal 1\u00ba luglio successivo.\nNazionale.\n\u00c8 stato capitano della Nazionale svizzera under-21. Ha debuttato in Nazionale maggiore il 7 settembre 2007 contro il Cile.\nEra presente nella prelista di 26 convocati per gli Europei 2008 ma poi non \u00e8 stato inserito nella lista definitiva dei 23 convocati.\nStatistiche.\nPresenze e reti nei club.\n\"Statistiche aggiornate al 1\u00ba luglio 2015.\""}
{"id": "2356085", "revid": "1714743", "url": "https://it.wikipedia.org/wiki?curid=2356085", "title": "Azzo V d'Este", "text": "Biografia.\nFratello di Bonifacio (*? \u20201228), non succedette al padre Obizzo I perch\u00e9 mor\u00ec prematuramente.\nDiscendenza.\nAzzo V ebbe due figli: "}
{"id": "2356088", "revid": "121836", "url": "https://it.wikipedia.org/wiki?curid=2356088", "title": "Rule britannia", "text": ""}
{"id": "2356089", "revid": "486946", "url": "https://it.wikipedia.org/wiki?curid=2356089", "title": "BBox Bouygues Telecom", "text": ""}
{"id": "2356095", "revid": "2184720", "url": "https://it.wikipedia.org/wiki?curid=2356095", "title": "Basilica pontificia di Santa Maria del Carmine", "text": "La basilica pontificia di Santa Maria del Carmine, detta anche chiesa Madre, \u00e8 il principale luogo di culto cattolico di Avigliano.\nStoria.\nI primi dati sulla sua esistenza non sono certi. Si presume sia stata edificata nel IX secolo e ultimata nel 1583. Nel XIX secolo i lavori ripresero, la facciata venne rifatta nel 1854 e venne eretto un trono nel 1950. Si ritrovano resti di un antico organo che si presume sia del settecento. Il campanile conta 4 campane che sono state elettrificate nel 1978.\nNel dicembre del 1999 papa Giovanni Paolo II l'ha elevata alla dignit\u00e0 di basilica minore.\nDescrizione.\nComposta da 3 navate mescola lo stile barocco dell'interno a quello neoclassico che si osserva all'esterno.\nMolte sono le statue risalenti al XVIII secolo fra cui la \"Madonna col Bambino\", \"San Sebastiano\", \"San Rocco\", \"San Vito\" e \"l'Addolorata\".\nFra i dipinti: \"Visitazione\" del 1776, \"Miracolo di santa Chiara\" del 1727, \"Madonna col Bambino\" del XVIII secolo e la \"Nativit\u00e0 di Maria\" del 1851.\nInoltre:\nIl pulpito.\nIl pulpito \u00e8 ornato da marmi policromi del XIX secolo. Al suo interno le cappelle del Sacro Cuore e di Santa Rita (1928)."}
{"id": "2356101", "revid": "767487", "url": "https://it.wikipedia.org/wiki?curid=2356101", "title": "Charles Holroyd", "text": "Fu direttore della National Gallery di Londra.\nNato nella citt\u00e0 di Leeds, Charles Holroyd ricevette la sua prima educazione artistica dal pittore francese Alphonse Legros, presso la Slade School of Fine Art, nell'University College di Londra. Holroyd ebbe un ottimo percorso scolastico. Dopo aver trascorso sei mesi nella citt\u00e0 di Newlyn, nella Cornovaglia meridionale, durante i quali dipinse il suo primo lavoro esposto alla Royal Academy, \"Fishermen Mending a Sail\" (1885), ottenne una borsa di studio per un viaggio formativo in Italia. Una volta tornato dall'esperienza italiana, che incise profondamente sulla sua arte, ricevette da Legros l'incarico di suo personale assistente presso la Slade School. \nTra i suoi lavori maggiori, \"The Death of Torrigiano\" (1886), \"The Satyr King\" (1889), \"The Supper at Emmaus\", e \"Pan and Peasants\" (1893), considerato quest'ultimo come il suo capolavoro. Per l'altare della chiesa di Aveley, nell'Essex, esegu\u00ec un trittico d'altare intitolato \"The Adoration of the Shepherds\". Holroyd esegu\u00ec anche alcuni ritratti, in parte conservati nella National Portrait Gallery di Londra. Ma il campo dove Holroyd si distinse maggiormente \u00e8 senza dubbio l'acquaforte. Con questa tecnica realizz\u00f2 numerose serie, tra cui la serie \"Monte Oliveto\", \"Icarus\", \"Monte Subasio\". \nNel 1897 ricevette un incarico importante presso la National Gallery of British Art (Tate Gallery) e nel 1906 successe a Sir Edward Poynter come direttore della National Gallery di Londra. Nel 1903 fu creato cavaliere."}
{"id": "2356102", "revid": "92723", "url": "https://it.wikipedia.org/wiki?curid=2356102", "title": "Pietro de Accolti", "text": ""}
{"id": "2356103", "revid": "767487", "url": "https://it.wikipedia.org/wiki?curid=2356103", "title": "Euthycarcinoidea", "text": "Gli euticarcinoidi (Euthycarcinoidea) sono un gruppo di artropodi estinti, vissuti tra il Cambriano superiore e il Triassico medio (500 \u2013 230 milioni di anni fa). I loro resti fossili sono stati ritrovati in Nordamerica, Sudamerica, Europa e Australia. Sono considerati da alcuni studiosi i possibili antenati degli insetti.\nDescrizione.\nLunghi in genere pochi centimetri, gli euticarcinoidi possedevano un corpo piuttosto allungato, costituito da una parte frontale (preabdomen) formata da un numero variabile di segmenti (somiti). Nella parte ventrale dell'organismo, questi segmenti erano ben distinti fra loro (sterniti), mentre il dorso era ricoperto da placche fuse e pi\u00f9 grandi (tergiti). A ogni sternite corrispondeva un paio di appendici segmentate simili ad antenne, con funzione di zampe. La parte posteriore dell'animale (postabdomen) era priva di zampe, costituita da un numero variabile di segmenti e terminante in una coda appuntita (telson).\nFossili ed evoluzione.\nLe prime forme di euticarcinoidi sono conosciute a partire dal Cambriano superiore dell'Argentina (Vaccari 2004): nonostante l'antichit\u00e0, questa specie (denominata \"Apankura machu\") possedeva un piano corporeo pienamente condiviso dagli euticarcinoidi successivi. Altri resti di euticarcinoidi provengono da terreni dell'Ordoviciano/Siluriano dell'Australia (\"Kalbarria brimmellae\") e dalla fauna del Devoniano di Rhynie Chert in Scozia (\"Heterocrania rhyniensis\"); nel Carbonifero questi animali conobbero una certa differenziazione, sviluppando diverse tipologie di apparati nutritivi, e i loro fossili si rinvengono in Europa (\"Schramixerxes gerem\" e \"Sottyxerxes multiplex\", nel giacimento di Montceau-les-Mines) e in Nordamerica (\"Pieckoxerxes pieckoae\", a Mazon Creek). Gli ultimi resti attribuiti agli euricarcinoidi provengono dal Triassico medio dell'Australia.\nClassificazione.\nGli euticarcinoidi sono stati ascritti senza difficolt\u00e0 agli artropodi, ma \u00e8 incerto a quale gruppo appartengano. Inizialmente vennero considerati crostacei (il nome significa appunto \u201cbel granchio\u201d), ma alcuni studi successivi hanno portato alla conclusione che questi animali possano essere posti sulla lunea evolutiva degli esapodi, e quindi degli insetti. \u00c8 possibile, inoltre, che un artropode primitivo del Cambriano inferiore della Cina, noto come \"Fuxianhuia protensa\", possa essere un parente degli euticarcinoidi. Secondo recenti analisi filogenetiche gli euticarcinoidi sarebbero parenti prossimi dei miriapodi.\nTracce fossili.\nIl fossile della forma cambriana in Argentina \u00e8 stato ritrovato insieme a una traccia fossile con tanto di segno della coda. Queste tracce, probabilmente effettuate sulla terraferma, testimonierebbero che gi\u00e0 nel Cambriano alcuni artropodi primitivi riuscirono a conquistare la terraferma. Tracce ancora pi\u00f9 antiche, non supportate da resti fossili dell'organismo, potrebbero essere riferite a questi animali, cos\u00ec come le numerose impronte fossili conservate in varie parti del mondo e note come \"Protichnites\".\nStile di vita.\nTutti i fossili di euticarcinoidi sinora rinvenuti provengono da depositi di ambiente fluviale, di acqua dolce o tutt'al pi\u00f9 di paludi. \u00c8 probabile che questi animali fossero abituali frequentatori dei bassi fondali di queste zone, ma che fossero in grado anche di percorrere tragitti sulla terraferma. Alcuni euticarcinoidi svilupparono vere e proprie mandibole, mentre altri possedevano un sistema di placche cefaliche utilizzate per il nutrimento: ci\u00f2 suggerisce che questi animali si differenziarono notevolmente."}
{"id": "2356105", "revid": "121836", "url": "https://it.wikipedia.org/wiki?curid=2356105", "title": "Sir Charles Holroyd", "text": ""}
{"id": "2356106", "revid": "1714743", "url": "https://it.wikipedia.org/wiki?curid=2356106", "title": "Folco I d'Este", "text": "Biografia.\nFu il terzogenito di Alberto Azzo II d'Este, il secondo nato dalla sua seconda moglie, Garsenda.\nIl fratello maggiore in realt\u00e0 era fratellastro; infatti Guelfo era nato dalla prima moglie del padre, Cunegonda. Il secondogenito Ugo invece ebbe gli stessi genitori. \nDopo la morte del padre, avvenuta nel 1097, Folco eredit\u00f2 i possedimenti italiani della famiglia, che si trovavano in Veneto, intorno a Mantova, Padova, Treviso e Verona, mentre il suo fratellastro Guelfo eredit\u00f2 le terre a nord delle Alpi, in Baviera. Quest'ultimo per\u00f2 non accett\u00f2 pacificamente la decisione del padre e tent\u00f2 senza successo di conquistare le terre assegnate a Folco, sostenuto dalla potente linea bavarese della famiglia, i Welfen. Nel 1070 il fratello di Folco, Ugo, divenne conte del Maine, ereditando le terre del loro nonno materno e trasferendosi in Francia.\nGli Estensi, il ramo italiano, e Ferrara.\nMentre i fratelli spostavano i loro interessi verso le terre germaniche e francesi Folco, che ebbe cinque figli (forse sei), fond\u00f2 il ramo italiano della famiglia. I nomi degli Estensi legati al titolo di marchese appaiono per la prima volta in un documento nel 1171, quindi molto dopo la morte di Folco I, che rimase sempre legato alla citt\u00e0 di Este. Solo il figlio ed erede Obizzo si trasfer\u00ec poi a Ferrara (pur alternando la sua dimora tra Este e la citt\u00e0 emiliana), legando cos\u00ec tra loro, per i successivi secoli, il destino della citt\u00e0 e della casata.\nDiscendenza.\nFolco I si spos\u00f2 nel 1109 ed ebbe sei figli:"}
{"id": "2356126", "revid": "767487", "url": "https://it.wikipedia.org/wiki?curid=2356126", "title": "Regolamento governativo", "text": "Un regolamento governativo, nell'ordinamento giuridico italiano, \u00e8 un atto amministrativo del Governo avente valore di fonte normativa secondaria, che si colloca cio\u00e8 al di sotto delle fonti costituzionali e delle fonti primarie (ossia legge ordinaria, decreto legislativo, decreto-legge, trattato internazionale, direttive e regolamenti dell'Unione europea). Secondo la dottrina sono quindi atti formalmente amministrativi e sostanzialmente normativi. La loro collocazione al di sotto delle fonti primarie \u00e8 giustificata dal processo richiesto per la loro approvazione, dal quale il Parlamento (l'unico organo costituzionale elettivo titolare della funzione legislativa) \u00e8 completamente escluso: i regolamenti governativi sono infatti proposti e approvati interamente all'interno dell'esecutivo, sebbene in base a una norma di legge autorizzativa (nell'ordinamento italiano la legge 23 agosto 1988, n. 400).\nDescrizione.\nNella gerarchia delle fonti, i regolamenti sono fonti di rango secondario e quindi, come tali, sono ovviamente subordinati alla Costituzione, nonch\u00e9 a tutti gli atti aventi forza di legge, potendo disciplinare in generale materie non regolamentate da leggi o eseguirne e attuarne le disposizioni.\nLa legge n. 400/1988 all'art 17, commi 1 e 4, ne definisce il procedimento di adozione. Il Consiglio dei ministri (C.d.M) delibera l'adozione del regolamento, acquisendo preventivamente il parere del Consiglio di Stato. Il parere, acquisito entro 90 giorni, \u00e8 obbligatorio ma non vincolante, perch\u00e9 il Governo pu\u00f2 discostarsene (i motivi verranno formulati in C.d.M nella relazione del Ministro che propone quest'azione). Una volta deliberato il regolamento in C.d.M, questo viene emanato per Decreto del presidente della Repubblica (D.P.R.). A questo punto il regolamento \u00e8 un atto amministrativo considerato perfetto, ma non efficace. Perch\u00e9 l'atto acquisisca efficacia deve passare sotto il controllo di legittimit\u00e0 esercitato dalla Corte dei conti, la quale appone il visto e provvede alla registrazione. Solo alla fine di questo procedimento il regolamento viene pubblicato in Gazzetta Ufficiale e acquista efficacia. Qualora, invece, il regolamento venga emanato da un Ministro nell'ambito di competenza del proprio dicastero, il procedimento \u00e8 semplificato ed esso assume la forma del decreto ministeriale.\nSindacato di legittimit\u00e0.\nAvendo la forma di atto amministrativo, nel caso in cui contrasti con la legge (principio di legalit\u00e0 amministrativa) un regolamento pu\u00f2 essere annullato dal giudice amministrativo con effetto \"erga omnes\", mentre il giudice ordinario pu\u00f2 solo disapplicarlo \"inter partes\", cio\u00e8 con effetto ristretto alle sole parti in causa.\nProprio per la sua natura di atto amministrativo, neanche la Corte costituzionale ha il potere di annullare un regolamento governativo, potendo solo vagliare la legittimit\u00e0 costituzionale della norma di legge che tale regolamento abbia autorizzato e sulla quale legittimamente esso si fonda. La Consulta esercita quindi un sindacato indiretto sui regolamenti, in quanto l'annullamento di una singola norma primaria alla quale un regolamento si richiama, comporta la conseguente nullit\u00e0 del regolamento stesso. \nNessuna norma costituzionale impone a un regolamento di richiamarsi a norme primarie, a pena di inefficacia, n\u00e9 di indicare puntualmente nel regolamento il fondamento dei suoi articoli e disposizioni a partire da relative norme primarie. Questa ultima cosa, se fosse, permetterebbe di sancire quali articoli o disposizioni del regolamento andrebbero invalidati a seguito di una sentenza indiretta della Consulta volta a dichiarare illegittima tutta o una parte della cosiddetta legge (primaria) di autorizzazione (al regolamento). Al contrario, non \u00e8 previsto che i regolamenti debbano puntualmente riportare, per ogni disposizione in essi contenuta, la corrispondente norma primaria che di volta in volta le riconosca, quanto piuttosto \u00e8 avallata, per la qualificazione del regolamento come validamente idoneo a ordinare, la tendenza alla mera invocazione formale e generale dell'atto legislativo (primario) delegificante.\nPer quest'ultimo, allo stesso tempo, non \u00e8 previsto che debba disporre preventivamente e puntualmente le disposizioni di legge abrogabili, consentendo quindi alle norme poste dai regolamenti in delegificazione di sostituire (mediatamente alla legge di autorizzazione, ma pur sempre) direttamente il contenuto dell'atto legislativo delegificato (ovvero le norme primarie che gi\u00e0 regolavano, prima delle delegificazione tramite legge di autorizzazione, la materia ora affidata al regolamento).\nIn alcuni casi poi, i regolamenti di Governo e Authority amministrative vengono emanati anche in presenza di vuoto legislativo, quindi senza richiamarsi a norma primaria alcuna. In questo caso, non infrequente, si \u00e8 in presenza di una fonte del diritto, seppure secondaria, che sfugge a qualsiasi possibilit\u00e0 di un vaglio costituzionale.\nTipologie.\nL'art. 17 della legge n. 400/1988, recante \"Disciplina dell'attivit\u00e0 di governo e organizzazione della Presidenza del Consiglio\", distingue sei diversi tipi di regolamento:\nDiritto comunitario.\nLa legge n. 86/1989 ha introdotto lo strumento del disegno di \"legge comunitaria\" che attribuisce al Parlamento la facolt\u00e0 di autorizzare il Governo a provvedere con regolamento di delegificazione al recepimento di atti comunitari."}
{"id": "2356128", "revid": "933835", "url": "https://it.wikipedia.org/wiki?curid=2356128", "title": "Luigi Filippi", "text": "Biografia.\nAl secolo Vito Antonio, figlio di un fornaio, da piccolo intraprese gli studi nel convento di Santa Maria a Potenza e in quello di Laurenzana. Gi\u00e0 prima di essere ordinato assunse incarichi di insegnamento nel convento. Non ancora trentenne, fu tra i fondatori della Societ\u00e0 economica della Basilicata, nata allo scopo di promuovere il progresso civile ed economico di una delle regioni pi\u00f9 arretrate del Mezzogiorno.\nFece parte della Commissione per la riforma delle scuole interne dell'Ordine francescano, predisponendo i testi di studio di scienze, fisica e matematica. Nominato ministro provinciale dell'ordine nel 1844, trasfer\u00ec la sua sede da Potenza al convento di Avigliano, dove radun\u00f2 tutti i novizi sparsi nei vari conventi della Basilicata per impartire loro una pi\u00f9 rigorosa formazione religiosa e culturale, introducendo lo studio di materie scientifiche, prima ignorate.\nFond\u00f2 un gabinetto di fisica e scrisse in latino i testi delle varie discipline. Il convento dei Riformati di Avigliano, aperto anche ai laici che volevano istruirsi, divent\u00f2 presto un centro culturale e fu sede di concorsi poetici, di incontri culturali e di dibattiti. Nell'ottobre del 1846 padre Luigi Filippi ospit\u00f2 il re Ferdinando II e nel 1851 fu nominato vescovo dell'Aquila.\nNella sede vescovile avvi\u00f2 la riorganizzazione della diocesi e partecip\u00f2 attivamente ai lavori del Concilio Vaticano I. Monsignor Filippi fu il primo degli arcivescovi aquilani quando la diocesi venne elevata ad arcidiocesi da papa Pio IX. Durante il suo episcopato fu inoltre fondato all'Aquila, con la sua approvazione, l'istituto delle Suore zelatrici del Sacro Cuore da Maria Ferrari.\nGenealogia episcopale.\nLa genealogia episcopale \u00e8:"}
{"id": "2356130", "revid": "2126200", "url": "https://it.wikipedia.org/wiki?curid=2356130", "title": "Acido silicico", "text": "Con il termine acido silicico si intende una classe di composti chimici formati da silicio, idrogeno e ossigeno, di formula generale [SiOx(OH)4-2x]n.\nAppartengono a questa classe i seguenti composti:\nGli acidi silicici possono essere formati dall'acidificazione in soluzione acquosa dei silicati (ad esempio il silicato di sodio).\nNegli oceani il silicio \u00e8 presente principalmente sotto forma di acido ortosilicico, e il suo ciclo biogeochimico \u00e8 regolato dalle alghe Bacillariophyta.\nIl gel di silice, utilizzato in cromatografia e in altre applicazioni, viene ottenuto a partire da questi composti."}
{"id": "2356136", "revid": "110157", "url": "https://it.wikipedia.org/wiki?curid=2356136", "title": "Tindfjallaj\u00f6kull", "text": "Tindfjallaj\u00f6kull \u00e8 il ghiacciaio del Tindfj\u00f6ll (Monte Appuntito), nel sud dell'Islanda, posto sulla cima di uno stratovulcano inattivo. La caldera attuale si \u00e8 formata 54.500 anni fa nel corso dell'eruzione dell'Ignimbrite di \u00de\u00f3rsm\u00f6rk e ha un diametro di 5 km. L'ultima eruzione \u00e8 avvenuta in una data imprecisata dell'Olocene.\nL'estensione del ghiacciaio \u00e8 di 19\u00a0km\u00b2. La cima pi\u00f9 alta, 1462\u00a0m, prende il nome dal capostipite dei giganti del ghiaccio della mitologia norrena, \u00ddmir.\nMolti fiumi discendono dalle pendici del Tindfj\u00f6ll e vanno ad alimentare principalmente i corsi del Ranga e del Markarflj\u00f3t."}
{"id": "2356138", "revid": "1429175", "url": "https://it.wikipedia.org/wiki?curid=2356138", "title": "Nicola Coviello", "text": "Biografia.\nDopo aver compiuto gli studi secondari, fu indirizzato agli studi giuridici dal padre Domenico, consigliere di Corte d'appello. Si laure\u00f2 a Napoli nel 1888, ed entrato giovanissimo in Magistratura, si dimise presto per dedicarsi all'insegnamento. Divenne fedele discepolo di Emanuele Gianturco, che in quegli anni insegnava come libero docente nella facolt\u00e0 giuridica napoletana.\nAll'et\u00e0 di 25 anni consegu\u00ec la libera docenza in diritto civile: insegn\u00f2 all'Universit\u00e0 di Napoli, poi nella libera Universit\u00e0 di Urbino. Nel 1896, col grado di ordinario di diritto civile fu nominato insegnante all'Universit\u00e0 di Catania e vi rimase anche quando gli venne offerta la cattedra di diritto ecclesiastico a Pisa, e quella di diritto civile a Pavia. \nA Roma, a Catania, a Gravina di Catania e ad Avigliano c'\u00e8 una via a lui dedicata, cos\u00ec come un'aula della facolt\u00e0 giuridica napoletana, Palazzo \"Pecoraro-Albani\". Mor\u00ec a Catania nel 1913."}
{"id": "2356145", "revid": "121836", "url": "https://it.wikipedia.org/wiki?curid=2356145", "title": "National Portrait Gallery di Londra", "text": ""}
{"id": "2356148", "revid": "1718925", "url": "https://it.wikipedia.org/wiki?curid=2356148", "title": "Charles Holmes", "text": "Fu direttore della National Gallery di Londra. Grazie ai suoi scritti \u00e8 considerato come uno dei maggiori esperti della sua epoca sull'arte dei maestri della pittura rinascimentale italiana e fiamminga.\nDal 1889 al 1903 Holmes lavor\u00f2 come scrittore e assistente pittore a Londra. Le sue capacit\u00e0 lo portarono a cofondare, nel 1903, l'importante giornale di storia dell'arte \"Burlington Magazine\", del quale era editore insieme con Robert Dell sino al 1909. Dal 1904 al 1910 Holmes ottenne l'incarico di Slade Professor of Fine Art presso la Oxford University. Ben presto fu ammesso al New English Art Club, che si opponeva al gruppo della Royal Academy. Qui conobbe il pittore americano John Singer Sargent. Nel 1909 venne nominato direttore della National Portrait Gallery di Londra succedendo a Lionel Cust, che era stato anch'esso editorialista del \"Burlington Magazine\". Qualche anno pi\u00f9 tardi, nel 1916, divenne direttore della National Gallery di Londra, incarico che mantenne sino al 1928 quando si ritit\u00f2. Nel 1921 fu nominato cavaliere e nel 1928 Cavaliere Commendatore del dell'Ordine Reale Vittoriano."}
{"id": "2356149", "revid": "119706877", "url": "https://it.wikipedia.org/wiki?curid=2356149", "title": "The King of Fighters 2003", "text": "The King of Fighters 2003 \u00e8 un picchiaduro a incontri pubblicato da SNK Playmore. \u00c8 stato commercializzato per PlayStation 2 e Xbox; per la versione PS2, \u00e8 stato distribuito anche un bundle, contenente anche il precedente gioco \"The King of Fighters 2002\".\nModalit\u00e0 di gioco.\nIl gioco utilizza, come nei passati episodi, il sistema di combattimento 3 contro 3. A differenza dei giochi precedenti, quest'ultimo permette di scambiare i personaggi del team scelto durante il combattimento, tramite un'apposita barra che, se caricata completamente, permetter\u00e0 lo scambio. Sotto di essa vi sar\u00e0 la classica barra che permetter\u00e0 l'esecuzione delle mosse speciali. Una novit\u00e0 del gioco \u00e8 la scelta del Leader; scegliendo il primo personaggio del team quest'ultimo diverr\u00e0 automaticamente il Leader, dando cos\u00ec la possibilit\u00e0 di usare delle mosse speciali ancora pi\u00f9 potenti; a differenza delle altre, occorrono due barre di energia per sferrare questa tecnica.\nSe durante un combattimento uno dei team perde un personaggio, il team in svantaggio guadagna automaticamente una barra di energia.\nSquadre.\nHero Team\nFatal Fury Team\nArt of Fighting Team\nKorea Team\nIkari Team\nOutlaw Team\nWoman Fighters Team\nBenimaru Team\nHigh School Girl Team\nK's Team\nThree Sacred Treasure Team\nMid Boss\nBoss alternativo\nVero Boss"}
{"id": "2356152", "revid": "121836", "url": "https://it.wikipedia.org/wiki?curid=2356152", "title": "Sir Charles Holmes", "text": ""}
{"id": "2356155", "revid": "110157", "url": "https://it.wikipedia.org/wiki?curid=2356155", "title": "Chiesa della Santissima Annunziata (Avigliano)", "text": "La chiesa della Santissima Annunziata, o pi\u00f9 comunemente chiamata chiesa dell'Annunziata, \u00e8 una chiesa di Avigliano.\nStoria.\nI lavori per la sua edificazione iniziarono nel 1600, nel 1808 fu in possesso del comune che la cedette al Capitolo, venne pi\u00f9 volte restaurata nel XIX secolo, dove la facciata venne cambiata.\nDescrizione.\nConta tre navate, e sulla principale di esse si osserva lo stemma della famiglia Caracciolo, in porcellana, datato 1584, l'ambiente \u00e8 circondato da un ampio cortile. Si ritrovano statue databili ai secoli XVIII e XIX."}
{"id": "2356159", "revid": "327773", "url": "https://it.wikipedia.org/wiki?curid=2356159", "title": "J\u00f6kuls\u00e1 \u00e1 Fj\u00f6llum", "text": "Lo J\u00f6kuls\u00e1 \u00e1 Fj\u00f6llum \u00e8 uno dei pi\u00f9 lunghi fiumi islandesi. Come indica chiaramente il nome, J\u00f6kuls\u00e1, fiume di ghiacciaio, lo J\u00f6kuls\u00e1 \u00e1 Fj\u00f6llum \u00e8 un fiume glaciale che nasce dalla parte settentrionale dell'immensa calotta del Vatnaj\u00f6kull e scorre per 206\u00a0km prima di incontrare, nell'estremo nord dell'Islanda, l'Oceano Artico. Raccoglie un bacino totale di 7.950\u00a0km\u00b2, che \u00e8 il pi\u00f9 vasto dell'isola, di questi, 1.700\u00a0km\u00b2 sono sub-glaciali.\nIl primo ponte venne costruito nelle pianure settentrionali nel 1905, l'attuale sorse nello stesso posto nel 1947. Il ponte sulla Hringvegur, la grande strada ad anello che contorno l'intera Islanda, posto pi\u00f9 a sud, venne costruito nel 1956-57. Prima che i ponti venissero costruiti, i viaggiatori si dovevano rivolgere ai fattori delle vicine fattorie; una legge li obbligava a traghettarli ad un prezzo ragionevole sull'altra sponda. C'era chi provava o era costretto a tentare la traversata da solo; i pi\u00f9 morivano nel tentativo, inghiottiti dalle melmose acque dello J\u00f6kuls\u00e1 che ogni anno trasporta mediamente 5.000 tonnellate di fango, sabbia e ghiaia all'estuario, aggiungendo terra per gli uomini, le foche grigie, gli skua e moltissime altre specie che vivono alla fine dello J\u00f6kuls\u00e1.\nLo J\u00f6kuls\u00e1rglj\u00fafur \u00e8 il canyon formato dal fiume glaciale J\u00f6kuls\u00e1 \u00e1 Fj\u00f6llum, \u00e8 una delle pi\u00f9 splendide aree d'Islanda ed \u00e8 parco nazionale dal 1973. La straordinaria conformazione della gola \u00e8 uno dei luoghi unici d'Islanda, paragonabile a pochi luoghi sulla Terra per la sua eccezionale bellezza, come il Gran Canyon in Arizona. Alcuni degli immensi tesori naturali del J\u00f6kuls\u00e1rglj\u00fafur sono le scogliere di Hlj\u00f3\u00f0aklettar e le numerose cascate che segnano il percorso del fiume, tra cui le pi\u00f9 importanti sono Selfoss, Dettifoss e Hafragilsfoss."}
{"id": "2356164", "revid": "767487", "url": "https://it.wikipedia.org/wiki?curid=2356164", "title": "Attenzione all'estinzione", "text": "Attenzione all'estinzione \u00e8 un album inedito del gruppo calabrese Il parto delle nuvole pesanti uscito nel 2002.\nSi tratta di un Extended play contenente quattro canzoni tratte dall'album Alisifare (\"Pergamo\", \"Giga\", \"La mia terra e il cielo\" e \"Sahara Consilina\" ) e una canzone tratta da Pistafora (Alisifare) pi\u00f9 l'inedito \"Attenzione all'estinzione\", che sar\u00e0 poi presente nell'album Il parto.\nL' E.P. \u00e8 stato concepito in occasione per l'evento ecologico \"LE AMBIENTIADI\"\nFormazione.\nLa stessa di Alisifare e Pistafora.\nAltri musicisti"}
{"id": "2356172", "revid": "110157", "url": "https://it.wikipedia.org/wiki?curid=2356172", "title": "INQ (azienda)", "text": "INQ \u00e8 stato un produttore di telefoni cellulari con sede a Londra, controllato da Hutchison Whampoa. Il 31 gennaio 2014 ha annunciato di aver terminato le proprie attivit\u00e0.\nINQ produceva \"smartphone\" che, oltre alle funzionalit\u00e0 classiche dei telefoni cellulari 3G, integrano anche strumenti per il \"social networking\" e la navigazione Internet mobile. INQ ha fornito vari modelli di cellulari (a partire dal modello INQ1) agli operatori 3 UK, 3 Australia e 3 Italia."}
{"id": "2356192", "revid": "1684799", "url": "https://it.wikipedia.org/wiki?curid=2356192", "title": "Ferrovia Pisa Centrale-Pisa Aeroporto", "text": "La ferrovia Pisa Centrale-Pisa Aeroporto \u00e8 stata una breve linea ferroviaria che raccordava la stazione di Pisa Centrale all'aeroporto di Pisa-San Giusto.\nStoria.\nLa costruzione di un raccordo ferroviario che collegasse la stazione di Pisa Centrale allo scalo aeroportuale di Pisa-San Giusto fu finanziata con la legge n. 369 del 1974: per l'opera fu stanziato un totale di 8 miliardi di lire. La ferrovia fu attivata il 29 gennaio 1983, risultando essere il primo esempio di collegamento ferroviario aeroportuale in Italia. La linea rimase in servizio per 30 anni finch\u00e9, il 15 dicembre 2013, non \u00e8 stata soppressa per consentire la costruzione del Pisa Mover, un impianto di \"people mover\" a funicolare che ne ha ricalcato il percorso e, a partire dal 18 marzo 2017, ha sostituito la ferrovia mantenendone i tempi di percorrenza e aumentando la frequenza delle corse.\nCaratteristiche.\nLa ferrovia era a binario singolo e lo scartamento adottato fu quello ordinario da 1435 mm. Lunga 1445 metri, la linea era elettrificata con tensione a 3000 volt a corrente continua. Per quanto concerne la gestione del traffico ferroviario, la ferrovia rientrava per intero nell'area di competenza della cosiddetta \"stazione di Pisa\". L'8 dicembre 2008 le stazioni di Pisa Centrale e Pisa Aeroporto hanno perso lo status di stazione, divenendo fasci di binari integrati in una pi\u00f9 grande struttura nota, appunto, con il nome di \"stazione di Pisa\".\nPercorso.\nLa ferrovia aveva inizio presso il binario 14 della stazione di Pisa Centrale; dopo aver seguito il percorso della ferrovia Leopolda in direzione di Livorno per circa un chilometro, la linea voltava verso est in direzione dell'aeroporto di Pisa-San Giusto terminando il suo tragitto presso la stazione di Pisa Aeroporto, direttamente collegata alle strutture dello scalo aeroportuale.\nTraffico.\nIl servizio sulla linea era svolto da treni regionali con corse cadenzate ogni mezz'ora. I convogli impiegavano 5 minuti per coprire l'intero tragitto; quasi tutte le corse erano attestate presso la stazione di Pisa Centrale, ad eccezione di 4 corse giornaliere che raggiungevano la stazione di Firenze Santa Maria Novella."}
{"id": "2356199", "revid": "51323", "url": "https://it.wikipedia.org/wiki?curid=2356199", "title": "Erlking", "text": ""}
{"id": "2356215", "revid": "287204", "url": "https://it.wikipedia.org/wiki?curid=2356215", "title": "Riserva naturale Reniala", "text": "La Riserva naturale Reniala \u00e8 un'area naturale protetta a gestione privata ubicata nel Madagascar sud-occidentale (provincia di Toliara).\nTerritorio.\nLa riserva, che occupa un'area di circa 60 ettari, \u00e8 situata nei pressi del villaggio di Ifaty-Mangily, circa 25\u00a0km a nord di Toliara.\nFlora.\nLa riserva protegge un lembo di foresta spinosa, un ecosistema tipico del Madagascar meridionale, caratterizzato da specie vegetali, in gran parte endemiche della regione, che presentano particolari meccanismi di adattamento xerofilo. Tra di esse meritano un cenno le numerose specie di Didiereaceae, piante arbustive dotate di fusti spinescenti e piccole foglie coriacee, e i numerosi baobab tra cui \"Adansonia fony\".\nFauna.\nLa riserva ospita diverse specie di lemuri tra cui il lemure dalla coda ad anelli (\"Lemur catta\") e il microcebo murino (\"Microcebus murinus\"), uno dei pi\u00f9 piccoli primati esistenti. \nSono state censite 65 specie di uccelli tra cui alcuni rari endemismi quali la ghiandaia terricola codalunga (\"Uratelornis chimaera\"), la monia di Bensch (\"Monias benschi\"), il cua capirosso (\"Coua ruficeps\") e il vanga azzurro (\"Cyanolanius madagascarinus\"). \nTra i rettili va menzionata la presenza delle tartarughe \"Astrochelys radiata\" e \"Pyxis arachnoides\" e del camaleonte \"Furcifer verrucosus\"."}
{"id": "2356225", "revid": "17151", "url": "https://it.wikipedia.org/wiki?curid=2356225", "title": "Malattia dei cassoni", "text": ""}
{"id": "2356227", "revid": "767487", "url": "https://it.wikipedia.org/wiki?curid=2356227", "title": "The Ventures", "text": "I The Ventures sono un gruppo surf rock statunitense formato a Tacoma, Washington, nel 1958.\nStoria.\nLa band, fondata da Don Wilson e Bob Bogle ha lasciato un importante segno nello sviluppo della musica mondiale, avendo venduto oltre 100 milioni di dischi.\nLoro fu la canzone scelta come \"colonna sonora\" per il proprio funerale da John Belushi il quale avrebbe espresso il desiderio che venisse suonata \"The 2000 Pound Bee\", traducibile in italiano come \"L'ape da una tonnellata\", all'amico Dan Aykroyd durante una chiacchierata sulla spiaggia.\nPremi e riconoscimenti.\nNel 2008, i The Ventures sono stati aggiunti nel Rock and Roll Hall of Fame."}
{"id": "2356232", "revid": "17151", "url": "https://it.wikipedia.org/wiki?curid=2356232", "title": "Cassonismo", "text": ""}
{"id": "2356235", "revid": "290948", "url": "https://it.wikipedia.org/wiki?curid=2356235", "title": "Recuperatore Cowper", "text": "Un recuperatore Cowper (o torre di Cowper o rigeneratore Cowper) \u00e8 un particolare tipo di scambiatore di calore rigenerativo.\n\u00c8 stato ideato dall'ingegnere britannico Edward Alfred Cowper (1819 - 1893).\nDescrizione e funzionamento.\nSi presentano come delle torri cilindriche riempite di speciali refrattari con la massima superficie di contatto ai gas in transito, rivestite esternamente di lamiera, alte pi\u00f9 di venti metri e larghe pi\u00f9 di cinque, chiuse superiormente da una cupola semisferica e chiusi inferiormente da un basamento in calcestruzzo.\nTali apparecchiature permettono di recuperare una parte (circa il 35%) dell'energia termica residua del gas in uscita dall'altoforno (il cosiddetto \"gas povero\"), con potere calorifico di 900 kcal/kg.\nTale gas \u00e8 addizionato con aria soffiata da un ventilatore e viene bruciato per riscaldare l'impilaggio di mattoni refrattari all'interno del recuperatore, che nel loro insieme hanno un'elevata area superficiale e quindi un elevato coefficiente di scambio termico.\nOttenuta la temperatura voluta, il ciclo viene invertito e l'impilaggio serve quindi per il riscaldamento dell'aria da insufflare nell'altoforno stesso.\nI recuperatori si usano almeno a gruppi di tre, in quanto la fase di riscaldamento dura 60 minuti e la fase di raffreddamento 20 minuti; avvicendando le tre torri si pu\u00f2 avere un riscaldamento costante dell'aria."}
{"id": "2356236", "revid": "830939", "url": "https://it.wikipedia.org/wiki?curid=2356236", "title": "Smbat Lpowtyan", "text": "Grande maestro dal 1984, vinse nel 1978 e nel 1980 il campionato armeno.\nPartecip\u00f2 a otto olimpiadi per l'Armenia, vincendo 6 medaglie: un oro di squadra nel 2006 alle olimpiadi di Torino, due argenti individuali (1992 e 1998) e tre bronzi di squadra (1992, 2002 e 2004).\nVinse numerosi tornei, tra cui i seguenti: Berlino 1982, Atene e Irkutsk 1983, Dortmund 1984, Sarajevo 1985, Irkutsk 1986, Hastings 1986/87, Erevan 1988 e 1996, Altensteig 1989, zonale di Lamberg 1990, Dortmund open 1992, zonale di Protvino 1993, New York Open 1998, Wijk aan Zee-B 1999, Port Erin 2003.\nHa raggiunto il massimo rating Elo in gennaio del 2005, con 2.640 punti. Nella lista FIDE dell'aprile del 2009 aveva 2.574 punti Elo."}
{"id": "2356240", "revid": "838137", "url": "https://it.wikipedia.org/wiki?curid=2356240", "title": "Jerzy Szotmiller", "text": "Fu ordinato presbitero il 24 febbraio 1961 dal vescovo Maksymilian Rode. Dall'ottobre 1975 al novembre 1976 prest\u00f2 servizio pastorale nella diocesi brasiliana della Chiesa cattolica nazionale polacca. Il 29 luglio 1979 fu consacrato vescovo della Diocesi di Cracovia-Cz\u0119stochowa da Tadeusz Majewski, coadiuvato da Francis Rowinski, Joseph Nieminski e Maksymilian Rode. Si dimise il 20 febbraio 2003, al compimento del settantesimo anno di et\u00e0; tra il marzo 2004 e il giugno 2005 lasci\u00f2 l'incarico di amministratore apostolico a Kazimierz Fonfara, per poi tornare egli stesso ad occupare quel ruolo.\nIl 29 luglio 2009 durante la Messa solenne officiata nella Chiesa-monumento a Franciszek Hodur a Libi\u0105\u017c celebr\u00f2 il ringraziamento per il 30\u00ba anniversario della sua ordinazione episcopale. Alla cerimonia di ringraziamento partecip\u00f2 il superiore della Chiesa polacco-cattolica, il vescovo Wiktor Wysocza\u0144ski insieme al cancelliere della curia vescovile della Diocesi di Varsavia, Richard M. Dabrowski, il clero e gli Stati generali del Consiglio Ecumenico Polacco.\nGenealogia episcopale.\nLa genealogia episcopale \u00e8:"}
{"id": "2356244", "revid": "767487", "url": "https://it.wikipedia.org/wiki?curid=2356244", "title": "The Melodians", "text": "The Melodians sono un gruppo musicale giamaicano formato nel 1965 a Kingston.\nTra i tardi anni sessanta e i primi settanta hanno pubblicato brani di fama internazionale come \"Rivers of Babylon\" e \"Sweet Sensation\". Nel 1966, quando i ritmi ska vennero accantonati per fare posto al pi\u00f9 lento rocksteady, il gruppo giamaicano scopr\u00ec una nuova libert\u00e0 che prima gli era stata negata. Infatti abbattute le limitazioni dello ska, nacque l'era rocksteady e pochi gruppi riuscirono ad emergere come i the Melodians.\nStoria.\nIl gruppo venne formato nell'era di Greenwich Town a Kingston nel 1965 da Tony Brevett (fratello del bassista degli Skatalites Lloyd Brevett), Brent Dowe e Trevor McNaughton. Un loro caro amico, Renford Cogle, si rese disponibile a collaborare negli arrangiamenti e nella composizione dei brani. Nel 1966 The Melodians incisero le loro prime registrazioni con la Studio One del produttore Clement \"Coxsone\" Dodd, ovvero \"\"Lay It On\", \"Meet Me\", \"I Should Have Made It Up\", \"Let's Join Hands (Together)\". All'inizio del 1967, i The Melodians si spostarono sotto la Treasure Isle di Duke Reid registrando le hit di successo \"You Have Caught Me\", \"Expo 67\", \"I'll Get Along Without You\", \"You Don't Need Me\" (assieme a U-Roy), e \"Come On Little Girl\"\". Questi pezzi determinarono la loro affermazione come uno dei pi\u00f9 grandi gruppi vocali del circuito rocksteady. Nel 1968, dopo alcuni attriti con Reid, i Melodians abbandonarono la Treasure Isle e iniziarono la collaborazione con la produttrice Sonia Pottinger realizzando altre due hit: \"\"Little Nut Tree\" e \"Swing and Dine\"\".\nIl trio in seguito si un\u00ec ad altri artisti contemporanei come The Gaylads, Delroy Wilson e Ken Boothe, per lanciare la nuova etichetta Links Records. Malgrado il successo dei nuovi singoli pubblicati, \"\"Sweet Rose\" e \"It Comes and Goes\"\", la nuova label fu chiusa a seguito di dispute interne tra gli artisti. Pi\u00f9 tardi il trio raggiunse Winston Lowe che aveva da poco fondato la nuova etichetta \"Tramp\", dove continuarono a pubblicare il loro materiale, che includeva \"\"When There Is You\", \"Ring Of Gold\", \"You've Got It\" e \"Personally Speaking\". Il gruppo trov\u00f2 anche il tempo di registrare sia per Sonia Pottinger che per Coxsone Dodd, prima di tornare con Reid l'anno seguente, incidendo alcuni singoli tra cui il pi\u00f9 noto fu \"Everybody Bawlin\". Nel 1969, i Melodians iniziarono ad incidere per il produttore Leslie Kong rivolgendosi ad un pubblico internazionale, e realizzarono alcuni dei loro pezzi pi\u00f9 di successo come \"Sweet Sensation\", \"Rivers of Babylon\"\", che divennero i loro marchi di fabbrica. \"\"Rivers of Babylon\", il cui testo citava il Salmo 137 tratto dal Libro dei Salmi, segn\u00f2 l'introduzione di tematiche spirituali rastafariane, che vennero in seguito confermate con \"Black Man Kingdom Come\"\". \"Rivers of Babylon\", venne ripresa alcuni anni pi\u00f9 tardi dal gruppo disco tedesco Boney M (incluso nel disco \"Nightflight to Venus\") e raggiunse il successo internazionale vendendo oltre un milione di copie e divenendo il secondo singolo pi\u00f9 venduto nel Regno Unito nel 1978. Altri brani di successo pubblicati con Kong furono \"\"It's My Delight\", che venne pubblicato dalla Trojan Records nel Regno Unito (dove raggiunse le pop chart, nel gennaio 1970) \"A Day Seems So Long\", \"Say Darling Say\", e \"It Took A Miracle\"\". Tuttavia, nell'agosto del 1971 l'industria musicale giamaicana perse uno dei suoi capi saldi: Leslie Kong, ancora all'apice del suo successo, mor\u00ec a causa di un attacco cardiaco.\nIl gruppo super\u00f2 il brutto momento continuando la loro attivit\u00e0 e pubblicando nuovo materiale tra cui il brano prodotto da Tony Brevett \"\"This Beautiful Land\". Il gruppo collabor\u00f2 anche con alcuni produttori locali, tornando nuovamente sotto la gestione della Pottinger per la quale registrarono dei medley di due loro vecchie hit: \"The Sensational Melodians\" e \"The Mighty Melodians\". Successivamente lavorarono con Sid Bucknor realizzando \"In Our Time,\"Warrick Lyn\", \"You Are My Only Love\"\", poi \"Round and Round\" con Lee \"Scratch\" Perry e \"Your Turn To Cry\" con N.E.Williams. Verso la fine del 1972, il trio torn\u00f2 a lavorare con Duke Reid per l'ultima volta incidendo \"\"Passion Love\" e \"Love Makes The World Go Around\", ma collaborarono nuovamente anche con Sonia Pottinger per \"Black Man Kingdom Come\". Nel 1973 Dowe annunci\u00f2 la sua dipartita, nonostante \"Rivers of Babylon\"\" trov\u00f2 un nuovo successo quando venne inclusa nella colonna sonora di Jimmy Cliff dedicata allo storico film \"Pi\u00f9 duro \u00e8, pi\u00f9 forte cade\" (\"The Harder They Come\"), e questo abbandono port\u00f2 i The Melodians allo scioglimento.\nDowe e Brevett intrapresero entrambi la carriera solista pubblicando alcuni singoli. Brevett aveva gi\u00e0 registrato del materiale al di fuori del gruppi, tra cui \"You Took Me By Surprise\" per Martin Riley, \"Don't Give Up\" per Bunny Lee, ed alcuni singoli autoprodotti, come \"\"Don't Get Weary\", \"Over Hills and Valleys\", \"So Ashamed\" e \"Black Girl\". A seguito dello scioglimento dei The Melodians, Brevett incise alcuni singoli di successo come \"Words of Prophesy\" per la Israel Rockers Records, \"Star Light\" per la Planit, assieme a \"I've Got To Get Back Home\", e una versione aggiornata di \"Over Hills and Valleys\"\" per Vivian \"Yabby You\" Jackson.\nNel frattempo Dowe, che aveva gi\u00e0 pubblicato del materiale per Byron Smith e Leslie Kong, fu fra i tre quello che ottenne pi\u00f9 successo, con diversi singoli per la Pottinger, che vennero inclusi nel suo album di debutto \"Build Me Up\", pubblicato nel primo 1974. Dopo i primi anni, Dowe continu\u00f2 a lavorare con la Pottinger, ma pubblic\u00f2 anche con altri produttori, come nel caso di \"\"Down Here In Babylon\" per Pauline Morrison, un remake di \"Your Turn To Cry\" per Prince Tony Robinson e \"Things You Say You Love\"\" e \"Come On Pretty Woman\", entrambi pubblicati dalla Virgonian. Anche Brevett incise diversi singoli, tra i pi\u00f9 noti, \"\"A Deh Pon Di Wicked\", \"No Sweeter Way\" e \"Unfaithful Mankind\"\".\nVerso la fine degli anni 70, Brevett, Dowe e McNaughton si riformarono occasionalmente per registrare, e tra i brani incisi in questo periodo figurano \"\"Dry Up Yuh Tears\", \"What Am I To Do\", \"It's All In The Family\" e la cover dei The Drifters \"I'll Take You Where The Music's Playing\" con Sonia Pottinger, e \"Why Little Girl\"\" assieme ad un remake di \"Passion Love\" per la Channel One. Altri brani furono \"\"Don't Let The Sun Catch You Crying\" e una versione aggiornata di \"Swing and Dine\" per Harry J (Harry Johnson), il singolo prodotto da Vivian Jackson \"Stop You Gang War\"\", \"Learn to Love One Another\" e tre singoli pubblicati dalla Studio One: \"\"Burning Fire\", \"Loving Feeling\" e una nuova versione di \"Little Nut Tree\"\". Nel 1983 il trio si riun\u00ec per registrare un nuovo disco, \"Irie Feelings\" per la Ras Records, che pubblic\u00f2 anche i brani \"\"Warning\" e \"Push a Little Harder\" come singoli. Quello stesso anno, la band reggae britannica UB40 registr\u00f2 una cover di \"Sweet Sensation\"\" che incluse nel cover album \"Labour of Love\".\nNel 1992 il tri\u00f2 registr\u00f2 \"Song of Love\" per la Tappa Zukie. Alla fine degli anni 90 i Melodians continuarono a suonare anche all'estero, debuttando anche al \"Sierra Nevada World Music Festival\" in California nel 2002. Nel novembre 2005 si imbarc\u00f2 per un tour nella West Coast statunitense. La mattina di sabato 28 gennaio 2006 dopo alcune prove per una performance che avrebbe dovuto tenersi il weekend successivo nella residenza del primo ministro della Giamaica, Brent Dowe mor\u00ec per attacco cardiaco all'et\u00e0 di 59 anni. I membri rimanenti Tony Brevett e Trevor McNaughton continuarono a partecipare a tour in Europa e Stati Uniti e a registrare in memoria di Brent Dowe. The Melodians stanno attualmente lavorando ad un nuovo disco con il produttore Willie Lindo per la major Universal Music Group."}
{"id": "2356245", "revid": "663330", "url": "https://it.wikipedia.org/wiki?curid=2356245", "title": "Episodi de I Tudors (terza stagione)", "text": "La terza stagione della serie televisiva I Tudors, composta da 8 episodi, \u00e8 stata trasmessa sul canale statunitense via cavo Showtime dal 5 aprile al 24 maggio 2009.\nIn Italia, \u00e8 stata trasmessa in prima visione assoluta dal 3 al 24 ottobre 2009 su Mya di Mediaset Premium. \u00c8 stata trasmessa in chiaro dal 23 luglio al 13 agosto 2010 su La5. \u00c8 stata replicata dal 24 agosto al 14 settembre 2012 su La 5.\n\"Civil Unrest\".\nTrama.\nGiorni dopo l'esecuzione di Anna Bolena, Enrico VIII si sposa per la terza volta, impalmando stavolta la timida e schiva nobildonna Jane \u2013 Jane Seymour, la nuova Regina d'Inghilterra dell'epoca \u2013 un'unione che il Re spera produrr\u00e0 il tanto agognato erede maschio, in linea di successione diretta col trono d'Inghilterra. Enrico presenzia in una Corte Reale apparentemente lieta, ma, segretamente, Thomas Cromwell e Lord Rich si preoccupano dei piani che stanno facendo per una riforma religiosa dello Stato. Lady Ursula Misseldon arriva presso la nuova Regina per servire e diviene presto amante di Sir Francis Bryan. Lady Mary viene velatamente minacciata di morte tramite missiva ufficiale, a meno che non si sottometta all'autorit\u00e0 di suo padre firmando l'Atto di Supremazia, ma fortunatamente, sotto consiglio dell'ambasciatore spagnolo, obbedisce e firma il documento reale, sebbene con una certa riluttanza. Frattanto, un alto numero di cattolici inglesi si ribella alla dissoluzione della propria religione, alla distruzione dei monasteri ed al saccheggio degli oggetti preziosi (incluse le reliquie) al loro interno, facendo cos\u00ec infuriare Re Enrico.\n\"The Northern Uprising\".\nTrama.\nLa ribellione, ora conosciuta come il Pellegrinaggio di Grazia, inizia in modo serio presso la cittadina di York, con Enrico VIII che invia Charles Brandon ed altri cavalieri ad affrontare la rivolta. Lord Darcy si arrende ai rivoltosi presso il Castello di Pontefract, di cui era il Signore. Re Enrico, costretto a letto a causa della dolorosa ulcerazione della sua mai guarita ferita alla gamba, prende una nuova amante, Lady Ursula Misseldon, poich\u00e9 \u00e8 molto frustrato per la mancata gravidanza della Regina. Frattanto, la Regina Jane presenta la figlia di Enrico VIII, Lady Mary, presso la Corte Reale, nel tentativo di vederla di nuovo posta in linea alla successione del trono d'Inghilterra.\n\"Dissention and Punishment\".\nTrama.\nDurante le vacanze di Natale e Capodanno, la Regina Jane e Lady Mary fanno una sorpresa a Re Enrico VIII, portando Lady Elizabeth presso la Corte Reale; in tal modo, Re Enrico, si riconcilia con sua figlia Mary. In seguito, durante una riunione con i suoi uomini di Stato, Enrico fa delle promesse di perdono e di risarcimento ai leader del Pellegrinaggio di Grazia, ma in realt\u00e0, segretamente, progetta di costringerli all'obbedienza con la forza, per punirli della loro insurrezione. Il Re, dunque, con la scusa di sedare un'ulteriore rivolta, invia in missione Charles Brandon col fine di far uccidere tutti i leader della ribellione.\n\"The Death of a Queen\".\nTrama.\nI leader dell'insurrezione del Pellegrinaggio di Grazia vengono processati sommariamente e messi a morte in modo cruento, con Brandon che rimane sconvolto dalla crudelt\u00e0 e spietatezza della repressione. Egli, oltretutto, a causa della ruolo attivo avuto in tale repressione, prover\u00e0 un forte rimorso per tutte le persone che ha fatto uccidere dai suoi soldati, su ordine della Corona d'Inghilterra. L'orrendo massacro ossesioner\u00e0 Charles Brandon per lungo tempo, a causa delle persistenti apparizioni dei morti che ha fatto giustiziare sommariamente. Enrico, successivamente, celebra la nascita di un figlio, ma la sua gioia \u00e8 di breve durata poich\u00e9, come se si fosse compiuta una Nemesi Storica, la Regina Jane Seymour muore entro pochi giorni dal parto, lasciandolo affranto ed inconsolabile.\n\"Problems in the Reformation\".\nTrama.\nRe Enrico VIII, letteralmente distrutto per la perdita di Jane, rimane in isolamento volontario nelle sue stanze insieme con Will Sommers, il suo Giullare di Corte, mentre piange disperatamente per la morte della Regina, un'opportunit\u00e0 che i nemici della Corona d'Inghilterra colgono al volo, al fine di uccidere diversi amici di Re Enrico presso la Corte; Thomas Cromwell, a colloquio col Re, rimane turbato quando Enrico non si oppone a delle riforme che rendono la sua nuova Chiesa Anglicana molto simile alla Chiesa Cattolica. Nel frattempo, Enrico esce dalla sua depressione per la morte della Regina Jane Seymour, facendo sesso ancora una volta con l'amante, Lady Ursula Misseldon, poco prima che ella ritorni nella propria citt\u00e0 natale.\n\"Search for a New Queen\".\nTrama.\nInizia la ricerca di una nuova Regina d'Inghilterra, che dovr\u00e0 sposare Enrico in matrimonio combinato, con Thomas Cromwell che progetta di rendere sicura ed operativa la Riforma Anglicana facendo sposando Re Enrico con una moglie di confessione religiosa protestante. Tuttavia, la missione di ricerca di una nuova moglie presso diverse Corti Reali europee si rivela pi\u00f9 difficile del previsto, visto e considerato che la reputazione coniugale del Re lo precede. Nel frattempo, le condizioni di salute di Enrico si aggravano notevolmente, sempre a causa della vecchia ferita alla gamba, che peggiora visibilmente, infettandosi ed andando in suppurazione, fatto che mette a repentaglio la vita stessa del Re.\n\"Protestant Anne of Cleves\".\nTrama.\nSi profila all'orizzonte una grande guerra contro l'Inghilterra, che si trover\u00e0 a dover fronteggiare Francia e Spagna, ambedue sostenute dal Papa a Roma. Re Enrico, nell'imminenza di un pericoloso conflitto e di una probabile invasione dell'isola, accetta un matrimonio di convenienza politica e religiosa (visto che, col giusto matrimonio, potrebbe ottenere il supporto militare della Lega dei paesi protestanti, formatasi in quel periodo storico) con Anna di Cleves, una semplice e poco sofisticata aristocratica tedesca, che Enrico VIII non ha mai avuto modo di incontrare.\n\"The Undoing of Cromwell\".\nTrama.\nEnrico VIII, sposatosi a malincuore con una donna che non gli piace, si muove celermente per annullare il suo matrimonio senza amore con Anna di Cleves, incaricando Thomas Cromwell (lo stesso che aveva combinato il matrimonio) di portare avanti la pratica per disfare l'unione coniugale, tra l'altro mai consumata. Frattanto, Re Enrico non perde tempo e mette nel suo letto una nuova amante, la diciassettenne Catherine Howard. Poco dopo, la Principessa Maria si innamora del duca Filippo di Baviera e, nonostante le loro diverse vedute religiose, vorrebbe sposarlo, ma finisce solo per avere il cuore spezzato quando egli viene allontanato via dalla Corte. La caduta di Thomas Cromwell dal favore del Re \u00e8 improvvisa e drammatica, organizzata a causa dell'invidia di diversi aritocratici a Corte, visto che Cromwell aveva raggiunto una posizione preminente al suo interno grazie alle sue capacit\u00e0, nonostante le umili origini. La stagione termina con l'esecuzione per decapitazione di Thomas Cromwell, non prima di un commovente incontro con suo figlio e di un disperato discorso verso la folla."}
{"id": "2356246", "revid": "486946", "url": "https://it.wikipedia.org/wiki?curid=2356246", "title": "Torri di Cowper", "text": ""}
{"id": "2356250", "revid": "1748167", "url": "https://it.wikipedia.org/wiki?curid=2356250", "title": "Oratino", "text": "Oratino \u00e8 un comune italiano di abitanti della provincia di Campobasso, in Molise.\nStoria.\nIl nome del borgo era nel Secolo XII \u201cLoretinum\u201d (da una forma tardo-latina \"lauretinum\"), divenendo nel Secolo XV \u201cRatino\u201d seu \u201cRateni\u201d, da cui per corruzione linguistica \u201cLoratino\u201d ed infine \u201cOratino\u201d.\nLa successione feudale di Oratino fu alquanto complessa nel corso delle varie epoche, e non \u00e8 caratterizzata dalla costante presenza di una sola famiglia, come avvenne in altri borghi. Uno dei primi titolari fu Eustachio d'Ardicourt (1268), cui gli successe il figlio Adamo. I d'Ardicourt vennero probabilmente privati con la violenza di Oratino, in quanto nel corso della revisione feudale del 1279, indetta da Carlo I d'Angi\u00f2, risultarono non rintracciabili.\nSotto Carlo II d'Angi\u00f2, sul finire del Duecento, abbiamo come feudatario un tal \u201cGiovanni di Lando\u201d. Fu poi la volta di Pietro di Sus (fatto non documentato )(\u2020 1326), la cui unica figlia, Tommasa, moglie di Berardo d'Aquino, non venne mai investita del luogo. La notizia dell'appartenenza di Oratino ai potenti d'Aquino, citata dal Candido Gonzaga non \u00e8 quindi corretta.\nNell'anno 1333 Oratino appartenne al demanio per cause ignote. Il 6 giugno del medesimo anno, re Roberto d'Angi\u00f2 lo confer\u00ec alla moglie Sancha d'Aragona, la quale lo conserv\u00f2 sino al decesso (1345).\nNel Quattrocento Oratino fu dei d'Evoli, quindi dei conti Gambatesa (sino al 1495). Tra quest'anno ed il 1507 fu dei di Capua. Ferrante di Capua lo vendette ai baroni Rizzo di Napoli, da cui pass\u00f2 per eredit\u00e0 ai Caracciolo. Nella restante parte del Cinquecento subentrarono i patrizi Coscia di Napoli.\nPrima del 1586 Oratino divenne degli spagnoli di Silva, per essere alienata nel 1630 a Ottavio Vitaliano (ucciso il 29 giugno 1639), divenuto nel 1638 duca di Oratino. Il feudo visse con l'omonimo figlio Ottavio un duro periodo. Antonio Vitaliano (vivente nel 1699), IV ed ultimo duca di Oratino, la vendette ai Giordano, che furono nominati duchi di Oratino (Diploma del 10 agosto 1729), titolo confermato dal Regno d'Italia (1882).\nMonumenti.\nOratino fa parte de I borghi pi\u00f9 belli d'Italia; i suoi monumenti principali sono:\nQuesta dimora venne innalzata nel Secolo XV (seconda met\u00e0). Alcuni storici indicano come epoca di fondazione la fine del Settecento, proprio su commissione dei feudatari che diedero il nome al palazzo. A testimoniare l'origine quattrocentesca del maniero, e la sua appartenenza ai precedenti feudatari di Oratino, vi \u00e8 il ricordo del fossato e la presenza di quattro torri angolari, caratterizzate da merli, demolite dal duca Giuseppe Giordano per ammodernare il palazzo secondo il gusto settecentesco. Nel 1805 un terremoto ammalor\u00f2 la dimora: la porzione nord orientale venne riedificata ex novo. Sovrastante l'entrata principale vi \u00e8 la volta in pietra del luogo \"a crociera\": l'archivolto \u00e8 abbellito da foglie d'acanto scolpite. La corte interna \u00e8 attorniata da un portico.\nLa torre \u00e8 ubicata su di uno sperone roccioso (nei pressi di Oratino), denominato per l'appunto \u201cLa Rocca\u201d, ed \u00e8 ci\u00f2 che rimane di un castello e di un borgo annesso medievali, crollati per il terremoto del 1456. La torre, a pianta quadrata, \u00e8 alta 12 metri circa, e presenta l'usuale porta elevata rispetto al suolo.\nLa chiesa parrocchiale di S. Maria Assunta, recentemente restaurata, con presenze stilistiche tra il XIII e XVIII secolo. Nella volta della navata centrale \u00e8 stato ritrovato e restaurato un affresco raffigurante l'Assunzione, opera firmata e datata del pittore Ciriaco Brunetti nel 1791.\nLa chiesa di S. Maria di Loreto del XVIII secolo, presenta all'interno opere (purtroppo danneggiate da pessimi restauri) e decorazioni dei fratelli Ciriaco e Stanislao Brunetti, noti pittori del posto, datate 1757. Durante i lavori di restauro, eseguiti sul monumento dalla Soprintendenza per i Beni Architettonici di Campobasso, sono venuti alla luce i resti di un edificio di culto medioevale. Di questa tipica chiesetta di campagna sono stati ritrovati l'impostazione dell'altare centrale e tracce dell'originaria pavimentazione in cotto. Successivamente la chiesa divenne a tre navate con pianta quasi quadrata (lunga palmi napoletani 47 e 1/3 e larga 49 e 1/3), con soffitto ligneo a cassettoni e gradino centrale per accedere al presbiterio. Vi erano tre altari, quello centrale intitolato alla Madonna del Loreto, quello sinistro dedicato a san Rocco e quello destro a san Sebastiano. Nel 1716 fu realizzata l'attuale facciata mentre nel 1718 furono create le volte sulle navate interne. Tra il 1728 ed il 1757 la chiesa fu notevolmente ampliata nella lunghezza (in pratica tutto l'attuale presbiterio). Nel 1757 Ciriaco e Stanilslao Brunetti terminarono di dipingere la volta della navata centrale mentre i lavori delle volte laterali furono completati nel 1790.\nManifestazioni.\nManifestazioni\nAccensione di un grande fuoco con la distribuzione delle \"Lessate\". Pietanza a base di legumi e cereali\nTradizione che si svolge il giorno di met\u00e0 Quaresima e consiste nel recitare una satira paesana che viene rappresentata da improvvisati attori comici che ironizzano sul senso del rapporto sessuale ed i piaceri della vita in genere, che, nel periodo della Quaresima, dovrebbe rappresentare una privazione.\nPatrono di Oratino. Festeggiamenti in piazza.\nLa Pro Loco di Oratino ogni anno organizza la manifestazione tradizionale de \"LA FAGLIA\". Si tratta di un enorme fascio di canne lungo circa 14 metri con un diametro di oltre un metro che la vigilia di Natale viene trasportato a spalle da pi\u00f9 di cinquanta Oratinesi dall'ingresso del paese fino davanti al sagrato della chiesa di S. Maria Assunta dove viene innalzato e quindi incendiato. La realizzazione della manifestazione comporta un lungo e faticoso periodo di preparazione. Le canne vengono raccolte, oltre che in zona, anche nei campi di paesi limitrofi; una volta pulite e accuratamente selezionate, si procede quindi alla lunga fase della composizione per incastonare i numerosi fascetti di canne.\nCuriosit\u00e0.\nNel 2004 Sergio Castellitto ha girato scene del suo film \"Non ti muovere\" con Pen\u00e9lope Cruz in Molise. In una di queste scene si vede, mentre viaggia in auto, La Rocca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Oratino 1982 A.S.D.\" che milita nel girone C di Seconda Categoria.\n\u00c8 nata nel 1982."}
{"id": "2356251", "revid": "92723", "url": "https://it.wikipedia.org/wiki?curid=2356251", "title": "Chiesa di San Francesco della Scarpa", "text": "La chiesa di San Francesco della Scarpa \u00e8 una chiesa del centro storico di Lecce, cos\u00ec denominata nel XVI secolo quando i frati minori che abitavano il distrutto convento di Santa Maria del Tempio si divisero in conventuali e osservanti: i primi portavano le scarpe a differenza dei secondi. \nDescrizione.\nLa chiesa venne eretta nel XII secolo sul sito di un palazzo appartenente alla famiglia Guarini a testimonianza di ci\u00f2 vi sono alcune scritte sui muri interni ed alcune epigrafi di cui di una tomba medievale. Venne ricostruita quasi del tutto tra il 1699 e il 1714, notevolmente col mecenato della stessa famiglia dei Guarini, duchi di Poggiardo, il cui stemma si ritrova in triplice esemplare al centro della chiesa. \nA differenza delle altre chiese della citt\u00e0, caratterizzate dalle sfarzose facciate barocche, la chiesa di San Francesco della Scarpa si presenta priva del prospetto, (viene infatti anche denominata la \"chiesa senza facciata\"), a causa di lavori ottocenteschi che inglobarono buona parte della chiesa nel colonnato dell'ex convitto Palmieri. \nL'interno \u00e8 a croce greca (precedentemente era a croce latina) e conserva, nella navata percorsa nei due ordini da paraste corinzie e tuscaniche, solo quattro dei dieci altari originari. Gli altari superstiti sono quelli dell\"'Annunziata\" (1665), di propriet\u00e0 della famiglia Maresgallo, dell'Immacolata, di san Luigi (XVIII secolo) e di san Francesco d'Assisi. Gli altri sei altari furono trasportati, nel 1874, nella chiesa madre di Casarano.\nIn un vano contiguo alla cappella di San Luigi sono, con l'elogio epigrafo latino dettato da Ermolao Barbaro, i superstiti rilievi in pietra leccese del cinquecentesco monumento sepolcrale del teologo e predicatore leccese fra Roberto Caracciolo (1425-1495), vescovo di Aquino e Lecce.\nDi notevoli dimensioni \u00e8 la gigantesca statua in cartapesta raffigurante san Giuseppe, modellata nel 1833 da Oronzo Greco e posta nel presbiterio.\nAttiguo alla chiesa \u00e8 l'oratorio, nel quale, secondo una pia tradizione, nel 1219 san Francesco d'Assisi avrebbe pregato e riposato durante il suo ritorno dalla Palestina. L'oratorio conserva alcuni affreschi seicenteschi e una tela raffigurante san Francesco d'Assisi. Nel cortile esiste un albero di arancio che la tradizione vuole sia stato piantato dal poverello di Assisi."}
{"id": "2356252", "revid": "1149807", "url": "https://it.wikipedia.org/wiki?curid=2356252", "title": "Avex Group", "text": "Avex Trax (Avex Entertainment Corporation) \u00e8 una casa discografica giapponese. Il nome deriva da \"Audio Visual Express\".\nStoria.\nUna delle pi\u00f9 grandi etichette indipendenti del mondo, la Avex Trax \u00e8 stata una delle principali etichette giapponesi di musica pop, rock, R&amp;B e dance degli anni novanta. Ha prodotto i lavori di noti cantanti ed idol j-pop, tra cui Ayumi Hamasaki, Koda Kumi, Anna Tsuchiya, Ai \u014ctsuka, BoA, hitomi ed altri, insieme a musiche di anime (tra le quali \"dearest\", successo di Ayumi Hamasaki per \"InuYasha\", e \"I am\" di hitomi, sempre per questa serie).\nHa prodotto anche i lavori degli AAA. Dell'Avex Group fa parte anche l'Avex Mode, produttrice di anime.\nAvex Trax ha inoltre prodotto musica giapponese anche per videogiochi (fra cui \"Bust a Groove\" e \"Bust a Groove 2\").\nVanta, inoltre, la produzione di 2 album di una delle band icone degli anni 80, i Dead or Alive."}
{"id": "2356258", "revid": "121836", "url": "https://it.wikipedia.org/wiki?curid=2356258", "title": "Royal Albert Hall of Arts and Sciences", "text": ""}
{"id": "2356260", "revid": "1442080", "url": "https://it.wikipedia.org/wiki?curid=2356260", "title": "Questa allegra giovent\u00f9", "text": " \u00e8 un manga di Mitsuru Adachi del 1980, dal quale \u00e8 stato adattato un anime giapponese, prodotto da Group TAC e Toho, ed andato in onda dal 1987 al 1988 per 48 episodi. In Italia l'anime \u00e8 conosciuto con il titolo Questa allegra giovent\u00f9.\nTrama.\nMarina (nell'originale Kasumi Kishimoto) \u00e8 una ragazza che va a vivere presso la zia che gestisce una pensione. Tra gli altri ospiti vi sono tre suoi compagni di classe. Ed \u00e8 con Ricky (Yusaku Takasugi nell'originale), nonostante un inizio burrascoso che Marina comincia ad avere un rapporto sempre pi\u00f9 profondo, nonostante sia gi\u00e0 fidanzata con un altro ragazzo.\nQuando Ricky incontra per la prima volta il ragazzo di Marina, si rende conto che \u00e8 la persona ideale per farla felice e questo lo fa desistere dal dichiararle il suo amore. Marina quindi si trover\u00e0 di fronte ad una scelta tra i due ragazzi che via via che la storia prosegue diventer\u00e0 sempre pi\u00f9 complicata.\nSigla.\nLa sigla dal titolo \"Questa allegra giovent\u00f9\" \u00e8 stata incisa da Cristina D'Avena.\nDoppiaggio.\nIl doppiaggio italiano \u00e8 stato eseguito presso lo studio Merak Film di Milano sotto la direzione di Maurizio Torresan. Curiosamente, gli attori Donatella Fanfani e Gabriele Calindri hanno doppiato due dei protagonisti di \"Prendi il mondo e vai\", tratto da un \"manga\" dello stesso autore, \"Touch\"; sia le sembianze che l'ambientazione sono molto simili. Anche l'attore che presta la voce al protagonista maschile \u00e8 lo stesso, Y\u016bji Mitsuya."}
{"id": "2356271", "revid": "834", "url": "https://it.wikipedia.org/wiki?curid=2356271", "title": "Port Erin", "text": " \nPort Erin \u00e8 una localit\u00e0 turistica dell'Isola di Man, situata nell'estremit\u00e0 meridionale dell'isola. \nNel 2001 la sua popolazione era di 3.369 abitanti. \nTra i suoi residenti vi \u00e8 stato per diversi anni il pilota di Formula Uno inglese Nigel Mansell."}
{"id": "2356272", "revid": "1305772", "url": "https://it.wikipedia.org/wiki?curid=2356272", "title": "Riserva speciale di Bezaha Mahafaly", "text": "La Riserva speciale di Bezaha Mahafaly o Beza Mahafaly \u00e8 un'area naturale protetta ubicata nel Madagascar sud-occidentale, lungo la Route Nationale 10 che collega Toliara a Taolagnaro, nei pressi della citt\u00e0 di Betioky (provincia di Toliara).\nStoria.\nA differenza della gran parte delle aree naturali protette in Madagascar che si sono sviluppate per iniziativa statale, la riserva di Beza Mahafaly \u00e8 nata grazie all'interessamento di una istituzione di formazione malgascia (la \"ESSA-Eaux &amp; For\u00eats\") che nel 1978 ha messo sotto tutela l'area per farne oggetto di studio e di ricerca, in collaborazione con alcune universit\u00e0 straniere. Solo nel 1986 l'area ha assunto lo status di Riserva Speciale tutelata dal governo passando sotto la gestione dell'ANGAP.\nTerritorio.\nLa riserva speciale, situata 35\u00a0km a nord-est di Betioky, \u00e8 costituita da due distinte aree non contigue (a circa 8\u00a0km di distanza l'una dall'altra) per complessivi 580 ha.La prima area, di circa 80 ha, \u00e8 occupata da foresta a galleria ed \u00e8 attraversata dal fiume Sakamena, affluente dell'Onilahy, che durante la stagione secca \u00e8 quasi completamente secco mentre nella stagione delle piogge (fra gennaio e marzo) capita che straripi nelle aree circostanti.\nLa seconda area, situata a sud-ovest della prima, si estende per circa 500 ha ed \u00e8 costituita da un territorio arido e sabbioso in cui \u00e8 presente la flora xerofila caratteristica della foresta spinosa.\nL'area ricade principalmente nel territorio dell'etnia Mahafaly, di cui Betioky \u00e8 uno dei principali centri, e in misura minore, degli Antandroy e dei Tanala.\nFlora.\nNella foresta a galleria dominano i tamarindi (\"Tamarindus indica\") e le leguminose (\"Acacia rovumae\" e \"Albizzia polyphylla\"), cui fanno da contorno specie arbustifere e cespugliose dei generi \"Crateva\", \"Azima\", \"Antidesma\" ed \"Euphorbia\"\nNella foresta spinosa sono presenti diverse specie adattatesi al clima arido tra cui \"Alluaudia procera\" (Didiereaceae), \"Pachypodium geayi\" (Apocynaceae). Diradata, ma estremamente caratterizzante, la presenza dei grandi baobab (Bombacaceae). Altre specie presenti: \"Commiphora\" spp., \"Euphorbia\" spp. ed \"Aloe\" spp. .\nIn particolare l\"'Alluaudia procera\" appartiene ad una famiglia di piante che hanno sviluppato, meccanismi di adattamento simili alle Cactaceae del Nuovo Mondo, quali la presenza di foglie piccole e coriacee e la spinescenza. Si tratta di specie che pu\u00f2 emergere dalla foresta in forma di albero superando anche i 10 m.\nFauna.\nNella prima area della riserva, occupata da foresta a galleria, \u00e8 ospitata la maggior parte della fauna. Sono presenti 5 differenti specie di lemuri: due con abitudini diurne (\"Propithecus verreauxi\" e \"Lemur catta\"), e tre notturni (\"Lepilemur leucopus\", \"Microcebus murinus\" e \"Microcebus griseorufus\"). La pi\u00f9 parte dei lemuri della riserva porta al collo dei collari elettronici che servono a monitorarne costantemente la posizione. Tra gli altri mammiferi presenti meritano una citazione il raro tenrec riccio minore (\"Echinops telfairi\") e il pipistrello \"Mops midas\".\nNumerose le specie di rettili presenti tra cui 17 specie di sauri (Gekkonidae spp., Opluridae spp., Chamaeleonidae spp.), l'endemica testuggine raggiata (\"Geochelone radiata\") e, stagionalmente, il coccodrillo del Nilo (\"Crocodylus niloticus\").\nSono presenti inoltre oltre un centinaio di specie di uccelli, tra cui numerosi endemiti delle famiglie Vangidae (\"Xenopirostris xenopirostris\", \"Falculea palliata\", \"Newtonia archboldi\") e Cuculidae (\"Coua gigas\", \"Coua cursor\", \"Coua ruficeps\"), nonch\u00e9 l'uccello tessitore di Sakalava (\"Ploceus sakalava\").\nStrutture ricettive.\nAl \"Camp de Bezaha Mahafaly\" \u00e8 presente una struttura di accoglienza che fornisce informazioni sui circuiti possibili, presso la quale \u00e8 possibile concordare itinerari in compagnia di guide francofone e anglofone.\nAlla riserva \u00e8 annessa una piccola struttura museale presso la quale sono esposti oggetti artistici, sculture e utensili dell'etnia Mahafaly; all'esterno del museo \u00e8 stata ricostruita una caratteristica tomba Mahafaly.\nIl \"Camp Kily\" offre la possibilit\u00e0 di campeggiare all'ombra dei tamarindi. Alloggi molto spartani si possono trovare anche nel vicino paese di Betioky."}
{"id": "2356273", "revid": "1373059", "url": "https://it.wikipedia.org/wiki?curid=2356273", "title": "Gastone Prendato", "text": "Carriera.\nGiocatore.\nClub.\nCresciuto nel Petrarca Padova, si trasferisce poi al Padova nella stagione 1928-1929. Nel campionato seguente il Padova partecipa al primo torneo di serie A a girone unico e Prendato esordisce cos\u00ec in serie A il 6 ottobre 1929 in Padova- 1-3. Prendato gioca nella squadra biancoscudata sino alla stagione 1930-1931, annata nella quale vince la classifica dei marcatori in Serie B con 25 reti.\nNella stagione 1931-1932 passa alla Fiorentina dove debutta il 20 settembre 1931 in Milan-Fiorentina 1-1. Rimarr\u00e0 con i viola per ben 4 stagioni totalizzando 81 presenze e 20 gol e assaporando anche la maglia della Nazionale, seppur sia stata solo quella B.\nNella stagione 1935-1936 passa alla Juventus dove gioca 11 partite di campionato senza mai segnare e disputando anche 3 partite di Coppa Europa Centrale segnando una rete. Fu poi la volta dell'esperienza alla Roma dove totalizza 10 presenze segnando 2 gol. In quell'annata i giallorossi raggiunsero anche la finale di Coppa Italia, dove vennero sconfitti sul neutro di Firenze dal . Nel 1937-1938 torna a giocare nel Padova allora in Serie B.\nNella stagione 1938-39 scende in Prima Divisione nel San Don\u00e0. Con i biancocelesti gioca tre stagioni rivestendo il doppio ruolo di allenatore e giocatore. Nella stagione 1938-1939 riesce a portare la squadra sandonatese ad una storica promozione in serie C. Categoria che il San Don\u00e0 mantiene brillantemente nel 1939-1940, mentre nella terza stagione in biancoceleste di Prendato il San Don\u00e0 \u00e8 costretto al ritiro dal campionato di serie C a causa dei tanti giocatori partiti per il fronte.\nA cavallo della guerra gioca nel Trento e nel , per poi scegliere definitivamente nel dopoguerra la carriera di allenatore.\nNazionale.\nHa giocato una partita con la Nazionale B. A Novara il 2 aprile 1933 l'Italia B sconfisse per 5-0 la Svizzera B.\nAllenatore.\nGi\u00e0 nel 1938-39 pur giocando rivest\u00ec anche il ruolo di allenatore nel Sandon\u00e0. Nel dopoguerra allen\u00f2 l'Adriese, prima di avere l'occasione di allenare in Serie A il Padova nella stagione 1951-1952, esperienza che dur\u00f2 per sole due partite dato che al suo posto fu poi chiamato Pietro Pasinati. Allen\u00f2 il Fanfulla all'inizio del campionato di Serie C 1954-1955, venendo sostituito all'ottava giornata dall'allenatore in seconda Mario Acerbi. Nel 1955 divenne l'allenatore del subentrando a Giliberti. Dal 1958 al 1960 allen\u00f2 per due stagioni il . Quindi nella stagione 1961-1962 torn\u00f2 ad allenare il subentrando a Ottorino Dugini. Nel 1964-1965 allen\u00f2 nuovamente il Sandon\u00e0 nel campionato di Serie D, mentre nella stagione seguente allen\u00f2 ancora i biancocelesti subentrando a campionato in corso."}
{"id": "2356274", "revid": "1522738", "url": "https://it.wikipedia.org/wiki?curid=2356274", "title": "Un videogioco per Kevin - Captain N", "text": "Un videogioco per Kevin - Captain N (\"Captain N: The Game Master\") \u00e8 una serie televisiva animata prodotta da DiC, Saban Entertainment e Nintendo of America, Inc.. \nDal 2010, su Frisbee, alcune puntate sono state messe all'interno della serie animata \"Super Mario\".\nTrama.\nMentre sta giocando a \"Punch-Out!!\", Kevin Keene viene risucchiato, insieme al suo cane Duke, da un vortice interdimensionale che esce dal televisore. Tale vortice, che si rivela essere una Warp Zone, lo porta a Videoland. Kevin deve quindi diventare Capitan N per poter salvare il regno dalla minaccia di Perfidia."}
{"id": "2356279", "revid": "110157", "url": "https://it.wikipedia.org/wiki?curid=2356279", "title": "Terra di Guglielmo II", "text": "La Terra di Guglielmo II, o costa di Guglielmo II, (centrata alle coordinate ) \u00e8 una porzione della costa antartica. In particolare, la Terra di Guglielmo II si estende tra capo Filchner (), a est, e capo Penck (), a ovest, e confina a est con la costa di Leopold e Astrid (e quindi con la Terra della Principessa Elisabetta) e a ovest con la costa della Terra della Regina Maria.\nDavanti alla parte pi\u00f9 occidentale della costa, a cominciare dalla baia di Posadowsky (), si estende parte della piattaforma di ghiaccio Occidentale, che poi continua, nella sua lunghezza di circa 288\u00a0km, verso ovest fino alla baia di Barrier (), nella Terra della Principessa Elisabetta.\nStoria.\nLa Terra di Guglielmo II \u00e8 stata scoperta il 22 febbraio 1902 durante la spedizione Gauss (1901-1903) (nota anche come \"prima spedizione tedesca\"), comandata da Erich Dagobert von Drygalski (1865\u20131949), professore di geologia e veterano dell'esplorazione antartica. Drygalski la battezz\u00f2 con il suo attuale nome in onore dell'imperatore Guglielmo II di Germania che aveva finanziato la spedizione con 1,2 milioni di marchi d'oro.\nNella baia dove la spedizione di Drygalski ebbe il suo accampamento fino al 8 febbraio 1903 \u00e8 presente il monte Gauss, un vulcano alto 371\u00a0m e ormai estinto che fu cos\u00ec chiamato in onore del matematico e fisico tedesco Carl Friedrich Gauss.\nL'Unione Sovietica costru\u00ec una base di ricerca in questa regione, la Stazione S\u00f3vetskaya, inaugurata il 16 febbraio del 1958 e abbandonata meno di un anno dopo, il 9 gennaio 1959."}
{"id": "2356281", "revid": "110157", "url": "https://it.wikipedia.org/wiki?curid=2356281", "title": "Chairs Missing", "text": "Chairs Missing \u00e8 il secondo album della rock band inglese Wire, pubblicato nel 1978.\nIl disco.\nSebbene l'album mantenga una certa eco del punk originale della band, quello del primo album \"Pink Flag\", esso contiene tracce molto pi\u00f9 complesse dal punto di vista strutturale (con chiare influenze di rock psichedelico e di art rock) e testi molto pi\u00f9 introspettivi e intellettuali. L'album \u00e8 stato prodotto da Mike Thorne, che ha aggiunto tastiere e sintetizzatore (ad esempio nelle due versioni di \"Outdoor Miner\", una con accompagnamento del pianoforte, l'altra senza). Tutti questi elementi rendono quest'album il punto di svolta nello stile della band e nel passaggio dal punk al post punk/new wave. La sensibilit\u00e0 pop che sarebbe emersa negli album posteriori al 1985 \u00e8 gi\u00e0 presente in tracce come \"Outdoor Miner\" e \"I Am the Fly\".\nLa EMI apprezz\u00f2 cos\u00ec tanto la melodia di \"Outdoor Miner\" che chiese alla band di registrarne una versione pi\u00f9 lunga per pubblicarla come singolo.\nIl titolo \u00e8 un'espressione \"slang\" inglese per definire un disturbato mentale."}
{"id": "2356283", "revid": "599013", "url": "https://it.wikipedia.org/wiki?curid=2356283", "title": "Universit\u00e0 Simon Bolivar", "text": ""}
{"id": "2356288", "revid": "196390", "url": "https://it.wikipedia.org/wiki?curid=2356288", "title": "Movimento bright", "text": ""}
{"id": "2356297", "revid": "297802", "url": "https://it.wikipedia.org/wiki?curid=2356297", "title": "Pinkflag (America)", "text": ""}
{"id": "2356299", "revid": "1100311", "url": "https://it.wikipedia.org/wiki?curid=2356299", "title": "Mark Kennedy", "text": "Carriera.\nClub.\nKennedy inizi\u00f2 la sua carriera professionistica al e debutt\u00f2 il 24 aprile 1992 contro il Charlton Athletic. Trascorse qui oltre tre anni e in questo periodo debutt\u00f2 anche nell'. Un suo gol elimin\u00f2 l'Arsenal dalla FA Cup 1994-1995.\nNel marzo 1995 si trasfer\u00ec al per 1,5 milioni di sterline Ad Anfield collezion\u00f2 18 presenze in tre stagioni. Nel 1998 venne mandato in prestito al Queens Park Rangers.\nTrov\u00f2 un posto da titolare nel 1998 quando si trasfer\u00ec al per 1,75 milioni di sterline; rimase solo una stagione con i \"Dons\" perch\u00e9 nel 1999 si trasfer\u00ec al per 1,6 milioni di sterline.\nAlla sua prima stagione il venne promosso in Premier League ma l'anno seguente venne di nuovo retrocesso e l'allenatore Joe Royle venne licenziato. Il suo successore Kevin Keegan Kennedy si trasfer\u00ec al Wolverhampton Wanderers per 2 milioni di sterline nel 2001.\nAlla prima stagione con i \"Wolves\" sfior\u00f2 la promozione la sua squadra scivol\u00f2 ai play-off e li perse contro il Norwich City. La stagione seguente il Wolverhampton vinse la finale dei play-off contro lo Sheffield Wednesday, partita nel quale Kennedy segn\u00f2 un gol; i Wolves vennero promossi in FA Premier League. Il Wolverhampton non riusc\u00ec a rimanere nella massima serie e l'allenatore Dave Jones venne sostituito da Glenn Hoddle alla fine del 2004. \nNell'estate 2006, dopo la partenza di Hoddle, Kennedy si trasfer\u00ec al Crystal Palace il cui allenatore era Peter John Taylor. Kennedy fu titolare per l'intera stagione 2006-2007, mentre nella stagione successiva trov\u00f2 meno spazio.\nIl 10 luglio 2008 firm\u00f2 per il Cardiff City su richiesta del suo ex allenatore (ai tempi del Wolverhampton) Dave Jones. \nNazionale.\nKennedy debutt\u00f2 in Nazionale irlandese il 6 settembre 1995 contro l'Austria e segn\u00f2 il primo gol internazionale il 28 aprile 1999 contro la Svezia.\nCollezion\u00f2 34 presenze e 4 gol.\nLa sua ultima presenza risale al 13 febbraio 2002 contro la Russia."}
{"id": "2356303", "revid": "729019", "url": "https://it.wikipedia.org/wiki?curid=2356303", "title": "Apalit", "text": "Apalit \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nApalit \u00e8 formata da 12 baranggay:"}
{"id": "2356304", "revid": "416175", "url": "https://it.wikipedia.org/wiki?curid=2356304", "title": "Est, Ovest", "text": "Est, Ovest \u00e8 una raccolta di racconti di Salman Rushdie pubblicata nel 1994. \nIn una serie di brevi racconti, il libro mette a confronto, analizza e spiega il contrasto e le affinit\u00e0 dei due mondi in cui \u00e8 vissuto.\nDa una parte l'Oriente che guarda l'Occidente cercando il progresso economico e una via di salvezza dalla povert\u00e0, come l'uomo risci\u00f2 che sogna di diventare una star del cinema; dall'altra c'\u00e8 l'Occidente che vede nell'Oriente una via per trovare la verit\u00e0 o la pace interiore.\nDunque nella prima parte del libro, intitolata \"Est\", racconta alcune storie della sua India, ironizzando sulla sua sorte, nella seconda parte, intitolata \"Ovest\", invece rilegge, sempre in chiave ironica, alcuni miti come l'Amleto. Infine nella terza e ultima parte intitolata \"Est, Ovest\", mette a confronto i due mondi e parla, trasversalmente, delle sue stesse esperienze, facendo rilevare la costante attrazione, ma soprattutto lacerazione, che i due mondi, in una specie di circolo vizioso, operano l'un l'altro attraendosi e respingendosi."}
{"id": "2356305", "revid": "1714743", "url": "https://it.wikipedia.org/wiki?curid=2356305", "title": "Eleonora d'Aragona (1358-1382)", "text": "Biografia.\nFiglia terzogenita e unica femmina del re d'Aragona, di Valencia, di Maiorca,di Sardegna e di Corsica e conte di Barcellona e delle altre contee catalane Pietro IV il Cerimonioso, e della sua terza moglie, Eleonora di Sicilia.\nDopo la morte di Pietro I il Crudele, nel 1369, Enrico di Trastamara divenne Enrico II re di Castiglia e Le\u00f3n, ma i contrasti tra Aragona e Castiglia, per il possesso del regno di Murcia, continuarono. Si susseguirono conflitti che si alternarono a trattati di pace (ad Alca\u00f1iz, nel 1371, ad Almaz\u00e1n, il 12 aprile 1374, e a L\u00e9rida, il 10 maggio 1375). A seguito di quest'ultimo trattato, la pace fu definitiva e garantita dal fidanzamento di Eleonora con Giovanni, figlio di Enrico II. Il 18 giugno 1375, a Soria, fu celebrato il matrimonio tra Eleonora e l'erede al trono di Castiglia e Le\u00f3n, Giovanni, figlio del re di Castiglia e Le\u00f3n, Enrico II (figlio quartogenito del re di Castiglia e Le\u00f3n, Alfonso XI di Castiglia, e della sua amante Eleonora di Guzm\u00e1n.), e di Giovanna Manuele di Castiglia.\nEleonora, nel 1379, alla morte del suocero Enrico II, divenne regina consorte di Castiglia e Le\u00f3n, in quanto moglie del nuovo re, Giovanni I.\nEleonora, il 13 settembre 1382, mor\u00ec di parto, dando alla luce la figlia terzogenita, Eleonora. Fu tumulata nella cattedrale di Toledo.\nFigli.\nEleonora diede a Giovanni tre figli:"}
{"id": "2356307", "revid": "599013", "url": "https://it.wikipedia.org/wiki?curid=2356307", "title": "Sottosviluppo", "text": "Sottosviluppo \u00e8 un termine generalmente usato nella sua accezione economica ed \u00e8 sinonimo, per quanto riguarda un paese, di povert\u00e0. Incluse nel concetto di povert\u00e0 ci sono lo scarso accesso alle cure mediche, all'acqua potabile, al cibo, a un'educazione e alla casa. Il concetto di sottosviluppo fu molto dibattuto dopo la seconda guerra mondiale quando le colonie europee in Africa e in Asia conquistarono l'indipendenza.\nStoria.\nIl concetto di sottosviluppo \u00e8 stato introdotto al termine della seconda guerra mondiale.\nIl presidente americano Harry Truman nel suo discorso programmatico del 20 gennaio 1949 sottoline\u00f2 la necessit\u00e0 di supportare i paesi \"sottosviluppati\" affinch\u00e9 possano arginare il divario che li allontana dai paesi occidentali. La dicotomia sviluppo-sottosviluppo coincide, da parte dei paesi pi\u00f9 forti, con la prospettiva di cercare soluzioni per sottrarre i paesi del Sud del mondo da una situazione di degrado e arretratezza, prospettiva fondata sulla concezione di sviluppo come qualcosa di \"desiderabile\" e \"necessario\" a tutti i paesi del mondo.\nIl termine sottosviluppo \u00e8 stato poi reso celebre a partire dalla fine degli anni sessanta da Andre Gunder Frank che studi\u00f2 gli effetti dell'imperialismo in America latina. Egli sostenne che i paesi ricchi e industrializzati hanno in vari modi bloccato lo sviluppo dei paesi poveri ad economia prevalentemente agricola, con politiche e interventi mirati a proteggere la propria potenza e la propria posizione privilegiata nel commercio internazionale.\nIl sottosviluppo \u00e8 determinato da due cause:\n\u00c8 molto importante per\u00f2 non dimenticare che il sottosviluppo \u00e8 determinato anche dal tasso di mortalit\u00e0 e dall'analfabetismo. \nIl termine sottosviluppo suggerisce un'interpretazione \"ottimistica\" del fenomeno, inteso come un ritardo di alcuni paesi nella crescita economica. In realt\u00e0 il sottosviluppo \u00e8 molto pi\u00f9 di questo: \u00e8 un problema strutturale di molti paesi che potrebbe essere risolto tramite un'azione organizzata a livello internazionale."}
{"id": "2356323", "revid": "125426455", "url": "https://it.wikipedia.org/wiki?curid=2356323", "title": "Monte Grosso (Corsica)", "text": "Il Monte Grosso (in c\u00f2rso \"Monte Grossu\", 1937\u00a0m) \u00e8 una montagna della Corsica.\nDescrizione.\nSi tratta di uno dei rilievi che fanno parte del monte Cinto. \u00c8 visibile da Calvi ed \u00e8 raggiungibile dai paesi di Calenzana, Zilia e Montegrosso."}
{"id": "2356328", "revid": "767487", "url": "https://it.wikipedia.org/wiki?curid=2356328", "title": "Seven Worlds", "text": "Seven Worlds \u00e8 il primo album da solista del chitarrista rock Eric Johnson, dopo lo scioglimento dalla sua prima band The Electromagnets.\nL'album venne registrato nel 1976-77 e pubblicato nel 1978.\nJohnson successivamente ne registr\u00f2 nuovamente alcuni brani per inserirli nell'album \"Tones\" del 1986.\nTracce.\nTutti i brani sono stati composti da Eric Johnson, eccetto dove \u00e8 segnalato."}
{"id": "2356334", "revid": "1573940", "url": "https://it.wikipedia.org/wiki?curid=2356334", "title": "Chiesa di Santa Maria Goretti (Roma)", "text": "La chiesa di Santa Maria Goretti \u00e8 una chiesa di Roma, situata in Via di Santa Maria Goretti, nel quartiere Trieste.\nStoria e descrizione.\n\u00c8 stata costruita nel 1954 dall'architetto Tullio Rossi, e consacrata il 15 maggio 1954 da monsignor Luigi Traglia.\nEsternamente si presenta in color mattone; la facciata \u00e8 scandita da otto liste verticali che incrociano altre tre orizzontali, cos\u00ec da formare diciotto riquadri; in due di questi, i pi\u00f9 grandi, sono inseriti il portale d'entrata ed una grande finestra (rosone), entro la quale \u00e8 inserita una croce ed i simboli dei quattro evangelisti. Lo stemma di Pio XII chiude in alto la facciata, ove \u00e8 posta la scritta: \"D.O.M. In hon. B. Mariae Goretti V. M. A.D. MCMLIII\". Nove gradini accedono alla facciata; la chiesa \u00e8 fiancheggiata da una bassa torre campanaria, ove sono inserite due campane.\nL'interno si presenta ad un'unica navata, con abside. In questo \u00e8 collocato un affresco di Luigi Montanarini raffigurante \"Santa Maria Goretti nella gloria del cielo\".\nLa chiesa \u00e8 sede parrocchiale, eretta il 1\u00ba giugno 1953 con il decreto \"In suburbana regione\" del cardinale vicario Clemente Micara.\nSu questa chiesa insiste la diaconia di Santa Maria Goretti, istituita il 18 febbraio 2012."}
{"id": "2356342", "revid": "1543377", "url": "https://it.wikipedia.org/wiki?curid=2356342", "title": "Chiesa della Santissima Trinit\u00e0 a Villa Chigi", "text": "La chiesa della Santissima Trinit\u00e0 a Villa Chigi \u00e8 una chiesa di Roma, situata in via Filippo Marchetti, 36, nel quartiere Trieste.\nStoria.\n\u00c8 stata costruita tra il 1975 ed il 1979 su progetto dell'architetto Pietro Sanpaolo ed inaugurata il 4 marzo 1979.\nLa chiesa \u00e8 sede parrocchiale, eretta il 4 giugno 1962 con il decreto \"Quo aptius spirituali\" del cardinale vicario Clemente Micara; essa \u00e8 affidata ai preti della congregazione delle Sacre Stimmate di Nostro Signore Ges\u00f9 Cristo (detti \"Stimmatini\").\nDescrizione.\nParticolarit\u00e0 della chiesa \u00e8 di non avere una facciata, ma due semplici entrate; e non esiste nemmeno il campanile. La pianta \u00e8 semicircolare, convergente verso l'altare. Interessanti sono i pannelli della \"Via Crucis\" e alcune vetrate, di ridotte dimensioni, che raffigurano alcuni episodi evangelici. Lateralmente \u00e8 collocata una cappella feriale con pitture di F. Conforti Di Natale."}
{"id": "2356344", "revid": "21880", "url": "https://it.wikipedia.org/wiki?curid=2356344", "title": "Riserva speciale di Beza Mahafaly", "text": ""}
{"id": "2356346", "revid": "70647", "url": "https://it.wikipedia.org/wiki?curid=2356346", "title": "Monte Padro", "text": "Il monte Padro (\"monte Padru\" in corso) \u00e8 un monte della Corsica. Si trova tra la valle di Tartagine (\"Tartaghjine\") e la valle d'Asco (\"Ascu\"). \nDescrizione.\nIl monte, che culmina a 2390 metri d'altezza, fa parte della catena del Monte Cinto.\n\u00c8 il punto pi\u00f9 elevato della microregione del Giunsanni. \u00c8 visibile dalla baia di Calvi, dalla costa occidentale di Capo Corso e dalle montagne al centro dell'isola."}
{"id": "2356349", "revid": "110157", "url": "https://it.wikipedia.org/wiki?curid=2356349", "title": "Chiesa di Santa Marcella", "text": "La chiesa di Santa Marcella \u00e8 un luogo di culto di Roma, situato in piazza Nicoloso da Recco, nel quartiere Ostiense, non lontano dal monastero di San Cosimato e dalla stazione Ostiense.\nStoria.\nLa chiesa di Santa Marcella \u00e8 stata costruita nel XX secolo su progetti dell'architetto Leonardo Del Bufalo, ed \u00e8 sede parrocchiale, istituita il 13 maggio 1958 con il decreto \"Qua celeritate\" del cardinale vicario Clemente Micara. Il luogo di culto \u00e8 dedicato a Marcella di Roma, vedova romana che, convertitasi al cristianesimo, segu\u00ec gli insegnamenti di San Girolamo.\nDescrizione.\nArte e architettura.\nLa chiesa di Santa Marcella presenta una particolare pianta esagonale con, al suo interno, un matroneo lungo le pareti laterali e la controfacciata. Nell'edificio, sono collocate due pale di Marcello Ercole, artista abruzzese, espositore alla IX Quadriennale Nazionale d'Arte di Roma del 1965, ed un affresco del pittore Dilvo Lotti posto nella parete di controfacciata, in cui sono evidenziati elementi di simbologia cristiana (pani, pesci, ancora) e riferimenti ad episodi evangelici. Un grande \"Crocifisso\" \u00e8 appeso alla parete di fondo nella zona del presbiterio. Quest'ultimo \u00e8 rialzato di alcuni gradini rispetto al resto della chiesa ed accoglie, al centro, l'altare marmoreo.\nCaratteristico \u00e8 l'alto campanile in cemento armato che fiancheggia la chiesa.\nOrgano a canne.\nSul matroneo, in controfacciata si trova l'organo a canne Mascioni \"opus 962\", costruito nel 1973.\nLo strumento \u00e8 a trasmissione elettrica e la sua consolle \u00e8 collocata a pavimento nella navata, ed ha due tastiere di 61 note ciascuna e pedaliera concavo-radiale di 32 note. Il materiale fonico \u00e8 racchiuso all'interno di una semplice cassa di fattura geometrica con mostra composta da canne di principale fuori cassa, disposte a palizzata con bocche \"a mitria\"."}
{"id": "2356350", "revid": "767487", "url": "https://it.wikipedia.org/wiki?curid=2356350", "title": "Prigionieri del male", "text": "Prigionieri del male \u00e8 un film del 1955 diretto da Mario Costa, tratto dal romanzo \"Sancta Maria\" di Guido Milanesi.\nTra gli interpreti spicca un allora esordiente Nino Manfredi.\nTrama.\nUn aereo precipita in mare, tra i superstiti una giovane giornalista russa atea, Nadia Ulianova, in viaggio per compiere un'inchiesta sul cattolicesimo in Italia, e un sacerdote cattolico, padre Lorenzo.\nLa notizia dell'incidente e il nome delle persone coinvolte accendono la curiosit\u00e0 di Elena, una signora di origine russa, sposata ad un ingegnere italiano, che ha seri elementi per pensare che Nadia sia la sua sorella minore. La donna riesce a convincere la superstite a trasferirsi a Napoli, a casa sua.\nDa questo momento la giovane russa scopre una nuova realt\u00e0: ritrova l'affetto della famiglia, l'amore per un giovane e la fede nella Madonna.\nProduzione.\nIl film, frutto di una co-produzione con la Spagna, rientra nel filone dei melodrammi sentimentali, comunemente detto \"strappalacrime\", molto in voga in quel periodo tra il pubblico italiano, in seguito ribattezzato dalla critica con il termine \"neorealismo d'appendice\".\nDistribuzione.\nLa pellicola venne distribuita nel circuito cinematografico italiano il 30 dicembre del 1955.\nFu poi distribuito anche in Spagna, Paese co-produttore, con il titolo \"Revelaci\u00f3n\", in Francia con il titolo \"Prisonniers du mal\" e nei paesi anglofoni con il titolo \"Revelation\".\nAccoglienza.\nIl film raccolse un discreto successo di pubblico, incassando 73.200.000 lire dell'epoca.\nOpere correlate.\nIl romanzo di Milanesi era gi\u00e0 stato trasposto al cinema nel 1941 con la pellicola \"Sancta Maria\" diretta da Pier Luigi Faraldo ed Edgar Neville e rientrante nel filone del cinema di propaganda, in quanto caratterizzato, pi\u00f9 che dalla parte sentimentale, da una forte componente anti-sovietica."}
{"id": "2356352", "revid": "124755870", "url": "https://it.wikipedia.org/wiki?curid=2356352", "title": "Agnes Grey", "text": "Agnes Grey \u00e8 il primo romanzo della scrittrice britannica Anne Bront\u00eb pubblicato nel 1847 sotto lo pseudonimo maschile di \"Acton Bell\".\nIl romanzo \u00e8 scritto in prima persona e narra la storia di Agnes Grey, la pi\u00f9 giovane di due sorelle di una famiglia colpita da un inatteso tracollo economico, che, per non pesare sui genitori, lascia la propria casa per svolgere il lavoro di istitutrice presso ricche famiglie borghesi. \nLe esperienze educative vissute presso i Bloomfield prima e i Murray poi, le riflessioni sulla difficile condizione del suo status di governante, la descrizione dell'ambiente mondano e vacuo in cui si svolge gran parte della narrazione, dipingono un \"microcosmo della societ\u00e0 vittoriana\", letto attraverso i convincimenti morali dell'autrice.\nPubblicazione.\nNel 1845 Anne scrive nel suo Diario di aver completato il terzo volume di un'opera che chiama \"Passages In The Life Of An Individual\", che si ritiene sia il futuro \"Agnes Grey\". Sar\u00e0 portato a termine nel maggio 1846.\nIl romanzo \u00e8 stato pubblicato nel 1847 da Thomas Newby in un formato a tre volumi: \"Cime tempestose\" di Emily Bront\u00eb occupa i primi due volumi ed \"Agnes Grey\" il terzo. L'edizione originale di \"Agnes Grey\" conteneva numerosi errori di ortografia e di punteggiatura, attribuiti alla trascuratezza dall'editore. La seconda edizione, pubblicata nel 1850, \u00e8 stata corretta da Charlotte Bront\u00eb.\n\u00c8 probabile che Anne sia stata la prima delle sorelle Bront\u00eb a scrivere un'opera in prosa per la pubblicazione, anche se \"Agnes\" \"Grey\", \"Cime tempestose\" e \"Jane Eyre\" sono stati tutti pubblicati nell'anno 1847. \nTrama.\nProtagonista \u00e8 Agnes Grey, figlia di un pastore e della ricca Alice che ha sposato il religioso per amore e per questo \u00e8 punita dalla famiglia con la mancata assegnazione dei beni che le sarebbero spettati. Mr. Grey a causa di un investimento sfortunato perde il suo capitale e la famiglia cade in disgrazia. Decisa a guadagnare il denaro necessario per prendersi cura di s\u00e9 e non pesare sulla famiglia, Agnes accetta di svolgere l'attivit\u00e0 di istitutrice, uno dei pochi lavori concessi alle donne rispettabili nella prima epoca vittoriana.\nLa prima famiglia presso la quale presta servizio \u00e8 quella dei Bloomfield, residenti a Wellwood House. Mr. Bloomfield, un commerciante in pensione, rappresentante della nuova ricca borghesia, \u00e8 una persona rozza, priva di gentilezza e di cortesia. I suoi figli sono viziati, indisciplinati e aggressivi, e Agnes non riuscir\u00e0 ad ottenere alcun risultato da loro. I coniugi Bloomfield, ritenendola responsabile delle loro cattive abitudini e del mancato progresso nella loro istruzione, pur non essendo ad essa stato concesso alcun potere correttivo sui ragazzi, dopo circa un anno la licenziano.\nTrover\u00e0 un nuovo lavoro dai Murray, una famiglia di rango superiore della precedente, ma non particolarmente brillanti in quanto a carattere e buone maniere. Si occuper\u00e0 dell'educazione delle loro due figlie, Rosalie e Matilda, che si riveleranno entrambe maleducate e altezzose, prive di sensibilit\u00e0; altrettanto rozzi, insolenti e insinceri sono descritti la madre di Mr. Murray e gli ospiti della casa, a dispetto della loro posizione sociale. Sebbene la posizione di Agnes sia migliore di quella vissuta dai Bloomfield, dai Murray vivr\u00e0 una situazione di isolamento e di emarginazione, sia a causa dell'indifferenza e della freddezza riservatele dai suoi datori di lavoro, sia dei comportamenti poco rispettosi, di rivalit\u00e0 e ostilit\u00e0 manifestati dai servi nei suoi confronti.\nNelle sue visite a Nancy Brown, una vecchia signora con problemi di vista a cui lei offrir\u00e0 aiuto nella lettura della Bibbia, Agnes incontra il nuovo parroco, Edward Weston.\nI due diventano presto amici, ma Rosalie Murray, pur segretamente fidanzata con Lord Ashby, un ricco baronetto da Ashby Park, per cattiveria e gelosia, cercher\u00e0 di sedurre Mr. Weston, con grande sofferenza di Agnes.\nAgnes riceve dalla sorella una lettera in cui le viene richiesto di tornare a casa, perch\u00e9 il padre sta morendo, quindi lascia la famiglia Murray e Mr. Weston, ma arriver\u00e0 troppo tardi: il padre morir\u00e0 e con l'aiuto della madre Agnes aprir\u00e0 una piccola scuola, affrancandosi dal lavoro di governante.\nRosalie, infelicemente sposata con Lord Ashby, racconta a Agnes, recatasi a farle visita, che Mr. Weston ha lasciato la zona. Rattristata da questa informazione, Agnes crede di non poterlo pi\u00f9 rivedere. Il giorno dopo il suo arrivo a casa, per\u00f2, va a fare una passeggiata in riva al mare e lo incontra. Da lui apprende che si \u00e8 da poco trasferito nella canonica vicino a casa sua. L'amore fra i due non \u00e8 mai cessato e quando lui le propone di sposarlo, lei d\u00e0 il suo consenso.\nGenere.\nVictorian Governess novel.\nNella Gran Bretagna del periodo vittoriano, il lavoro di governante rappresentava, con quello di insegnante, l'unica occupazione riservata alle donne non sposate della classe media con una certa istruzione. La figura della governante, la cui presenza all'interno della societ\u00e0 vittoriana \u00e8 in netta crescita, tale da manifestarsi come un vero e proprio fenomeno sociale, diventa un personaggio popolare nei romanzi degli anni '30-'40, dando vita ad uno specifico genere letterario.\nLe caratteristiche del genere prevedono la perdita di status sociale da parte dell'eroina, generalmente proveniente da una famiglia rispettabile, ma costretta da una situazione finanziaria sfavorevole a cercare un lavoro per sopravvivere; la posizione di istitutrice intermedia rispetto ai datori di lavoro e ai servi della casa e il senso di emarginazione e di isolamento che ne derivano; il rapporto conflittuale con gli alunni poco gestibili a causa della loro indisciplina e maleducazione e del mancato intervento genitoriale; il valore morale dell'eroina in relazione alle persone che le stanno intorno; il superamento finale delle difficolt\u00e0 incontrate a cui si accompagna la riconquista della posizione sociale persa in precedenza, generalmente attraverso un matrimonio.\nRomanzo autobiografico.\n\"Agnes Grey\" \u00e8 considerato un romanzo autobiografico perch\u00e9 si basa sull'esperienza personale dell'autrice, che tra il 1839 e il 1845 lavor\u00f2 come governante per la famiglia Ingham a Blake Hall, a circa 20 miglia di distanza da Haworth, e successivamente presso la famiglia Robinson a Thorp Green Hall, vicino a York. Come Agnes, Anne dovette istruire alunni viziati e indisciplinati e venne licenziata dalla famiglia in cui lavorava. Con Agnes condivide anche la provenienza sociale: entrambe sono le figlie pi\u00f9 giovani di un povero sacerdote. \nIn particolare, Edward Chitam individua la genesi di \"Agnes Grey\" nelle riflessioni che Anne Bront\u00eb annot\u00f2 nel suo diario il 31 luglio 1845.\nRomanzo di formazione.\nPer alcuni autori lo schema narrativo di \"Agnes Grey\" \u00e8 tipico del genere del romanzo di formazione, nelle varianti della nuova versione femminile. \nDell'appartenenza a questo genere ne offrirebbe una conferma la stessa autrice, che in alcuni passi iniziali del romanzo, attribuisce ad Agnes la curiosit\u00e0 e l'entusiasmo tipici di chi si appresta a fare il suo ingresso nell'et\u00e0 adulta: \"Sarebbe stato bellissimo fare l'istitutrice. Vedere il mondo; iniziare una nuova vita; agire liberamente; esercitare facolt\u00e0 inutilizzate; mettere alla prova una forza sconosciuta; guadagnarmi da vivere e guadagnare qualcosa per aiutare mio padre, mia madre e mia sorella\".\nDi parere opposto, Cates Baldridge sostiene che nonostante il grande impegno speso dall'autrice nel connotare il proprio come un Bildungsroman, il forte messaggio ideologico che connota il romanzo soffocherebbe lo sviluppo del personaggio di Agnes. Pi\u00f9 che una figura d'argilla pronta ad essere plasmata, la giovane si rivelerebbe un pezzo di porcellana finito. Secondo Baldridge l'eroina sarebbe troppo impegnata ad affermare la superiorit\u00e0 della cerchia domestica sul mondo esterno, la centralit\u00e0 della famiglia borghese e del suo esempio morale come cardini dell'educazione, e come unici garanti della formazione di un adulto virtuoso. Tale motivazioni condurrebbero la Bront\u00eb ad assegnare ad Agnes un carattere statico nel suo ruolo passivo di osservatrice disapprovante; nessuno sviluppo o vera crescita interiore interesserebbero il personaggio.\nCritica.\nSe molti critici si sono soffermati sul valore letterario di quest'opera e della sua autrice, spesso comparandola alla sorella Charlotte Bront\u00eb e al suo pi\u00f9 famoso \"Jane Eyre\", altri autori pi\u00f9 recentemente hanno analizzato il significato di \"Agnes Grey\" dal punto di vista storico e sociale.\nMolta importanza \u00e8 stata attribuita allo scopo didattico che il romanzo avrebbe assunto gi\u00e0 nelle intenzioni dell'autrice. Tom Winnifrith, sottolineandone le finalit\u00e0 educative, lo definisce \"un trattato pedagogico\". \nElizabeth Langland, Maria Frawley, Cecilia Lecaros ritengono che quest'opera affronti questioni centrali per il dibattito sui modelli di educazione femminile nel diciannovesimo secolo.\nAl contrario di Charlotte Bronte, Anne non viene considerata un'autrice significativa dalla critica letteraria femminista, anche se si ritiene abbia affrontato in modo realistico la situazione di emarginazione e di esclusione sociale vissuta dalle donne in et\u00e0 vittoriana. Il suo approccio sarebbe stato mite e la sua eroina non sfiderebbe i costumi e le tradizioni consolidate per affermare la propria libert\u00e0 e individualit\u00e0.\nVi sono comunque degli elementi di novit\u00e0 sottolineati dalla critica. L'originalit\u00e0 di \"Agnes Grey\" rispetto ad altre opere del genere \"governess novel\" risiederebbe ad esempio nell'entusiasmo dimostrato dalla giovane protagonista per il suo futuro di governante, che le avrebbe permesso di sperimentare se stessa e di raggiungere un'autonomia economica. L'apertura di una scuola con la madre, sul finale del libro, rappresenterebbe infine una forma di riscatto autonoma, sostitutiva del matrimonio che concludeva invece tradizionalmente i romanzi appartenenti a questo genere."}
{"id": "2356353", "revid": "1573940", "url": "https://it.wikipedia.org/wiki?curid=2356353", "title": "Chiesa di San Leonardo Murialdo", "text": "La chiesa di San Leonardo Murialdo \u00e8 una chiesa di Roma, situata in via Salvatore Pincherle, nel quartiere Ostiense.\nStoria.\n\u00c8 stata costruita nel 1978 su progetto dell'architetto Giuseppe Forti, ed \u00e8 stata consacrata e dedicata da monsignor Clemente Riva il 23 aprile 1988; essa \u00e8 sede parrocchiale, istituita il 15 gennaio 1964 ed affidata ai preti della congregazione di San Giuseppe (detti \"giuseppini del Murialdo\").\nLa chiesa ha ricevuto la visita di Giovanni Paolo II il 22 marzo 1992.\nDescrizione.\nAll'esterno la chiesa \u00e8 preceduta da un gruppo scultoreo, opera di Michele Greco del 1987. L'interno si presenta ad un'unica navata a pianta centrale, con cemento armato a vista e pavimento in cotto. Diverse le statue di santi a carattere devozionale. L'interno \u00e8 illuminato da vetrate policrome, che raffigurano il santo titolare della chiesa, Leonardo Murialdo."}
{"id": "2356357", "revid": "149727", "url": "https://it.wikipedia.org/wiki?curid=2356357", "title": "Neuwied am Rhein", "text": ""}
{"id": "2356360", "revid": "1573940", "url": "https://it.wikipedia.org/wiki?curid=2356360", "title": "Cappella di San Giovanni Battista (Roma)", "text": "La cappella di San Giovanni Battista \u00e8 una chiesa di Roma, situata all'interno del Castello della Magliana, in via Luigi Ercole Morselli, 13, in zona Magliana Vecchia.\nStoria.\nLa propriet\u00e0 \u00e8 gi\u00e0 ricordata come possedimento del monastero di Santa Cecilia in Trastevere nell'XI secolo; a essa era annesso un oratorio dedicato al Battista, che risaliva al Medioevo. Prime opere di rifacimento della cappella sono documentate alla fine del XV secolo; fu il cardinale Francesco Alidosi, all'inizio del XVI secolo, a far ristrutturare completamente l'oratorio e ad abbellirlo con affreschi e tele. Dal 1957 la villa e la cappella annessa sono di propriet\u00e0 del Sovrano militare ordine di Malta.\nLa villa e la cappella furono rifatte su progetti dapprima di Giuliano da Sangallo e poi del Bramante; e a dipingere la cappella fu chiamato dapprima Michelangelo, che per\u00f2 non esegu\u00ec alcun lavoro, e poi Raffaello, che su incarico di papa Leone X esegu\u00ec i disegni di alcune opere, realizzate poi dai discepoli. \nOpere d'arte.\nTra i dipinti si ricordano:\nEterno benedicente fra angeli.\n\"'Eterno benedicente fra angeli\", conservato al museo del Louvre \u00e8 conosciuto come Le P\u00e8re Eternel B\u00e9nissant o Fresque de la Magliana; questa opera si trovava sulla curva dell'abside dalla forma di un quarto si sfera (283x140); al centro del dipinto l'immagine di Dio Padre benedicente nell'alto della volta celeste sopra le nuvole; questi volge lo sguardo sulla terra verso l'umanit\u00e0 come segno di alleanza con i suo popolo. L'immagine \u00e8 sovrastata da un arco dorato dove sono posti sette putti alati posti a formare una mandorla; due angeli offerenti concludono il dipinto. L'affresco, che doveva essere eseguito dal Buonarroti fu realizzato da allievi del Raffaello Sanzio. Purtroppo nell'Ottocento le monache, trovandosi in grave situazione economica, impegnarono il dipinto al Monte di Piet\u00e0 al prezzo di 5000 franchi, che lo rivendette per 207.500 franchi nel 1873 allo stato francese. Il prezzo fu certo occasione di malumori sia da parte delle monache che dello stato francese.\nAnnunciazione.\nIl dipinto fu eseguito da Giovanni Battista Caporali tra il 1517 e il 1520 come indicato dalla storica Fausta Gualdi-Sabatini. La scena \u00e8 divisa in due parti da una finestra rinascimentale che si apre su di un paesaggio umbro. L'angelo annunciante, posto a sinistra, si volge alla Vergine che \u00e8 sul lato destro del dipinto, ed \u00e8 piena di timore e di stupore, ma che viene rassicurata con l'annuncio che anche Elisabetta, sua cugina, \u00e8 gravida e partorir\u00e0 il Battista."}
{"id": "2356364", "revid": "122162896", "url": "https://it.wikipedia.org/wiki?curid=2356364", "title": "Chiesa di Santa Chiara a Villa York", "text": "La chiesa di Santa Chiara a Villa York \u00e8 una chiesa sconsacrata di Roma, situata in via Cardinale di York, nel suburbio Gianicolense, all'interno del parco di Villa York.\nNel 1647 il marchese Zenobio Baldinotti acquist\u00f2 un fondo, prima propriet\u00e0 ecclesiastica denominato Casal di Marcello, e inizi\u00f2 la costruzione di una villa barocca e di una cappella votiva, avvalendosi dell'opera di Pietro Paolo Drei. La cappella sorge su una preesistente cappella medioevale dedicata a Sant'Agata, patrona della zona gi\u00e0 dal XII secolo. La chiesa si trova oggi in stato di totale abbandono. L'intonaco esterno \u00e8 completamente sparito; fiancheggia la chiesa un originale campanile barocco. L'interno \u00e8 a navata unica con decorazioni in stucco. Gli affreschi di cui erano decorati gli interni furono rimossi gi\u00e0 alla fine del XVII secolo."}
{"id": "2356370", "revid": "129019", "url": "https://it.wikipedia.org/wiki?curid=2356370", "title": "Torre di Palme", "text": "Torre di Palme \u00e8 una frazione del comune di Fermo, nella provincia omonima. Fu comune autonomo sino al 1877, quando era incluso nella provincia di Ascoli Piceno, cui continu\u00f2 ad appartenere con il suo capoluogo, finch\u00e9 quest'ultimo non divenne a sua volta sede provinciale (2004). Sorge a 104 m s.l.m. a ridosso del mare Adriatico, e ha una popolazione di 670 abitanti. \n\u00c8 un borgo medievale che conserva interamente l'antico incasato e, costituendo un punto elevato molto vicino al mare, gode di una notevole veduta panoramica sul litorale marino, in corrispondenza della vicina frazione di Marina Palmense e dell'Autostrada A14 che la costeggia.\nStoria.\nTorre di Palme ha origine remota nell'antica citt\u00e0 picena di Palma, fondata nel VI secolo a.C. e ricaduta nell'orbita romana con la conquista della regione nel 268 a.C.\nIl capoluogo dell\"'Ager Palmensis\" fu centro di grande importanza strategica marittima, ma anche famoso in tutto l'impero per la produzione del vino. Fu anche a causa di tale rilievo portuale che i Romani istituirono la colonia fermana, onerandola del controllo del commercio nella zona.\nNell'Alto Medioevo il Palmense continu\u00f2 a soggiacere al controllo fermano ma, sfiancata da incursioni piratesche, Palma venne ridotta a un cumulo di rovine, e gli abitanti trovarono scampo sull'adiacente colle ov'era situata la torre d'avvistamento (\"Turris Palmae\"), al seguito dei monaci eremitani che per primi vi si stabilirono nei secoli XI e XII.\nFu a Torre di Palme che il 28 novembre 1798 l'esercito francese respinse l'invasione del dipartimento del Tronto (Repubblica Romana) da parte dei pi\u00f9 numerosi, ma mal organizzati soldati borbonici.\nGi\u00e0 comune autonomo, Torre di Palme fu aggregata al comune di Fermo nel 1877. Nel 2004, con il capoluogo, \u00e8 entrata a far parte della provincia di Fermo, operativa a far data dalle elezioni amministrative del 2009.\nMonumenti e luoghi d'interesse.\nChiesa di Sant'Agostino.\nL'edificio \u00e8 interamente in laterizio e possiede due ingressi: uno lato ovest, quello principale ed il secondario al lato sud. La facciata presenta una forma a capanna ed \u00e8 caratterizzata da un portale a cuspide, ovvero con l'estremit\u00e0 appuntita che racchiude in s\u00e9 archi concentrici e motivi geometrici. Al disopra del portale troviamo un rosone anch'esso decorato. L'ingresso al lato sud \u00e8 caratterizzato da un secondo portale a doppia strombatura che favorisce l'ingresso della luce grazie allo stipite che \u00e8 tagliato obliquamente. Ha degli archi a tutto sesto, ovvero un tipo di arco contraddistinto da una volta a semicerchio, \u00e8 la tipologia di arco pi\u00f9 semplice e risale all'epoca romana.\nL'interno \u00e8 ad aula unica, coperta da capriate lignee. \nPolittico di Vittore Crivelli.\nIl polittico si sviluppa su tre fasce parallele: la predella, il registro inferiore ed il registro superiore.\nAl centro, nel guscio, c'\u00e8 Cristo risorto tra due angeli. Ges\u00f9 indossa un sudario bianco simbolo della risurrezione, mentre dietro abbandonato a terra, un mantello rosso porpora, simbolo della passione.\nPoi, troviamo San Nicola da Tolentino, lo riconosciamo dal saio scuro tipico dei monaci agostiniani, infatti con una mano tiene la regola agostiniana e con l'altra il volto di cherubino con i raggi. L'ultima santa del registro superiore \u00e8 Santa Caterina d'Alessandria, indossa una corona e abiti regali. Con una mano tiene la ruota dentata, strumento con cui fu torturata poich\u00e9 un angelo spezz\u00f2 in due la ruota ma fu successivamente decapitata, mentre con l'altra mano tiene la palma che \u00e8 simbolo del martirio.\nAl centro troviamo la VERGINE ed il Bambino. Il bambino tiene con la mano sinistra un fiore d'arancio, simbolo del matrimonio mentre dietro la Vergine, troviamo una corona di garofani anch'essi simbolo del matrimonio e passione. Accanto alla Madonna troviamo due frutti, una mela ed una pera. La mela \u00e8 attribuita al male ma siccome le Sacre scritture non specificano qual \u00e8 il frutto del peccato, si pensa che possa essere la pera, simbolo di femminilit\u00e0 e del bene.\nPoi troviamo san Paolo che impugna la spada simbolo del suo martirio. Mentre l'ultimo \u00e8 Sant'Agostino, sostiene il pastorale perch\u00e9 \u00e8 stato vescovo di Ippona e con l'altra mano invece regge la chiesa.\nAree Naturali.\nIl vicino Bosco del Cugn\u00f2lo \u00e8 un'Area Floristica Protetta, esempio di macchia mediterranea. Lo si pu\u00f2 visitare con un sentiero ad anello di circa 2\u00a0km che lo attraversa integralmente. Vi si trova anche la Grotta degli Amanti, teatro della vicenda dei due giovani, Antonio e Laurina, che nel 1911 scelsero la morte nel vicino fosso di san Filippo.\nMuseo Archeologico.\nInaugurato il 15 aprile 2019, il Museo archeologico di Torre di Palme ospita alcuni tra i reperti piceni pi\u00f9 importanti scavati in contrada Cugnolo tra il 2016 ed il 2017. Le tombe furono individuate alla base della collina, nel tratto di contrada Cugnolo fra la localit\u00e0 Fonti di Palme e la costa. Una necropoli era invece ai piedi di un alto costone. La necropoli pi\u00f9 grande si trovava su fondovalle pianeggiante, delimitata e in parte coperta dalla strada provinciale e da terrazzamenti. Qui sono state scavate venti tombe del VI sec. a. C. ed una sepoltura pi\u00f9 antica, dell'et\u00e0 del Bronzo. Il museo \u00e8 allestito nel palazzetto di Piazzale della Rocca, proprio all'ingresso pedonale del borgo.\nContrada.\nTorre di Palme \u00e8 inoltre una delle dieci contrade della citt\u00e0 marchigiana di Fermo. Fa parte delle 4 contrade foranee. La contrada rappresenta la gente di mare e infatti nelle rievocazioni storiche sfilano portando una barca.\n\u00c8 la contrada logisticamente pi\u00f9 lontana ma anche la pi\u00f9 antica di Fermo."}
{"id": "2356372", "revid": "1543377", "url": "https://it.wikipedia.org/wiki?curid=2356372", "title": "Chiesa di San Francesco di Sales (Roma)", "text": "La chiesa di San Francesco di Sales \u00e8 una chiesa di Roma, sita nel quartiere Alessandrino, in viale Alessandrino.\nStoria.\nEssa \u00e8 stata costruita, su progetto degli architetti Lucrezio Carbonara, Paolo Dattero e Alfredo Re, tra il 2003 ed il 2005, ed \u00e8 stata consacrata e dedicata il 23 gennaio 2005 con una solenne celebrazione presieduta dall'allora cardinale vicario Camillo Ruini.\nLa chiesa \u00e8 il luogo di culto della Parrocchia di San Francesco di Sales, istituita il 23 giugno 1961 con il decreto \"Neminem fugit\" del cardinale vicario Clemente Micara, ed affidata ai preti della Congregazione degli Oblati di San Francesco di Sales l'11 novembre dello stesso anno. Dopo un cammino ricco d'ostacoli di vario genere, nel 1965 la comunit\u00e0 riusc\u00ec ad acquistare il terreno per la costruzione del tempio e della casa parrocchiale. Nel 1968 le autorit\u00e0 comunali rilasciavano la licenza per la costruzione della casa canonica che in breve fu realizzata, mentre il progetto del tempio rest\u00f2 in sospeso in attesa di ulteriori finanziamenti.\nNel 1973 la casa canonica era pronta ed il salone pi\u00f9 grande presente nell'edificio venne adibito a luogo di culto principale fino al gennaio 2005 con la dedicazione della nuova chiesa intitolata a San Francesco di Sales. Si sono dovuti aspettare ben 44 anni per avere un luogo di culto appropriato.\nDescrizione.\nEsternamente, la chiesa colpisce soprattutto per due aspetti: l'ampia copertura, che si protende in avanti coprendo l'immenso portale d'ingresso, che di fatto sostituisce la tradizionale facciata. Quest'ultimo \u00e8 composto da tre cornici in marmo bianco, l'una dentro l'altra, che si rimpiccioliscono e arretrano verso la vetrata che fa da entrata all'edificio. La copertura, fatta di tegole di rame con un andamento ricurvo, si pretende con una \"punta\" sopra l'ingresso.\nL'interno \u00e8 composto da un'unica aula ottagona, allungata in senso longitudinale, dall'entrata all'altare. Il soffitto \u00e8 composto da centine lignee a vista. Il presbiterio \u00e8 dominato da un grande Crocifisso, un'opera (una delle prime realizzate in vetroresina) probabilmente da attribuire alla scuola dell\u2019artista Gismondi.\nIl grande Crocifisso (posizionato nel Novembre 2012) \u00e8 lo stesso che, per pi\u00f9 di quaranta anni, \"ha presieduto\" la preghiera della comunit\u00e0 parrocchiale. Davanti a questa immagine hanno pregato, sperato, ringraziato e pianto tre generazioni di fedeli . Verso la fine degli anni sessanta esso fu collocato nell\u2019abside della chiesa di S. Teresina del Bambino Ges\u00f9 (pi\u00f9 comunemente conosciuta con il nome di Sant\u2019Antonio), che all\u2019epoca fungeva da chiesa parrocchiale. Nei primi anni settanta, dopo la costruzione dell\u2019attuale edificio che ospita le opere parrocchiali, trov\u00f2 il suo posto sulla parete frontale nella chiesa provvisoria (attuale salone S. Francesco di Sales). Il Cardinale Vicario, dopo aver ricevuto dalla Commissione Liturgica Diocesana parere favorevole, ha autorizzato la rimozione del provvisorio pannello preesistente (\"Cristo in Gloria\"), affinch\u00e9 lo storico crocifisso venisse collocato in modo definitivo nell\u2019attuale posizione.\nFiancheggia la chiesa uno stilizzato campanile, ove sono inserite decorazioni raffiguranti i simboli degli evangelisti."}
{"id": "2356373", "revid": "116116160", "url": "https://it.wikipedia.org/wiki?curid=2356373", "title": "Nordhorn", "text": "Nordhorn \u00e8 una citt\u00e0 di abitanti della Bassa Sassonia, in Germania.\n\u00c8 il capoluogo, e il centro maggiore, del circondario della Contea di Bentheim.\nNordhorn possiede lo status di \"Comune indipendente\" (\"Selbst\u00e4ndige Gemeinde\")."}
{"id": "2356376", "revid": "1573940", "url": "https://it.wikipedia.org/wiki?curid=2356376", "title": "Chiesa di San Bruno (Roma)", "text": "La chiesa di San Bruno \u00e8 una chiesa di Roma, situata in via della Pisana, nel suburbio Gianicolense.\nEssa \u00e8 stata costruita nel 1990 su progetto dell'architetto Carlo Bevilacqua. Il 5 aprile 1992 la chiesa ha ricevuto la visita di papa Giovanni Paolo II.\nLa chiesa \u00e8 sede parrocchiale, eretta il 1\u00ba ottobre 1964 con il decreto del cardinale vicario Clemente Micara \"Succrescente de die\"."}
{"id": "2356377", "revid": "1711941", "url": "https://it.wikipedia.org/wiki?curid=2356377", "title": "Gamling", "text": ""}
{"id": "2356382", "revid": "339392", "url": "https://it.wikipedia.org/wiki?curid=2356382", "title": "Filippo, duca di Edimburgo", "text": ""}
{"id": "2356383", "revid": "125333200", "url": "https://it.wikipedia.org/wiki?curid=2356383", "title": "Paglia Orba", "text": "Il monte Paglia Orba \u00e8 uno dei monti pi\u00f9 famosi della Corsica e la terza vetta dell'isola per altezza: \u00e8 un massiccio isolato, e domina la costa ovest dell'isola; viene soprannominato il \u00ab Cervino corso \u00bb o anche la \u00ab Regina delle montagne corse \u00bb.\nGeologia.\nContrariamente alle montagne del massiccio del Monte Cinto, formate principalmente di rocce vulcaniche, sul Paglia Orba prevalgono il gres e i conglomerati (puddinga) i cui singoli elementi rocciosi superano a volte i metro cubo di volume.\nGeografia.\nCon i suoi 2\u00a0525 metri d'altezza, il Paglia Orba si trova nel comune di Albertacce. \u00c8 superato di circa 200 metri dal Monte Cinto. Il Golo, il fiume pi\u00f9 importante della Corsica, nasce alle sue pendici.\nSui pendii a 1384 metri d'altezza, nasce il ruscello Orba nella foresta comunale di Albertacce, interamente di pino laricio.\nVisibilit\u00e0.\nIl particolare profilo della vetta la sua posizione a dominio della costa occidentale la rendono agevolmente riconoscibile da grandissima distanza; in particolare dalla riviera ligure di Ponente e dalla Costa Azzurra nelle giornate di sole pi\u00f9 luminose e terse, specialmente nella stagione invernale, meno condizionata da foschie ed evaporazione, quando le vette delle montagne corse emergono oltre la linea dell'orizzonte."}
{"id": "2356386", "revid": "121930329", "url": "https://it.wikipedia.org/wiki?curid=2356386", "title": "Kusel", "text": "Kusel \u00e8 una citt\u00e0 di 5.518 abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa KUS) e della comunit\u00e0 amministrativa (\"Verbandsgemeinde\") omonima.\nDal 2019 \u00e8 gemellata con la citt\u00e0 di Valguarnera Caropepe"}
{"id": "2356388", "revid": "83531", "url": "https://it.wikipedia.org/wiki?curid=2356388", "title": "Residenze reali britanniche", "text": "Come la maggior parte delle Case Reali, anche i Windsor possiedono numerosi palazzi, castelli e ville utilizzate come residenze ufficiali o luoghi di riposo a seconda del sovrano regnante. \nNel corso dei secoli i sovrani hanno ristrutturato, adattato e ingrandito manieri e palazzi acquistati o ereditati che si tramandano da intere generazioni. &lt;br&gt;\nNel regno della regina Elisabetta II la maggior parte delle residenze sono state oggetto di importanti restauri e alcune utilizzate come residenze ufficiali di membri della casa reale.\nSegue uno specchio delle residenze reali occupate dalla famiglia reale britannica in cui vi sono elencate sia le residenze ufficiali di Stato che quelle di propriet\u00e0 personale dei componenti della famiglia."}
{"id": "2356389", "revid": "58907497", "url": "https://it.wikipedia.org/wiki?curid=2356389", "title": "Onorificenze belghe", "text": "Elenco delle onorificenze e degli ordini di merito e cavallereschi distribuiti dal Regno del Belgio e dallo Stato Indipendente del Congo, sottoposto al governo belga."}
{"id": "2356391", "revid": "1305772", "url": "https://it.wikipedia.org/wiki?curid=2356391", "title": "Eleonora d'Aragona", "text": "Con il nome di Eleonora d'Aragona sono identificati vari personaggi storici:"}
{"id": "2356412", "revid": "767487", "url": "https://it.wikipedia.org/wiki?curid=2356412", "title": "Troglocaris anophthalmus", "text": "Troglocaris anophthalmus \u00e8 un crostaceo decapode troglobio d'acqua dolce appartenente alla famiglia Atyidae.\nDistribuzione e habitat.\nDiffuso nelle acque sotterranee dei sistemi carsici dell'Italia, della Croazia, della Slovenia e della Bosnia ed Erzegovina.\nBiologia.\nPoco nota.\nStato di conservazione.\nQuesta specie non \u00e8 attualmente considerata minacciata dalla IUCN. Possibili impatti possono provenire dalla distruzione dell'habitat per costruzione di cave, miniere e altre infrastrutture, dall'eccessivo prelievo di acqua dai pozzi e dalle possibili infiltrazioni di inquinanti chimici e biologici nelle acque sotterranee."}
{"id": "2356417", "revid": "767487", "url": "https://it.wikipedia.org/wiki?curid=2356417", "title": "Tones", "text": "Tones \u00e8 il secondo album solista di Eric Johnson, pubblicato nel 1986 dall'etichetta discografica Reprise Records.\nDue delle tracce sono state registrate nuovamente dall'album \"Seven Worlds\".\nLa canzone \"Zap\" venne chiamata cos\u00ec perch\u00e9 Eric compose il pezzo seguendo lo stile di Frank Zappa.\nIl brano \"Trail of Tears\" \u00e8 dedicato al cosiddetto \"Sentiero delle lacrime\", ossia la forzata ricollocazione e movimento dei Nativi americani dalle loro abitazioni nel Territorio Indiano (oggi Oklahoma) all'Occidente.\nTracce.\nTutti i brani sono composti da Eric Johnson, eccetto dove segnalato."}
{"id": "2356424", "revid": "84184", "url": "https://it.wikipedia.org/wiki?curid=2356424", "title": "Vaillant", "text": ""}
{"id": "2356430", "revid": "74801", "url": "https://it.wikipedia.org/wiki?curid=2356430", "title": "Eutin", "text": "Eutin \u00e8 una citt\u00e0 di abitanti (2019) dello Schleswig-Holstein, in Germania; \u00e8 capoluogo del circondario dell'Holstein Orientale.\nGeografia fisica.\nEutin \u00e8 situata nella regione detta Svizzera dello Holstein, e il suo territorio \u00e8 bagnato dal fiume Schwentine. \u00c8 una piccola capitale della cultura in mezzo a un territorio prevalentemente agricolo. La citt\u00e0 si affaccia sul Gran lago di Eutin.\n\u00c8 nota per motivi paesaggistici, visto che \u00e8 il centro pi\u00f9 importante del parco naturale del Holsteinische Schweiz, che deve il suo nome alla presenza di oltre 200 tra laghi e laghetti.\nIl territorio della citt\u00e0, in particolare la frazione di Fissau, condivide le rive del lago Keller con quello della citt\u00e0 di Malente.\nStoria.\nEutin \u00e8 stata dominata dapprima dai duchi von Holstein-Gottorf, poi dai vescovi-principi di Lubecca e per ultimo dalla famiglia von Oldenburg.\nAlcuni edifici antichi racchiudono la piazza centrale: il Rathaus (municipio) del 1791, il Witwenpalais del 1766, la casa a graticcio del XVII secolo, la chiesa di St. Michaetis risalente al '300-'400. Il nucleo principale del Castello di Eutin \u00e8 di epoca medievale.\nLa piazza antistante al Castello, Schlossplatz, \u00e8 racchiusa da edifici risalenti al 1829-30: l'antica scuderia del fortilizio, il Marstall che ospita il museo di storia della citt\u00e0, che illustra il periodo di maggior splendore di Eutin con mostre permanenti, l'Ostholstein- Museu.\nNei secoli XVI e XVII i religiosi edificarono una struttura a quadrilatero di stampo rinascimentale, ma a inizio '700, dopo un rovinoso incendio, il fortilizio venne ricostruito lentamente in forme barocche."}
{"id": "2356446", "revid": "599013", "url": "https://it.wikipedia.org/wiki?curid=2356446", "title": "Boris Strel", "text": "In seguito alla dissoluzione della Jugoslavia, nel 1991 aveva assunto la cittadinanza slovena.\nBiografia.\nCarriera sciistica.\nStagioni 1977-1981.\nGigantista puro originario di \u0160kofja Loka, Boris Strel ottenne il suo primo successo in carriera vincendo la medaglia d'oro agli Europei juniores di Kranjska Gora 1977. In Coppa del Mondo il suo primo piazzamento fu il 7\u00ba posto del 4 febbraio 1979 a Jasn\u00e1, in Cecoslovacchia.\nPartecip\u00f2 ai XIII Giochi olimpici invernali di , negli Stati Uniti, classificandosi 8\u00ba nello slalom gigante e non completando lo slalom speciale. Il 26 gennaio 1981 conquist\u00f2 il primo podio in Coppa del Mondo, il terzo posto nello slalom gigante disputato sull'impegnativo tracciato di Adelboden in Svizzera alle spalle dello svedese Ingemar Stenmark e dell'austriaco Christian Orlainsky.\nStagioni 1982-1985.\nIl 15 dicembre 1981 a Cortina d'Ampezzo in Italia si aggiudic\u00f2 l'unica vittoria in Coppa del Mondo di carriera, nonch\u00e9 ultimo podio, davanti allo statunitense Phil Mahre e allo svizzero Jo\u00ebl Gaspoz. Nel 1982 ai Mondiali di Schladming in Austria raggiunge l'apice del successo ottenendo la medaglia di bronzo alle spalle di Steve Mahre e di Stenmark.\nConvocato per i XIV Giochi olimpici invernali di in Jugoslavia (ora Bosnia ed Erzegovina), si piazz\u00f2 5\u00ba nello slalom gigante. Termin\u00f2 l'attivit\u00e0 agonistica al termine della stagione 1984-1985; il suo ultimo piazzamento in Coppa del Mondo fu il 15\u00ba posto nello slalom gigante del 15 gennaio 1985 disputato sulle nevi di casa di Kranjska Gora.\nAltre attivit\u00e0.\nDopo il ritiro gest\u00ec una scuola sci e un negozio di attrezzature sportive invernali; fu trovato morto nel 2013, all'et\u00e0 di 53 anni, probabilmente suicida.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2356451", "revid": "125437681", "url": "https://it.wikipedia.org/wiki?curid=2356451", "title": "Pinneberg", "text": "Pinneberg (in basso tedesco \"Pinnbarg\") \u00e8 una citt\u00e0 di abitanti dello Schleswig-Holstein, in Germania.\n\u00c8 il capoluogo del circondario omonimo."}
{"id": "2356457", "revid": "1543377", "url": "https://it.wikipedia.org/wiki?curid=2356457", "title": "Eddy Maillet", "text": "Carriera.\n\u00c8 arbitro internazionale dal 1\u00ba gennaio 2001. Fa il suo esordio da tale nel giugno dello stesso anno, dirigendo una partita valida per le qualificazioni alla Coppa delle nazioni africane 2002. Ha partecipato alla Coppa delle Nazioni Africane nel 2004 in Tunisia, 2006 in Egitto, nel 2008 in Ghana e nel 2010 in Angola, e alla Coppa d'Asia del 2007 in Thailandia, Vietnam, Indonesia e Malaysia.\nNel 2007 arbitra anche in occasione dei Mondiali di calcio Under 17 in Corea del Sud. Nel giugno 2009 \u00e8 convocato, per la prima volta e in qualit\u00e0 di riserva, al torneo FIFA Confederations Cup. Nel settembre 2009 viene convocato, per la prima volta, in vista del Campionato mondiale di calcio Under-20 in programma in Egitto e il mese successivo giunge la convocazione per dirigere al Mondiale Under 17 in Nigeria.\nNel novembre 2009 \u00e8 designato per dirigere lo spareggio, in gara unica, per l'accesso ai Mondiali 2010 tra Egitto e Algeria. Partecipa ai mondiali di calcio in Sudafrica del 2010, essendo stato selezionato ufficialmente dalla FIFA. Si tratta, per un membro della Federazione calcistica delle Seychelles, della prima partecipazione in assoluto ad una fase finale del Campionato mondiale di calcio. La sua prima designazione nella rassegna sudafricana \u00e8 Honduras-Cile, incontro valido per la prima giornata del gruppo H, il 16 giugno 2010.\nSuccessivamente dirige Slovacchia-Paraguay, valida per la seconda giornata del gruppo F, ed in programma il 20 giugno 2010. Nel gennaio del 2012 \u00e8 selezionato dalla CAF per la Coppa delle nazioni africane 2012. In questo torneo dirige una partita della fase a gironi, un quarto di finale e ricopre infine il ruolo di quarto uomo nella finalissima tra Zambia e Costa d'Avorio. Ricopre anche la carica di coordinatore arbitrale della sua nazione, le isole Seychelles. Il 31 dicembre 2012 \u00e8 costretto al ritiro in seguito a sopraggiunti limiti di et\u00e0. Subito dopo, inizia a lavorare come istruttore arbitrale per conto della CAF."}
{"id": "2356471", "revid": "113757", "url": "https://it.wikipedia.org/wiki?curid=2356471", "title": "Monte Paglia Orba", "text": ""}
{"id": "2356477", "revid": "113757", "url": "https://it.wikipedia.org/wiki?curid=2356477", "title": "Monte Padru", "text": ""}
{"id": "2356481", "revid": "118838749", "url": "https://it.wikipedia.org/wiki?curid=2356481", "title": "Vanni Clodomiro", "text": "Si \u00e8 laureato alla Sapienza di Roma in Lettere classiche e lettere moderne.\nGi\u00e0 allievo di Renzo De Felice, \u00e8 cultore di Storia contemporanea presso l'Universit\u00e0 della Calabria. Si occupa di storia dei partiti e movimenti politici, ed \u00e8 uno dei principali collaboratori dell'Istituto Storico Italiano per l'Et\u00e0 Moderna e Contemporanea, presieduto da Luigi Lotti. Presiede l'Istituto di Studi Storici di Catanzaro fin dal 1984. Ha collaborato e collabora con diverse riviste di storia, tra cui \"Storia Contemporanea\", diretta da De Felice. \nDopo la scomparsa di Norberto Bobbio, \u00e8 stato inserito nel Comitato scientifico della rivista di storia \"Studi Piacentini\", ora \"I Sentieri della ricerca\", diretta da Angelo Del Boca."}
{"id": "2356508", "revid": "125437688", "url": "https://it.wikipedia.org/wiki?curid=2356508", "title": "Pl\u00f6n", "text": "Pl\u00f6n (in basso tedesco \"Pl\u00f6\u00f6n\") \u00e8 una citt\u00e0 di 12.788 abitanti dello Schleswig-Holstein, in Germania.\n\u00c8 il capoluogo del circondario (\"Kreis\") omonimo (targa PL\u00d6).\nHa dato i natali al militare nazista Karl von Graffen.\nGeografia fisica.\nLa citt\u00e0 si estende sulla riva settentrionale dell'omonimo Gran lago. La citt\u00e0 \u00e8 compresa nel territorio collinoso detto Svizzera dell'Holstein. Solo 7,8\u00a0km\u00b2 del territorio cittadino sono su terra, mentre la rimanente superficie si divide fra quelle di undici laghi, tutti appartenenti alla citt\u00e0, mentre quelle di altri cinque le appartengono in parte. Fra gli altri: Lago di Behl, Edebergsee, H\u00f6ftsee, Gran lago di Madebr\u00f6ken, Piccolo lago di Madebr\u00f6ken, Sch\u00f6hsee, Stadtsee, Suhrer See, Trentsee e poi il Gran lago di Pl\u00f6n ed il Piccolo lago di Pl\u00f6n mentre il Trammer See \u00e8 di quelli che appartengono solo parzialmente a Pl\u00f6n.\nComuni limitrofi.\nPl\u00f6n confina con i seguenti comuni (in senso orario, iniziando da nord): Rathjensdorf, Grebin, Malente, B\u00f6sdorf, Bosau, Nehmten, Ascheberg (Holstein), D\u00f6rnick, Wittmoldt. Tranne che Malente e Bosau, che appartengono al circondario dello Holstein Orientale, tutti i comuni limitrofi appartengono al circondario di Pl\u00f6n.\nStoria.\nLa citt\u00e0 ed il suo distretto diviene temporaneamente indipendente sotto il governo di una linea cadetta danese: i duchi di Schleswig Holstein S\u00f6nderburg in Pl\u00f6n. La linea ducale si costituisce nel 1622 da Joachim Ernst (1595-71), fratello cadetto del duca di S\u00f6nderburg. Nel 1669 si distacca la linea nuova linea di Norburg col duca Christian August (1669-87) cui succede August (-1699). Il figlio Joachim Friedrich (1699-22) eredita il ducato di Pl\u00f6n nel 1706. come Joachim II Friedrich (1706-22) della linea di Norburg ed a lui il nipote Friedrich Karl (1729-61), figlio del fratello minore Christian Karl di Norburg (1674-06).\nTuttavia, Friedrich Karl essendo nato postumo al padre dal matrimonio morganatico con Dorothea Christine von Aichelburg che non viene dapprima riconosciuta come principessa danese, gli viene contestata l'eredit\u00e0 del ducato dal duca Joachim Ernst II di Rethwisch, e solo alla sua morte pu\u00f2 governare il ducato. Grande costruttore di palazzi barocchi, come il castello di Pl\u00f6n, il F\u00fcrstenhaus e il palazzo di Traventhal, e mecenate di molti artisti, cede il ducato al re di Danimarca per debiti di conseguenza alla convenzione del 1756 con la Corona danese per la quale, in caso di estinzione della linea ducale di Pl\u00f6n, i possedimenti sarebbero passati al re danese come duca di Holstein, fatto che avviene nel 1761. \nCon lui si estingue questa casa ducale avendo solo una figlia ed un unico maschio nato da una relazione con Maria Catharina Bein, figlia del ciambellano di corte a cui lascia alcune terre e una rendita. \nLe terre dei feudi imperiali si estendono su Pl\u00f6n, Ahrenb\u00f6ck, Rheinfeld, Rethwisch, Travendal e la tenuta di Stocksee.\nAmministrazione.\nGemellaggi.\nPl\u00f6n \u00e8 gemellata con:"}
{"id": "2356509", "revid": "23754658", "url": "https://it.wikipedia.org/wiki?curid=2356509", "title": "Diocesi di Fermo", "text": ""}
{"id": "2356510", "revid": "1305772", "url": "https://it.wikipedia.org/wiki?curid=2356510", "title": "Glechoma", "text": "Glechoma \u00e8 un genere di piante Spermatofite Dicotiledoni appartenenti alla famiglia delle Lamiaceae, dall'aspetto di piccole erbacee stolonifere perenni dal tipico fiore labiato.\nEtimologia.\nIl nome del genere, che si trova per la prima volta negli scritti di Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, pu\u00f2 essere tradotto dal greco (\"glechon\") con \u201cpuleggio\u201d col quale normalmente si indica una variet\u00e0 di menta, forse il \"penny-royal\", Mentha pulegium.\nIl nome scientifico \u00e8 stato definito nella pubblicazione \"Species Plantarum - 2: 578\" del 1753 lavoro di Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi.\nDescrizione.\nL'altezza delle piante varia da 10 a 50\u00a0cm (massimo 100\u00a0cm). La forma biologica delle specie (almeno per quelle europee) \u00e8 emicriptofita reptante (H rept), ossia sono piante erbacee e perenni, con gemme svernanti al livello del suolo e protette dalla lettiera o dalla neve. Mostrano inoltre un accrescimento aderente al suolo con carattere strisciante. Le piante sono poco odorose. Alcune specie sono ginodioiche.\nRadici.\nLe radici sono del tipo stolonifero e secondarie da rizoma.\nFusto.\nI fusti sono a sezione quadrangolare a causa della presenza di fasci di collenchima posti agli angoli; sono inoltre pi\u00f9 o meno pubescenti; sono striscianti e radicanti ai nodi dai quali possono spuntare o dei rametti eretti e fertili con dei fiori, oppure altri con portamento strisciante dai quali l'anno seguente possono generarsi altri rami fertili (con fiori) : in definitiva delle nuove piante.\nFoglie.\nLa disposizione delle foglie lungo il fusto \u00e8 opposta; sono picciolate e senza stipole. Il bordo \u00e8 crenato e la lamina \u00e8 reniforme o cordata o cuoriforme. Le foglie superiori sono progressivamente sessili. Il colore delle foglie \u00e8 verde e tutta la pagina superiore \u00e8 ricoperta di piccole venature che le danno una fisionomia rugosa; sono inoltre pubescenti. \nInfiorescenza.\nL'infiorescenza \u00e8 formata da verticillastri ascellari di 2 \u2013 3 o pi\u00f9 fiori. I fiori sono disposti pi\u00f9 o meno unilateralmente (non ad anello attorno al fusto). Insieme ai fiori sono presenti delle foglie normali e non delle brattee \u2013 possono invece essere presenti delle bratteole (queste ultime sono molto pi\u00f9 piccole delle brattee e generalmente sono uniche alla base di ogni fiore). Il peduncolo \u00e8 circondato da un anello di peli bianchi patenti. \nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri.\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. I semi sono sprovvisti di endosperma.\nDistribuzione e habitat.\nQueste piante in genere preferiscono le zone boschive (specialmente i margini dei boschi) fresche, lievemente umide e ombreggiate dal piano fino a quote medie (1000 - 1500 ). Per le specie alpine il substrato preferito \u00e8 sia calcareo che siliceo con pH neutro del terreno che deve avere valori nutrizionali medi e deve essere mediamente umido.\nLa distribuzione di queste piante in Italia \u00e8 abbastanza buona a parte la specie \"Glechoma sardoa\" che si trova solo in Sardegna. Fuori dall'Italia sono presenti soprattutto nell'Eurasia.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Glechoma\" \u00e8 descritto nella trib\u00f9 Mentheae (sottotrib\u00f9 Nepetinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nNelle vecchie trattazioni botaniche le piante di questa voce sono descritte all'interno del genere \"Nepeta\" , chiamato comunemente \"gattaia\". In effetti le differenze tra le specie dei due generi (\"Glechoma\" e \"Nepeta\") sono minime: il lobo mediano del labbro inferiore della corolla delle \u201cNepeta\u201d \u00e8 concavo, inoltre le foglie (sempre delle \"Nepeta\") poste all'ascella dei fiori sono trasformate in brattee.\nVariabilit\u00e0 e Ibridi.\nLe piante di \"Glechoma\" sono polimorfe per alcune caratteristiche:\nIn effetti questo polimorfismo causa delle diversit\u00e0 di classificazione in alcune specie di questo genere. Ad esempio le due specie di \"Glechoma\" presenti nella flora spontanea italiana continentale non sempre dai vari Autori sono presentate come appartenenti a due specie diverse.\nFilogenesi.\nSono stati fatti alcuni studi specifici di tipo filogenetico sulle specie del genere \"Glechoma\". Questi studi in parte sono stati ostacolati dai cromosomi di piccole dimensioni e dalla poliploidia: le specie di questo genere sono tetraploidi (2n = 36) con un numero di cromosomi di base x = 9. Da tali ricerche risulta che le varie specie del genere sono raggruppate geograficamente in corrispondenza di cladi ben definiti. In particolare sono stati individuati tre cladi principali (gruppi monofiletici) in corrispondenza delle tre principali aree di distribuzione delle specie di \"Glechoma\" (Europa-Stati Uniti d'America, Cina-Corea e Giappone).\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco seguente utilizza in parte il sistema delle chiavi analitiche:.\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nL'utilizzo di queste piante non \u00e8 molto marcato. Nel giardinaggio si sfrutta la caratteristica tappezzante (e in parte anche invasiva) di queste specie per riempire delle zone di giardino in mezza ombra (o moderatamente soleggiate) con terreni umidi ma ben drenati; mentre in cucina sono usate raramente come non frequentemente sono usate nella medicina (a parte la specie \"Glechoma hederacea\" che possiede qualche propriet\u00e0 farmaceutica interessate)."}
{"id": "2356511", "revid": "767487", "url": "https://it.wikipedia.org/wiki?curid=2356511", "title": "Specie di Glechoma", "text": "Elenco delle specie di \"Glechoma\":"}
{"id": "2356516", "revid": "199745", "url": "https://it.wikipedia.org/wiki?curid=2356516", "title": "Ellera terrestre", "text": ""}
{"id": "2356517", "revid": "287204", "url": "https://it.wikipedia.org/wiki?curid=2356517", "title": "Punta Gelas di Lourousa", "text": "La punta Gelas di Lourousa (3261\u00a0m) \u00e8 una montagna delle Alpi Marittime, appartenente al gruppo del monte Argentera.\nCaratteristiche.\nSi trova nell'alta valle Gesso, sulla cresta che divide le valli Gesso della Valletta e Gesso di Entracque. Si trova sul confine tra il comune di Entracque e quello di Valdieri.\n\u00c8 la vetta pi\u00f9 settentrionale delle quattro che compongono la serra dell'Argentera, ed \u00e8 punto d'incontro di due dorsali. La principale giunge da sud, dalle vette principali dell'Argentera, piega leggermente per portarsi verso nord-est al vicino monte Stella, quindi piega ad arco, dirigendosi prima ad est poi a sud-est e digradando verso il sottostante \"bacino del Chiotas\". La dorsale secondaria dirama dalla vetta e scende verso nord-ovest, in direzione del Corno Stella.\nLa montagna domina il \"canalone di Lourousa\", un ripido canalone che scende dalla forcella tra la punta ed il monte Stella (\"colletto Coolidge\") in direzione nord-ovest per un dislivello di circa 900\u00a0m su pendenze medie di 45\u00b0. Il ghiacciaio contenuto nel canalone \u00e8 detto \"Gel\u00e0s di Lourousa\"; da questo la montagna prende il suo nome.\nDal punto di vista geologico la montagna appartiene al \"massiccio cristallino dell'Argentera\". Si tratta essenzialmente di gneiss di varia composizione e diverso grado di scistosit\u00e0.\nAscensione alla vetta.\nLa prima ascensione fu effettuata il 18 agosto 1879 da William Auguste Coolidge con le guide Christian Almer padre e figlio salendo dal canalone di Lourousa; si trattava della stessa ascensione durante la quale i tre alpinisti raggiunsero la cima sud dell'Argentera.\nLa via normale \u00e8 ancora quella seguita dal Coolidge per arrivare in vetta, ovvero la risalita del \"canalone di Lourousa\". Si tratta di un percorso alpinistico su neve, con grado di difficolt\u00e0 valutato in AD. La discesa si pu\u00f2 effettuare per la stessa via, oppure raggiungendo per cengia la normale alla cima nord dell'Argentera.\nPer percorrere la via normale ci si pu\u00f2 appoggiare al vicino rifugio Morelli-Buzzi, nella parte sommitale del \"vallone di Lourousa\"."}
{"id": "2356524", "revid": "54253", "url": "https://it.wikipedia.org/wiki?curid=2356524", "title": "Demistificatore", "text": ""}
{"id": "2356526", "revid": "767487", "url": "https://it.wikipedia.org/wiki?curid=2356526", "title": "Ah Via Musicom", "text": "Ah Via Musicom \u00e8 il terzo album solista di Eric Johnson, pubblicato a febbraio del 1990.\nMolte delle canzoni di quest'album sono dedicate ad alcuni chitarristi. Johnson ha rivelato in un'intervista per il giornale \"Guitar Player\" nel marzo 1990 che \"Steve's Boogie\" \u00e8 dedicata a Steve Hennig, mentre \"Song for George\" \u00e8 dedicata ad un vecchio amico chitarrista di 80 anni, da lui chiamato \"George Washington\". Infine, \"East Wes\" \u00e8 dedicata al chitarrista jazz Wes Montgomery.\nTracce.\nTutti i brani sono stati composti da Eric Johnson, eccetto dove indicato.\nPosizioni.\nAlbum - Billboard (Nord America)\nSingles - Billboard (Nord America)\nPremi.\nGrammy Awards"}
{"id": "2356530", "revid": "124123", "url": "https://it.wikipedia.org/wiki?curid=2356530", "title": "Giacinto Fontana", "text": "Vita.\nSoprano, probabile allievo di Francesco Gasparini (assieme a Giovanni Ossi e Girolamo Bartoluzzi), dopo gli esordi in ruoli comici negli intermezzi, fu attivo quasi esclusivamente a Roma tra il 1712 e il 1735.\nSpecializzato nei ruoli femminili, ricopr\u00ec quasi esclusivamente prime parti, raccogliendo grande successo sotto la guida, oltre che del suo maestro Gasparini, dei maggiori musicisti del tempo, da Leonardo Vinci a Antonio Vivaldi.\nApprezzato dal Metastasio e da Montesquieu che, nel suo viaggio in Italia nel 1729, lament\u00f2 di non aver visto \"ni Faustina, ni Senezino\", ma si \"accontent\u00f2\" dell'aver visto la \"Semiramide riconosciuta\" di Leonardo Vinci, in cui primeggi\u00f2 il Fontana assieme al castrato Carlo Scalzi."}
{"id": "2356532", "revid": "446353", "url": "https://it.wikipedia.org/wiki?curid=2356532", "title": "Alessio Narbone", "text": "Biografia.\nNel 1817 fu ordinato sacerdote, mentre faceva parte della Compagnia di Ges\u00f9. Da l\u00ec, sal\u00ec tutti i gradi religiosi, fino ad arrivare a ricoprire il ruolo di Padre Professo. Insegn\u00f2 letteratura, teologia dogmatica, filosofia.\nNel 1848, dopo la chiusura dei due collegi gesuiti di Palermo, Alessio Narbone trov\u00f2 rifugio nel seminario vescovile. Venne eletto professore di retorica e, dopo la restaurazione, ritorn\u00f2 all'antica casa. Nel 1860 i Gesuiti venivano espulsi ancora una volta, ma Narbone, per via delle sue condizioni di salute molto gravi, rimase a Palermo ospite dell'infermeria dei sacerdoti. Anche in quel luogo per\u00f2, la rivoluzione Garibaldina mise a soqquadro e saccheggi\u00f2 parte dei manoscritti che il Narbone custodiva molto gelosamente. Questa situazione aggrav\u00f2 ancora di pi\u00f9 le sue condizioni di salute, che lo portarono alla morte il 12 dicembre del 1860.\nAlcune delle opere che il fratello riusc\u00ec a salvare sono: \"Diario Sacro Palermitano\", \"Vita di San Lucio I Papa e martire\", \"Prerogativa della chiesa siracusana\", \"Storia letteraria sicula\", formata da 4 volumi. Inoltre Alessio Narbone cre\u00f2 molte opere di erudizione, quindi \u00e8 considerato come il pi\u00f9 grande erudito dell'Ottocento siciliano."}
{"id": "2356539", "revid": "1543377", "url": "https://it.wikipedia.org/wiki?curid=2356539", "title": "Abdoulaye Armin Kane", "text": "Biografia.\nAbdoulaye Armin Kane \u00e8 un pittore, scultore e video-maker. Vive e lavora a Dakar, dove si \u00e8 anche laureato presso l'Accademia di Belle Arti.\nAttivit\u00e0.\nArmin Kane Ha partecipato a diverse mostre collettive in Senegal e all'estero. Ha partecipato a Dak'Art 2008 (durante la Biennale di Dakar del 2008) con l'animazione \"yaatal Kaddou\" o \"l'avvenimento\", in cui ha analizzato le questioni della mobilit\u00e0 urbana. L'artista descrive con il suo video di animazione la vita urbana in Senegal a partire da un'analisi delle correlazioni sociali e del rapporto degli abitanti con la citt\u00e0.\n\u00c8 il primo artista ad aver inserito una sua opera concepita appositamente per Wikipedia. Armin Kane, il cui nome d'arte \u00e8 Minar, utilizza per le sue sculture una serie di materiali, in particolare il legno e il ferro, successivamente trasformati in opere digitali.\nIn aggiunta al suo lavoro di artista, ha avviato dal 2005 una serie di workshops di espressione visiva al centro psichiatrico di Dakar, poich\u00e9 gran parte della sua attivit\u00e0 artistica procede di pari passo con il suo impegno nel descrivere gli attuali problemi di ordine sociale, economico, politico e culturale del suo paese."}
{"id": "2356546", "revid": "287204", "url": "https://it.wikipedia.org/wiki?curid=2356546", "title": "Itzcoatl", "text": ""}
{"id": "2356550", "revid": "272884", "url": "https://it.wikipedia.org/wiki?curid=2356550", "title": "Accordo di Lissa", "text": "L'accordo di Lissa (anche conosciuto come Accordo Tito-\u0160uba\u0161i\u0107, in croato \"Vi\u0161ki sporazum\", in serbo \u0412\u0438\u0448\u043a\u0438 \u0441\u043f\u043e\u0440\u0430\u0437\u0443\u043c) del 16 giugno 1944, fu un accomodamento col quale il governo in esilio di re Pietro II di Jugoslavia - rappresentato dal proprio primo ministro Ivan \u0160uba\u0161i\u0107 - riconobbe come esercito regolare del paese l'Esercito popolare di liberazione della Jugoslavia comandato da Josip Broz Tito, in cambio di un impegno di quest'ultimo ad un governo di coalizione.\nInquadramento storico.\nAl termine della campagna di Jugoslavia, il paese venne smembrato fra la Germania, l'Italia, l'Ungheria, l'Albania e la Bulgaria; il Montenegro divenne un protettorato italiano, cos\u00ec come la Serbia entr\u00f2 nella sfera d'influenza tedesca. La Croazia non ottenne la gran parte delle coste dalmate cui aspirava, annesse invece dall'Italia, ma inglob\u00f2 la Bosnia nello Stato Indipendente di Croazia, alla guida del quale si pose il capo (\"Poglavnik\") del movimento ustascia Ante Paveli\u0107.\nNel pieno dello sbando dell'esercito jugoslavo, un gruppo di ufficiali - per lo pi\u00f9 serbi - costitu\u00ec al comando di Dra\u017ea Mihailovi\u0107 il 13 maggio 1941 l\"'Esercito Jugoslavo in Patria\" (Jugoslovenska Vojska U Otad\u017ebini, JVuO; in cirillico J\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0432\u043e\u0458\u0441\u043a\u0430 \u0443 \u043e\u0442\u0430\u045f\u0431\u0438\u043d\u0438, \u0408\u0412\u0443\u041e), fedele al re Pietro II in esilio e pronto a combattere l'occupazione tedesca, assumendo popolarmente il nome di Cetnici. Fra il 1941 e il 1943 i Cetnici ebbero l'appoggio degli Alleati, anche se la loro condotta di guerra fu estremamente controversa: pur combattendo contro i tedeschi, si allearono localmente con gli italiani in funzione antiustascia e soprattutto, a partire dalla rottura di Mihailovi\u0107 con Tito dell'ottobre 1941, affrontarono sul campo i partigiani comunisti, dei quali divennero acerrimi nemici.\nAlla Conferenza di Teheran (novembre-dicembre 1943) Stalin chiese alle potenze occidentali un aiuto per i partigiani jugoslavi, ed i britannici - che tradizionalmente ritenevano i Balcani una propria zona di influenza - si trovarono nella necessit\u00e0 di scegliere se continuare a fare affidamento sui Cetnici o - viceversa - trovare un accordo con Tito.\nLe premesse dell'accordo.\nIn un \"memorandum\" del Dipartimento di Stato del 19 maggio 1944, si riassunsero le posizioni americane in merito alla Jugoslavia: auspicando un'unit\u00e0 d'intenti di tutte le forze sul campo contro il comune nemico militare, gli USA si dichiararono neutrali nei confronti degli interessi britannici e sovietici nell'area. Il \"memorandum\" concludeva che non vi era nessun impegno nei confronti di re Pietro o con qualsiasi governo jugoslavo, presente o futuro.\nDue giorni prima, Churchill aveva informato Tito via telegramma che \"come risultato del consiglio britannico, il re Pietro aveva dimissionato il governo [\"in esilio\"] di Puri\u0107, che includeva il generale Mihailovi\u0107 come ministro della guerra\", aggiungendo che il re stava assegnando un nuovo incarico di primo ministro al dr. Ivan \u0160uba\u0161i\u0107. Alla fine del mese, il governo britannico ritir\u00f2 la propria missione militare presso il comando dei Cetnici: la sorte di Mihailovi\u0107 era oramai segnata, ma Churchill - ben cosciente del rapporto privilegiato fra Stalin e Tito - aveva a questo punto la necessit\u00e0 di far trovare un accordo fra quest'ultimo e il nuovo primo ministro jugoslavo, per non dover lasciare mano libera ai sovietici nei territori jugoslavi. Queste furono pertanto le premesse dell'accordo di Lissa.\nL'incontro Tito-\u0160uba\u0161i\u0107 a Lissa e il contenuto dell'accordo.\nAi primi giorni di giugno del 1944, il quartier generale di Tito - assieme alle missioni militari britanniche e sovietiche - si era spostato dall'interno della Jugoslavia nell'isola dalmata di Lissa, a causa di una violenta offensiva militare tedesca contro il cuore delle forze partigiane: la cosiddetta Operazione R\u00f6sselsprung, nella quale lo stesso Tito aveva seriamente rischiato di essere catturato o ucciso.\nIl 1\u00ba giugno \u0160uba\u0161i\u0107 aveva varato il suo governo, senza includere al suo interno nessun serbo per sottolineare la frattura ormai esistente col movimento dei cetnici; di fatto il governo nasceva con l'unico scopo di addivenire ad un accordo con Tito, dopo di che si sarebbe dimesso per favorire un nuovo gabinetto formato assieme alle forze partigiane.\nCon queste premesse, \u0160uba\u0161i\u0107 vol\u00f2 fino a Lissa e il 16 giugno concluse l'accordo, che prevedeva principalmente i seguenti punti:\nNell'accordo non si fece menzione del futuro della monarchia, e questo allarm\u00f2 il ministero degli esteri britannico, inoltre \u0160uba\u0161i\u0107 riport\u00f2 una promessa solo verbale di Tito, per cui il comunismo non sarebbe stato imposto obbligatoriamente al paese alla fine della guerra. Tutto ci\u00f2 fece concludere al colonnello Bailey - ufficiale britannico di collegamento fra il quartier generale dei cetnici di Mihailovi\u0107 e il governo di Sua Maest\u00e0 - che \"Tito ha permesso a \u0160uba\u0161i\u0107 di vincere al di fuori del paese per poter consolidare e rinforzare la sua posizione all'interno del paese\".\nI fatti successivi.\nAlla fine di ottobre del 1944, \u0160uba\u0161i\u0107 tratt\u00f2 con Tito a Belgrado la formazione del governo di coalizione previsto dall'accordo di Lissa: i colloqui terminarono con la firma di un nuovo accordo (1\u00ba novembre 1944), che fra l'altro concedeva al re la possibilit\u00e0 di designare un reggente in Jugoslavia. Tale accordo diverr\u00e0 la base per i colloqui sulla Jugoslavia all'interno della successiva conferenza di Jalta.\nSu invito di Stalin, \u0160uba\u0161i\u0107 si rec\u00f2 quindi a Mosca, dove stette dal 13 novembre fino al 2 dicembre. Il 25 novembre venne emesso un comunicato congiunto jugoslavo-sovietico sulla formazione di un nuovo governo di coalizione, che riprendeva e confermava i temi gi\u00e0 affrontati con Tito. Dai resoconti del segretario di \u0160uba\u0161i\u0107 - Dragovan \u0160epi\u0107 - risulta che in tutti questi frangenti l'allora primo ministro ricevette una serie di promesse tanto da Tito quanto da Stalin, che apparivano interessati a smussare qualsiasi asperit\u00e0 fra di essi.\nIl nuovo governo jugoslavo di coalizione venne quindi formato il 5 marzo 1945: Tito fu primo ministro, mentre a \u0160uba\u0161i\u0107 venne riservato il ministero degli esteri. Nel complesso, il governo vide venti ministri dell'AVNOJ, tre ministri del precedente governo in esilio e cinque ministri in rappresentanza dei partiti prebellici. Ad ottobre dello stesso anno, la politica riformista apertamente mutuata dall'esperienza sovietica del governo jugoslavo e il ferreo controllo dei comunisti su tutti i gangli vitali dello Stato spinsero \u0160uba\u0161i\u0107 a dare le dimissioni.\nAlle elezioni dell'11 novembre 1945, il Partito Comunista Jugoslavo e i partiti suoi alleati ottennero il 90,5% dei voti in una tornata elettorale che vide il boicottaggio di tutte le forze ad essi ostili, determinando in modo decisivo il rafforzamento del costituendo regime di Tito e dei suoi fedelissimi.\nCollegamenti esterni.\nG.E.Curtis, \"Post-War Yugoslavia\", Washington, Federal Research Division of the Library of Congress 1992"}
{"id": "2356551", "revid": "1305772", "url": "https://it.wikipedia.org/wiki?curid=2356551", "title": "Grazia Letizia Veronese", "text": "Biografia.\nNata nella Brianza, lavor\u00f2 come segretaria di Miki Del Prete nel Clan Celentano di Adriano Celentano. \nIncontr\u00f2 per la prima volta Lucio Battisti il 28 gennaio 1968, dopo essere stata fidanzata di Gian Pieretti, in occasione del Festival di Sanremo, dove Battisti si era recato in qualit\u00e0 di autore del brano \"La farfalla impazzita\"; i due si fidanzarono l'anno successivo ed ebbero un unico figlio, Luca Battisti, nato il 25 marzo 1973. Battisti e la Veronese si sposarono, con matrimonio civile, il 3 settembre 1976, dopo sette anni di fidanzamento.\nNel 1982, dopo la separazione artistica tra Battisti e Mogol, fu coautrice dei testi dell'album \"E gi\u00e0\" del marito, con lo pseudonimo \"Velezia\" (contrazione di Veronese Letizia Grazia). Secondo i depositi SIAE fu anche co-compositrice, insieme a Battisti, delle musiche degli album \"Don Giovanni\" (1986) e \"L'apparenza\" (1988); tuttavia il fatto che non sia citata tra i riconoscimenti nel libretto interno degli album ha portato a pensare che fosse stata accreditata solo per motivi pratici di separazione patrimoniale dei beni tra i due coniugi.\nControversie.\nNel corso degli anni la Veronese \u00e8 stata oggetto di critiche di vario genere, inasprite dal fatto che, in risposta, non ci sono mai state dichiarazioni di nessun tipo da parte dell'interessata.\nResponsabilit\u00e0 nella separazione tra Mogol e Battisti.\nMogol, pur non amando parlare dell'argomento (in un'occasione dichiar\u00f2: \u00abDelle persone io dico bene, oppure taccio. [\u2026] In questo caso taccio\u00bb), ha fatto capire che la Veronese avrebbe pi\u00f9 volte interferito nel rapporto tra lui e Battisti, spingendo Lucio a non assecondare Mogol nella questione dei diritti d'autore, che caus\u00f2 la rottura del loro sodalizio artistico, e ostacolando qualsiasi tentativo di ripresa dei rapporti tra i due dopo la loro separazione (come, ad esempio, nel cosiddetto \"episodio del burro\"). Anche il padre di Battisti, Alfiero, disse di ritenere che la separazione tra Battisti e Mogol fosse stata causata principalmente dalla Veronese.\nA causa di queste accuse, la Veronese \u00e8 stata pi\u00f9 volte paragonata alla figura di Y\u014dko Ono.\nProtezionismo dell'immagine di Battisti.\nA seguito della scomparsa di Battisti, avvenuta nel 1998, la Veronese ha adottato una condotta estremamente restrittiva e protezionistica nei confronti dell'immagine e dell'opera del marito, che consiste nel blocco di iniziative, di cover e di pubblicazioni di CD e DVD.\nAlcuni casi in cui ci\u00f2 avvenne furono:\nNonostante la totale mancanza di spiegazioni in merito, si ritiene che questa condotta sia indirizzata al contrasto di iniziative ritenute dalla Veronese di scarsa qualit\u00e0 e lesive dell'immagine di Battisti e dei tentativi di sfruttamento del nome di Battisti a fini promozionali da parte di soggetti estranei (altri artisti, case discografiche, sponsor di eventi); risulta, inoltre, in linea con quanto dichiarato e praticato dallo stesso Battisti nell'ultima fase della carriera, connotata dalla sua totale scomparsa da tutti i mass media.\nTuttavia questo atteggiamento \u00e8 stato spesso criticato, dato che l'ostracismo \u00e8 stato rivolto anche a manifestazioni curate da storici collaboratori di Battisti, a eventi del tutto dedicati a Battisti nonch\u00e9 alla diffusione della sua opera, tanto da apparire, secondo alcuni, come un vero e proprio tentativo di far cadere Battisti e tutto ci\u00f2 che lo riguarda nell'oblio e di cancellarne il ricordo; in contrasto \u00e8 spesso citata l'opera delle vedove di Giorgio Gaber e Fabrizio De Andr\u00e9, che promuovono la memoria dei mariti defunti tramite apposite fondazioni, senza che essa venga oltraggiata, anzich\u00e9 ostacolarla.\nA tale proposito, nel 2016 Paolo Giordano pubblica su \"Il Giornale\" un articolo dal titolo \"Salvate Lucio Battisti\", nel quale denuncia come l'assenza delle opere di Battisti dai servizi di streaming musicale e dagli store musicali digitali come iTunes rischi di far \"scomparire\" l'artista dalla memoria delle future generazioni; lo stesso anno Gino Castaldo ha pubblicato su \"la Repubblica\" una \"Lettera aperta a Grazia Letizia Veronese\", con la quale chiede alla vedova \u00abperch\u00e9 limitarsi solo a dire no\u00bb piuttosto che tutelare l'immagine del marito. In risposta, Federico Sardo pubblica su \"Vice\" un articolo dal titolo \"La memoria di Battisti \u00e8 davvero in pericolo?\" e Michele Monina sull'edizione online de \"Il Fatto Quotidiano\" uno intitolato \"Salvate Lucio Battisti, da chi vuole salvare Battisti\".\nNel 2012 Mogol chiede alla Acqua Azzurra srl il risarcimento dei danni derivanti dall'opposizione della Veronese allo sfruttamento commerciale del repertorio di Mogol-Battisti. Il 28 luglio 2016 il Tribunale di Milano respinge l'istanza di Mogol contro la Veronese per \"mala gestio societaria\". La causa \u00e8 stata iniziata nel 2012 da Mogol con la richiesta del pagamento di 8 milioni di euro di risarcimento del danno \"per aver ostacolato lo sfruttamento commerciale del repertorio Mogol/Battisti\". Il Tribunale di Milano, con Sentenza n.9232 depositata in data 22 luglio 2016, ha escluso che la controparte possa aver commesso un illecito ma ha condannato la Edizioni Musicali Acqua Azzurra S.r.l. a pagare 2,6 milioni di euro a Mogol. Inoltre, il Tribunale di Milano ha fatto salvi i diritti degli eredi di Lucio Battisti inteso, non gi\u00e0 come autore, bens\u00ec come interprete delle canzoni del repertorio Mogol/Battisti.\nNel luglio 2016 aveva commentato cos\u00ec al Corriere della Sera: \u00abMogol potr\u00e0 abbinare \u201cAcqua azzurra, acqua chiara\u201d a un dentifricio, ma dovr\u00e0 farsela cantare da uno dei suoi allievi del Cet di Tuscolano. Il suo scopo [...] pu\u00f2 dirsi fallito\u00bb. Cos\u00ec la vedova di Lucio Battisti, Grazia Letizia Veronese, commenta la sentenza che risarcisce il paroliere con 2,6 milioni (a fronte degli 8 chiesti) per il mancato uso commerciale dei brani scritti per Battisti. Li pagheranno le Edizioni musicali Acqua azzurra, di cui Mogol \u00e8 socio. \u00abSpiace che non se ne faccia una ragione. Ma la sentenza dice cos\u00ec. Il resto \u00e8 frustrazione\u00bb.\nNella rivista \"Diva e Donna\" n.24 del 18 giugno 2019, ci fu un'intervista a Mogol il quale affermava che la vedova ha perso la causa per ostracismo. Nella stessa rivista, n.27 del 9 luglio 2019, la signora Veronese ha fatto sapere alla redazione che non \u00e8 assolutamente vero che ha perso una causa con il signor Rapetti per ostracismo e, tanto meno, che esiste una sentenza che lo abbia mai scritto. Vero \u00e8 invece che il Tribunale di Milano con sentenza n.9232 del 22 luglio 2016, passata in giudicato, ha mandato assolta la signora Veronese dall'accusa di mala gestione societaria, condannando non Lei, bens\u00ec la Edizioni musicali Acqua Azzurra a pagare in favore del Signor Rapetti la somma di 2,6 milioni di euro per inadempimento dei contratti di edizione musicali dallo stesso stipulati con la societ\u00e0.\nAltre accuse.\nLa Veronese \u00e8 stata inoltre accusata di essere stata la causa dell'allontanamento di Battisti dalla vita pubblica, della mancata pubblicazione del fantomatico album postumo di Battisti e addirittura di gettare via periodicamente i fiori depositati davanti alla tomba del marito.\nA queste accuse si pu\u00f2 obiettare che le scelte artistiche e personali di Lucio Battisti, compreso il suo ritiro dalla scena pubblica, siano state prese sempre da lui soltanto, dato che spesso asseriva di voler far parlare soltanto la sua musica. Quanto alla separazione artistica da Giulio Rapetti, ascoltando l'ultima intervista rilasciata alla radio svizzera nel maggio 1979, Battisti afferma che gi\u00e0 da 4-5 anni (quindi sin dal periodo di \"Anima latina\") lui e Mogol si frequentavano poco, avendo entrambi la loro vita personale, perch\u00e9 diventati persone diverse che non avevano pi\u00f9 niente in comune e perch\u00e9 per divergenze di interessi si erano messi su strade differenti. L'influenza o meno della Veronese su queste decisioni non \u00e8 chiara e tutt'ora rimane indimostrabile.\nNel settembre 2013 la Veronese decise, insieme al figlio, la traslazione della salma di Lucio dal comune di Molteno a quello di San Benedetto del Tronto e la successiva cremazione. Nell'ottobre 2013 \u00e8 circolata la notizia secondo cui la vedova Battisti avrebbe chiesto l'abbattimento della cappella di Molteno, ormai vuota.\nNel libro \"Ladri di canzoni\" (2019) Michele Bovi scrive: \"\u00abIl profitto spettante all\u2019autore dei passaggi nei veicoli online \u00e8 risibile, confronto a quello dei supporti disco o CD. Lucio Battisti avrebbe senza alcuna esitazione rifiutato. \u2018Chi vuole la mia musica sa dove trovarla e quale sia il giusto prezzo per averla\u2019, sarebbe stato il suo commento. Sua moglie resta tenacemente fedele a quell\u2019orientamento\u00bb - Roberto Gasperini, ex direttore artistico BMG. \u00abIl nostro rapporto con Lucio Battisti era complicato. Il suo contratto gli consentiva di decidere il supporto dove far uscire le proprie canzoni. Quando decidemmo di stampare i CD oltre ai dischi in vinile e alle musicassette lui ci invi\u00f2 una lettera di formale diffida: il CD era ancora in fase promozionale, pertanto con profitti minori per l\u2019artista rispetto al disco in vinile. Lucio non voleva saperne: o il classico 33 giri o niente! Occorsero tempo e nuove trattative per fargli cambiare idea sul CD\u00bb - Franco Reali, ex presidente/ex amministratore delegato BMG Ricordi. Le cose cambiarono con la morte di Lucio Battisti. La vedova dell'artista, Grazia Letizia Veronese, da allora \u00e8 stata promotrice di una serie di controversie che ne hanno compromesso l'immagine, fino a farla percepire come una sorta di Y\u014dko Ono italiana. L'ostinazione di difendere la volont\u00e0 e l'opera del marito \u2013 che da anni aveva scelto di non apparire, di affrancarsi da ogni tipo di pubblicit\u00e0, di sostenere scelte persino penalizzanti relativamente ai ricavi economici pur di affermare il proprio disegno artistico \u2013 l'ha trasformata in unanime bersaglio. Ci\u00f2 che con Lucio in vita nessuno si era mai azzardato a fare \u00e8 diventato prassi elementare con la sua scomparsa. E si tratta, comunque, di cose pertinenti al diritto d'autore. La posta \u00e8 lo sfruttamento economico del catalogo: la signora Battisti vorrebbe proseguire a rifiutarsi di concedere autorizzazioni se non pienamente convinta di ogni singola utilizzazione dei brani (che tipo di prodotto deve reclamizzare la canzone, in quale scena del film o di altra opera deve servire da sottofondo, etc) mostrando la stessa determinazione del marito nel negare sconti per l'ascolto dei suoi lavori\u201d.\nSecondo l'autore la signora Veronese ha soltanto difeso l'opera del marito dallo sfruttamento commerciale pi\u00f9 avvilente.\nProcedimenti giudiziari.\nIn seguito ad una controversia con una vicina di casa, il 21 gennaio 2021 Grazia Letizia Veronese \u00e8 stata condannata in primo grado per calunnia dal tribunale di Rimini a un anno e quattro mesi con pena sospesa."}
{"id": "2356556", "revid": "648716", "url": "https://it.wikipedia.org/wiki?curid=2356556", "title": "Processo p", "text": "Il processo p \u00e8 un processo di nucleosintesi che si verifica all'interno del nucleo stellare durante l'esplosione di una supernova. Tale processo \u00e8 responsabile della creazione di atomi contenenti un elevato numero di protoni, come alcuni degli elementi pi\u00f9 pesanti del ferro.\nInizialmente si pensava che il Processo p fosse un processo di cattura di protoni che si verificava durante le esplosioni di supernove. Ma secondo tale ipotesi, le densit\u00e0 protoniche erano troppo piccole e le quantit\u00e0 isotopiche non potevano essere spiegate mediante questa reazione. \nTeorie attuali.\nAttualmente si ipotizza che le cause di abbondanza di isotopi (Z &gt; 100) siano da ricondurre alle reazioni di fotodisintegrazione. \nLe reazioni rilevanti sono quelle sviluppate dai raggi gamma, dai neutroni e dai raggi alfa. Le temperature sviluppate durante l'esplosione di una supernova oscillano tra i e i . La radiazione di un corpo nero produce una serie di fotoni che possono disintegrare i nuclei che si sviluppano nei processi \"s\" e \"r\", e per tale motivo a questo processo viene data la definizione di processo gamma.\nConseguenze del processo p.\nIl contributo che il \"processo p\" fornisce alle quantit\u00e0 isotopiche \u00e8 generalmente molto piccolo, dato che queste possono essere generate anche durante i processi s e r. Nonostante ci\u00f2, esistono isotopi che non vengono sintetizzati mediante questi due ultimi processi (per esempio il 190Pt e il 168Yb). Questi isotopi sono molto rari se paragonati ai loro vicini.\nUlteriori elementi di studio.\nIn alcuni casi il termine \"processo p\" include anche il processo rp (cattura protonica rapida). Lo scenario di questo processo per\u00f2 non \u00e8 ancora ben chiaro. Si ipotizza che una stella di neutroni in un sistema binario, che sta assorbendo materia da una stella della sequenza principale mediante un disco di accrescimento potrebbe essere una buona candidata per tale definizione. Durante le eruzioni di raggi X, le temperature e le densit\u00e0 protoniche sono adeguate per dare inizio ai processi di cattura protonica e sintetizzare elementi ricchi in protoni fino a rendere Z = 100."}
{"id": "2356558", "revid": "72396", "url": "https://it.wikipedia.org/wiki?curid=2356558", "title": "Pump &amp; treat", "text": ""}
{"id": "2356570", "revid": "287204", "url": "https://it.wikipedia.org/wiki?curid=2356570", "title": "Matthew Breeze", "text": "Carriera.\nInternazionale dal 2001, comincia ad arbitrare nella massima serie nazionale nel 2004 a 32 anni.\nEra stato inserito nella lista dei 44 arbitri preselezionati per i mondiali del 2006 in Germania ma non venne convocato; pochi mesi prima aveva partecipato alla Confederations Cup del 2005, dove arbitr\u00f2 la finale per il terzo posto tra Germania e Messico.\n\u00c8 uno dei due arbitri australiani invitati a partecipare alla Coppa d'Asia 2007, l'altro \u00e8 Mark Shield.\nIn carriera prende parte anche ai Mondiali di calcio Under-20 FIFA del 2003 negli Emirati Arabi Uniti e al Campionato mondiale di calcio Under-17 del 2007 in Corea del Sud.\nNel giugno 2009 partecipa, per la seconda volta, al torneo FIFA Confederations Cup. Gli viene nuovamente assegnata la finale per il terzo posto, questa volta tra Spagna e Sudafrica.\nNell'ottobre 2009 viene convocato per dirigere anche al Campionato mondiale di calcio Under-17 in Nigeria, ma decide di rinunciare per concentrarsi sulla prova di abilitazione per l'esame da avvocato, per cui ha lavorato tutta una vita.\nIl 7 novembre 2009 \u00e8 chiamato a dirigere la finale della AFC Champions League tra Al-Ittihad e Pohang Steelers, a Tokyo. Poche settimane dopo, arriva la convocazione per il Mondiale per club in programma a dicembre negli Emirati Arabi Uniti: gli viene assegnata la finale per il III posto tra i coreani del Pohang Steelers e i messicani dell'Atlante.\nEra l'unico arbitro australiano inserito nell'elenco dei 38 pre-selezionati rimasti in corsa per i Mondiali 2010 in Sudafrica, ma \u00e8 stato scartato nel taglio finale.\nA partire dal 1\u00ba gennaio 2013 il suo nome non risulta pi\u00f9 sulle liste FIFA, in seguito al suo ritiro."}
{"id": "2356579", "revid": "1543377", "url": "https://it.wikipedia.org/wiki?curid=2356579", "title": "Cameron Beaubier", "text": "Vincitore di sei titoli nazionali nel MotoAmerica: uno nella classe Daytona Sportbike nel 2013 e cinque in Superbike nel 2015, 2016, 2018, 2019 e 2020.\nCarriera.\nHa iniziato la sua carriera internazionale nel motociclismo essendo stato scelto con altri due piloti statunitensi per partecipare alla Red Bull Rookies Cup del 2007; nell'ambito della stessa iniziativa ha partecipato nel 2008 al campionato di velocit\u00e0 spagnolo prima di essere chiamato a far parte del team Red Bull KTM Motorsport per partecipare alle gare del motomondiale - classe 125.\nNel 2009 esordisce cos\u00ec con la KTM FRR 125 del team ufficiale avendo come compagno di squadra Marc M\u00e1rquez e, al termine della stagione, si piazza al 29\u00ba posto in classifica generale.\nDal 2010 \u00e8 passato invece a correre nel campionato statunitense AMA prima nella categoria Supersport alla guida di una Yamaha YZF-R6 ed in seguito dal 2011 nella categoria Daytona Sportbike. \nNel 2013 vince la 200 Miglia di Daytona, chiudendo primo anche il campionato Statunitense nella classe Daytona Sportbike, guidando una Yamaha YZF-R6. Ottiene il suo secondo titolo in ambito nazionale, vincendo nel 2015 il campionato MotoAmerica Superbike con una Yamaha YZF R1. Torna a disputare delle gare mondiali nel 2016, quando viene chiamato nel mondiale Superbike a sostituire l'infortunato Sylvain Guintoli in sella alla Yamaha YZF-R1 del team Pata Yamaha. Ottiene sei punti e chiude ventiseiesimo in classifica piloti. Nello stesso anno nel MotoAmerica conquista il suo secondo titolo Superbike, risultato che replica nel 2018, 2019 e 2020.\nNel 2021 torna a correre nel motomondiale, nella classe Moto2, alla guida della Kalex del team American Racing; il compagno di squadra \u00e8 Marcos Ram\u00edrez. Ottiene come miglior risultato due quinti posti (Americhe e Algarve) e chiude la stagione al quindicesimo posto con 50 punti."}
{"id": "2356609", "revid": "196390", "url": "https://it.wikipedia.org/wiki?curid=2356609", "title": "La Canonica", "text": ""}
{"id": "2356610", "revid": "1543377", "url": "https://it.wikipedia.org/wiki?curid=2356610", "title": "Comitato per la ricerca spaziale", "text": "Il Comitato per la ricerca spaziale, o Committee on Space Research (COSPAR) in inglese, venne istituito dal International Council for Science nel 1958.\nTra gli obiettivi del COSPAR si elencano la promozione della ricerca scientifica sullo spazio a livello internazionale con particolare enfasi sul libero scambio di risultati, informazioni e opinioni. Esso intende essere un foro, aperto a tutti gli scienziati, per la discussione di tutti gli aspetti che coinvolgono le scienze dello spazio. Questi obiettivi sono raggiunti principalmente attraverso l'organizzazione di simposi e pubblicazioni scientifiche."}
{"id": "2356612", "revid": "287204", "url": "https://it.wikipedia.org/wiki?curid=2356612", "title": "Monte Stella (Alpi Marittime)", "text": "Il monte Stella (3262\u00a0m) \u00e8 una montagna delle Alpi Marittime. Appartiene al gruppo del monte Argentera, di cui costituisce la sommit\u00e0 pi\u00f9 settentrionale sulla cresta principale.\nCaratteristiche.\nSi trova nell'alta valle Gesso, sulla cresta che divide le valli Gesso della Valletta e Gesso di Entracque. La vetta \u00e8 sul confine tra il comune di Entracque e quello di Valdieri.\n\u00c8 situata a nord-ovest della punta Gelas di Lourousa, che \u00e8 a sua volta la pi\u00f9 settentrionale delle punte della \"serra dell'Argentera\". Il tratto di cresta tra queste due montagne, orientato in direzione sud-ovest dal monte Stella, \u00e8 interrotto dalla forcella del \"colletto Coolidge\", punto culminante del sottostante \"canalone di Lourousa\". Dalla montagna, la cresta si dirige con ampio arco prima a est poi a sud-est, andando a digradare nel sottostante \"bacino del Chiotas\".\nDal punto di vista geologico, la montagna appartiene al \"massiccio cristallino dell'Argentera\", ed \u00e8 composta di gneiss di varia composizione e diverso grado di scistosit\u00e0.\nAscensione alla vetta.\nLa via normale si sviluppa a partire dal \"colletto Coolidge\". Da qui si risale in vetta seguendo il filo di cresta. L'itinerario \u00e8 di tipo alpinistico, con grado di difficolt\u00e0 valutato in PD-, con passaggi su roccia fino al II grado.\nIl \"colletto Coolidge\" pu\u00f2 essere raggiunto dal versante Nord risalendo il \"canalone Lourousa\" (900\u00a0m di dislivello su neve con pendenze di 45 gradi, difficolt\u00e0 AD) oppure molto pi\u00f9 facilmente dal versante meridionale, risalendo dall'altopiano del Baus (difficolt\u00e0 PD-) seguendo per gran parte la via normale alla cima nord dell'Argentera.\nUn itinerario alternativo prevede di risalire la cresta est dal \"passaggio del Chiapous\", raggiungibile pure dall'altipiano del Baus. Questo percorso ha difficolt\u00e0 AD-, con passaggi fino al III grado. Una volta giunti in vetta \u00e8 possibile proseguire ed effettuare la traversata della serra dell'Argentera.\nLa via Roger Poliakovic\nUn altro itinerario si svolge sullo sperone centrale della parete NE alta di 900 metri. Diretto in cima ed effettuato da Patrick Berhault e Steve Poliakovic amici d'infanzia nel settembre 97. Dedicata al padre di Steve, la via Roger Poliakovic si svolge nel centro e sotto la cima. Di fronte al rifugio Morelli.\nascensione : superare lo zocolo direttamente nel centro ( II / III-) ed arrivare sotto la parete (sosta). Prendere appena a destra direttamente. Un diedro ( V c con passo di VIa con bloco incastrato instabile) ed continuare direttamente (sosta friends). Salire (IVc) e continuare lo sperone leggermente a sinistra direttamente verso la cima (ass. e soste su friends). Poi lo sperone si radrizza con qualchi blocchi instabili. Continuare diritto 300m verso la cima con passi di IIIc e IV.\n900m / insieme di III / IV / passo VI c \nnon sostenuto. Ambiente bello. Nessun chiodo.\nPatrick Berhault et Steve Poliakovic le 9.9 1997\nVariantes :\n- Steve Poliakovic con Claude Froment ao\u00fbt 1999\nDalla sosta 1 sopra lo zoccolo traversare a destra per prendere un risalto portando a una cengia. Scalare la lastra ( V ) per prendere a sinistra uno diedro pi\u00f9 facile che porta a una sosta (1 chiodo). Raggiungere la linea originale che porta sullo sperone che si segue un po' a sinistra. Poi in cima con la via originale.\n- Steve Poliakovic. Prima invernale. Prima ascensione solitaria il\nSeguire l'itinerario originale dello zocolo poi raggiungere la cengia a destra sotto la variante. Salire direttamente a destra in direzione dello strapiombo la lastra verticale ( V, V c molto sostenuto). Sosta possibile sotto il tetto su chiodi testa gi\u00f9 lasciati in posto.\nContinuare un po' a sinistra poi dritto per uscire sulla cresta. ( IV a). Seguire lo sperone che d'inverno \u00e8 in scalata mista e poi prendere una linea diretta a destra dell'itinerario Berhault-Poliakovic che d'inverno \u00e8 composto di scalata mista e goulotte molto interessante (insieme D sup, dipende dell inevamento). Uscire in cima.\nSteve Poliakovic nella prima ascensione invernale ha preferito scendere in parte per la cresta nord ovest che borda il Lourousa per ritrovare poi il colletto sopra il grande avvallamento che si trova con neve e scenderlo direttamente fine a ritrovare un canale ripido e con una doppia ritrovare la cengia della partenza della variante invernale. Di l\u00e0 per lo zoccolo fine ai piedi della parete.\nInsieme bellissimo d'inverno. 3 chiodi in posto. 900m. Difficolt\u00e0 D sup / TD inf"}
{"id": "2356615", "revid": "256896", "url": "https://it.wikipedia.org/wiki?curid=2356615", "title": "COSPAR", "text": ""}
{"id": "2356616", "revid": "2155567", "url": "https://it.wikipedia.org/wiki?curid=2356616", "title": "Domenico Lo Faso Pietrasanta", "text": "Biografia.\nLetterato, architetto, studioso dell'archeologia e dell'architettura siciliana, scrisse diverse opere sui monumenti antichi e medievali della Sicilia. \nStudi\u00f2 architettura e archeologia a Milano. Allievo di Luigi Cagnola, da lui sviluppa un profondo interesse per l\u2019architettura palladiana e per le antichit\u00e0. Tutto ci\u00f2 caratterizzer\u00e0 la sua ricerca e il suo operato anche verso stili neoclassici. Alla morte del padre nel 1809 ricevette l'investitura dei titoli e tutti i possedimenti, tra cui il palazzo di famiglia in piazza Pretoria a Palermo, di cui cur\u00f2 il restauro, oggi Palazzo Bonocore, dove \u00e8 ancora visibile, nella facciata, lo stemma del Ducato di Serradifalco. Come architetto realizzer\u00e0 poche opere a Palermo, tra queste, il Teatrino della Musica al Foro Borbonico (oggi Foro Italico) in collaborazione con Carlo Giachery e il parco dell\u2019Olivuzza con i due edifici.\nFu nominato presidente della \"Commissione di antichit\u00e0 e belle arti\" e fu chiamato dai Savoia al Senato del Regno d'Italia. Eseguir\u00e0 scavi e restauri nei principali siti archeologici siciliani: Segesta, Selinunte, Agrigento, Siracusa, Taormina e di tutti pubblic\u00f2 ampie relazioni corredate di tavole con rilievi e raffigurazioni di alto livello tuttora utilissime. Diresse l'opera \"Le antichit\u00e0 della Sicilia esposte e illustrate\", in pi\u00f9 volumi, pubblicati e stampati a Palermo tra il 1834 e il 1842. \nDopo il ritorno dei Borbone in Sicilia, dovette andare in esilio a Firenze quale esule politico antiborbonico e indipendentista. Mor\u00ec a Firenze il 15 febbraio 1863. Le sue ceneri riposano nel monumento a lui dedicato nella Chiesa di San Domenico a Palermo (Pantheon dei siciliani illustri). Lasci\u00f2 come erede la figlia Giulietta, che fu Marchesa di Torrearsa in quanto sposa di Vincenzo Fardella di Torrearsa.\nUn suo ritratto \u00e8 conservato presso la Biblioteca Comunale di Palermo.\nNella chiesa di San Domenico a Palermo, gli \u00e8 dedicato un monumento recante l'iscrizione seguente:\nIl monumento nella chiesa di San Domenico a Palermo, reca l'iscrizione seguente:\n\"Domenico Lo Faso e Pietrasanta Duca di Serradifalco\"\n\"con la mente con le avite dovizie le lettere le arti siciliane promosse\"\n\"incorando per benefici la giovent\u00f9 al sapere\"\n\"Presidente della Commissione di Antichit\u00e0\"\n\"i vetusti tesori di civilt\u00e0 greca e normanna studi\u00f2 e dottamente descrisse\"\n\"della Camera de' Pari del Siciliano Parlamento alla riscossa del 1848\"\n\"la Corona del Regno ad un Principe di Casa Sabauda gli fu commesso offerire\"\n\"al ritorno della borbonica dinastia pat\u00ec l'esilio\"\n\"rivide la terra nat\u00eca non pur anco redenta\"\n\"e pio caritatevole ne divise i dolori\"\n\"ma poi mir\u00f2 l'Italia risorta per sempre a pi\u00f9 bello avvenire\"\n\"nacque in Palermo il 21 febbraio 1783 mor\u00ec in Firenze il 15 febbraio 1863 desiderato e rimpianto\"\n\"la riconoscente figlia Giulietta i cari avanzi in questo monumento raccolse.\""}
{"id": "2356623", "revid": "72396", "url": "https://it.wikipedia.org/wiki?curid=2356623", "title": "Fabio Fasola", "text": "Carriera.\nVince il titolo italiano di enduro nelle classi 75 cm\u00b3 e 175 cm\u00b3 nella categoria juniores e sempre nella 175 cm\u00b3 nella categoria seniores nel 1982. \nOltre a questi titoli Fabio Fasola \u00e8 stato otto volte medaglia d'oro alla Sei Giorni di Enduro.\nNell'ambito dei rally in moto, vince il Rally di Sardegna, due volte il Raid Transitalia Marathon e il Rally di Tunisia nel 1986. \nTra il 1989 ed il 1997 \u00e8 sette volte campione italiano assoluto Raid Marathon e nel 1996 e 1997 diventa per due volte campione nazionale svizzero. \nParallelamente all'attivit\u00e0 di pilota, nei primi anni novanta intraprende l'attivit\u00e0 di istruttore di fuoristrada, aprendo la scuola di enduro denominata Fasola School. \nNel 1998 esordisce nella Parigi-Dakar, partecipando a tre edizioni e vincendo alcune tappe, conquistando anche la testa della gara, sia pure provvisoriamente.\nNel 2004 organizza la prima \"Hell's Gate\", gara annuale di enduro estremo che si svolge in Toscana nei pressi di Castelvecchio Pascoli in provincia di Lucca.\nNel 2005 la Fasola School entra a far parte delle attivit\u00e0 KTM sotto il nome di KTM Adventure Tours."}
{"id": "2356631", "revid": "110157", "url": "https://it.wikipedia.org/wiki?curid=2356631", "title": "Air sparging", "text": "L\u2019air sparging \u00e8 una tecnica utilizzata \"in situ\" per la bonifica dei terreni e delle falde acquifere contaminate mediante l'immissione d'aria in pressione su pozzi trivellati nella zona contaminata.\nMeccanismo.\nL'immissione forzata nel suolo inquinato causa un gorgogliamento dell'aria che penetra orizzontalmente e verticalmente nel terreno e nella falda provocando lo strippaggio (processo fisico di separazione) dei composti organici presenti nel liquido (acqua) e la volatilizzazione di quelli presenti negli interstizi del solido (terreno).\nLe sostanze inquinanti vengono cos\u00ec spinte e trasportate verso la zona insatura dopo un processo di volatilizzazione indotto dal gorgogliamento stesso. Il moto di trasporto verso l'alto del gas volatilizzatosi viene inoltre facilitato dallo sviluppo di una zona di depressione in prossimit\u00e0 del pozzo di aspirazione. I gas sprigionati vengono poi assorbiti da un sistema di aspirazione che pu\u00f2 sfruttare una tecnologia SVE, evitando cos\u00ec che gli agenti inquinanti si disperdano nelle zone limitrofe la zona da trattare.\nPrincipio.\nIl sistema nel suo complesso sfrutta la pressione e l'iniezione dell'aria pulita nella zona contaminata per favorire due tipi di azioni:\nL'azione di degradazione svolta dalla flora microbica aerobica nel terreno \u00e8 favorita anche da fattori naturali come una buona presenza di acqua nel terreno, la presenza di ossigeno negli interstizi del terreno, un pH del terreno ottimale tra 5 e 9, la buona disponibilit\u00e0 di elementi nutritivi C, N, P.\nStruttura dell'impianto e condizioni operative.\nDal punto di vista impiantistico, l'intero sistema prevede la creazione di due distinti pozzi:\nLa pressione d'aria ottimale in ingresso nel pozzo soffiante \u00e8 in genere di 0,35 bar, in relazione ad una portata di 8,5 m3/h, ma l'immissione ottimale dovrebbe avvenire per impulsi lenti e continui per favorire una maggiore miscelazione aria/acqua in funzione di una migliore attivit\u00e0 microbica.\nIl monitoraggio e la raccolta di informazioni prima e durante le operazioni di air sparging risultano pertanto di fondamentale importanza sia nella determinazione della concentrazione di agenti inquinanti nel sottosuolo (soprattutto idrocarburi), sia nella quantit\u00e0 di ossigeno presente nella falda.\nLa velocit\u00e0 dell'intero processo \u00e8 influenzata, oltre che dalla volatilit\u00e0 dell'inquinante, dalla superficie specifica nel passaggio liquido-gas (Leggi di Fick) e sono pertanto molto influenti le dimensioni delle bolle d'aria iniettate.\nInoltre, \u00e8 necessario controllare anche la temperatura sulle pressioni in gioco, poich\u00e9 all'aumentare di questa aumenta la pressione di vapore degli agenti inquinanti. Il processo potrebbe essere quindi agevolato iniettando aria calda o vapore.\nLa tecnica di air sparging risulta tanto pi\u00f9 efficiente quanto pi\u00f9 \u00e8 adattata alla situazione idrogeologica specifica del sito.\nPer ottimizzare l'efficienza e i risultati \u00e8 necessario far precedere alla messa in opera dell'intero sistema una fase di test pilota.\nQuesti test si compongono di una serie di impianti composti da: \nI test vengono effettuati mediante l\u2019\"immissione di aria atmosferica\" calibrando diverse portate e risultano utili per determinare se la falda \u00e8 in pressione, il suo livello, la quantit\u00e0 di vapori organici, la quantit\u00e0 di ossigeno e anidride carbonica presenti. La necessit\u00e0 di effettuare numerose prove, onde evitare l'eventuale dispersione dell'inquinante, costituisce il vero \"fattore limitante nell'utilizzo di questa tecnologia\" che potrebbe pertanto risultare molto lunga nei tempi pre-bonifica.\nSe il flusso d'aria attraverso la zona satura non si diffonde in modo uniforme e canalizzato, potrebbe verificarsi il movimento incontrollato delle sostanze pericolose verso zone incontaminate. \nTale fenomeno \u00e8 pi\u00f9 probabile in presenza di idrocarburi con basso peso specifico, con terreni disomogenei o con presenza di falde in pressione.\nUn'attenzione particolare va posta in caso di dosi consistenti di agenti inquinanti surnatanti (es. idrocarburi in sospensione), onde evitare che la spinta e il gorgogliamento provochino la dispersione del prodotto nelle zone limitrofe.\nIn tal caso si fa precedere all'azione di air sparging la tecnica del soil venting per l'eliminazione dell'inquinante nella sua parte pi\u00f9 grossolana."}
{"id": "2356633", "revid": "93436", "url": "https://it.wikipedia.org/wiki?curid=2356633", "title": "Dunleary", "text": ""}
{"id": "2356637", "revid": "1005847", "url": "https://it.wikipedia.org/wiki?curid=2356637", "title": "Paolo Greco (giurista)", "text": "Note biografiche.\nDottore in Giurisprudenza, dal 1931, fu docente in varie universit\u00e0 italiane, fra le quali l'Universit\u00e0 degli Studi di Torino e la Bocconi di Milano, di cui \u00e8 stato anche rettore dal 1938 al 1945.\nAutore di numerose opere, la sua produzione scientifica abbraccia un settore assai vasto in quanto si \u00e8 occupato anche di diritto della navigazione, diritto del lavoro e diritto industriale.\nFu iniziato in Massoneria nella loggia \"I Costanti della Fede Italica\" di Napoli l'8 luglio 1915.\nNel 1952 fu fra i fondatori dell'Istituto Universitario di Studi Europei.\nDi posizioni liberali, a partire dall'\"8 settembre\" fu presidente del primo CLN, quello del Piemonte, carica poi ereditata a partire dal 9 maggio 1945 da Franco Antonicelli."}
{"id": "2356640", "revid": "745179", "url": "https://it.wikipedia.org/wiki?curid=2356640", "title": "Porto di Vieste", "text": ""}
{"id": "2356648", "revid": "212348", "url": "https://it.wikipedia.org/wiki?curid=2356648", "title": "Addams Family Reunion", "text": ""}
{"id": "2356650", "revid": "339392", "url": "https://it.wikipedia.org/wiki?curid=2356650", "title": "Tommaso di Savoia, secondo duca di Genova", "text": ""}
{"id": "2356655", "revid": "287204", "url": "https://it.wikipedia.org/wiki?curid=2356655", "title": "Microchirus ocellatus", "text": "La sogliola occhiuta o sogliola (Microchirus ocellatus) e Regolamento (CE) N. 850/98), \u00e8 un pesce di mare della famiglia Soleidae.\nDenominazioni dialettali italiane.\nLa sogliola occhiuta \u00e8 conosciuta, nelle varie regioni italiane, con nomi dialettali diversi:\nDistribuzione e habitat.\nQuesto pesce \u00e8 diffuso in tutto il mar Mediterraneo e nell'Oceano Atlantico orientale tra lo stretto di Gibilterra all'Africa tropicale. Nei mari italiani \u00e8 comune, soprattutto ad una certa profondit\u00e0.\nPopola i fondi sabbiosi, soprattutto nei dintorni di praterie di Posidonia oceanica o di Cymodocea nodosa. Si rinviene tra i 20-30 ed i 300 m.\nDescrizione.\n\u00c8 molto simile, nella forma del corpo, alla comune sogliola e si distingue soprattutto per la caratteristica livrea, oltre che per le dimensioni molto pi\u00f9 piccole (20 cm al massimo). La colorazione generale \u00e8 bruna, nella parte anteriore ci sono alcune macchie scure indefinite, di cui \u00e8 sempre presente una centrale pi\u00f9 grande a cavallo della linea laterale; pi\u00f9 indietro ci sono quattro macchie rotonde scure disposte regolarmente con centro pi\u00f9 chiaro e circondate da una sottile linea gialla. La pinna caudale ha una fascia nera alla base, quindi una fascia giallastra ed \u00e8 scura nella met\u00e0 finale. La pinna dorsale e la pinna anale sono nere o scure marginate di bianco.\nAlimentazione.\nSi ciba di piccoli animaletti bentonici.\nPesca.\nSi cattura con le reti a strascico ed ha carni commestibili simili a quelle della sogliola comune ma, date le piccole dimensioni, non si trova quasi mai in commercio.\nGastronomia.\nCarni eccellenti, il suo utilizzo in cucine \u00e8 identico a quello dell soglia comune."}
{"id": "2356659", "revid": "281901", "url": "https://it.wikipedia.org/wiki?curid=2356659", "title": "Sogliola occhiuta", "text": ""}
{"id": "2356660", "revid": "281901", "url": "https://it.wikipedia.org/wiki?curid=2356660", "title": "Solea ocellata", "text": ""}
{"id": "2356672", "revid": "339392", "url": "https://it.wikipedia.org/wiki?curid=2356672", "title": "Ferdinando di Savoia, terzo duca di Genova", "text": ""}
{"id": "2356684", "revid": "110157", "url": "https://it.wikipedia.org/wiki?curid=2356684", "title": "Richard Hinckley Allen", "text": "A causa della sua vastissima gamma di interessi, era noto presso amici e colleghi col soprannome di \"enciclopedia vagante\"; il suo desiderio di diventare astronomo fu per\u00f2 stroncato dalla sua vista non eccelsa, cos\u00ec divenne un uomo d'affari, di discreto successo. Continu\u00f2 tuttavia i suoi studi scientifici come hobby per tutta la sua vita.\nLa sua fama \u00e8 legata ad un'opera intitolata \"\", pubblicata in origine nel 1899 col titolo \"Star-Names and Their Meanings\"; quest'opera \u00e8 basata sui risultati delle sue estese ricerche riguardo ai nomi delle stelle e delle costellazioni fra gli Arabi, i Greci e i Romani, fino ai Cinesi, pi\u00f9 diverse tradizioni astronomiche. Tuttora viene considerato come uno dei lavori pi\u00f9 completi sulla nomenclatura astronomica ed \u00e8 spesso consultata come una risorsa riguardo ai nomi delle stelle da amatori e astronomi non professionisti."}
{"id": "2356686", "revid": "287204", "url": "https://it.wikipedia.org/wiki?curid=2356686", "title": "Microchirus variegatus", "text": "La sogliola fasciata o sogliola (Microchirus variegatus) o conosciuta anche come sogliola cuneata (Regolamento (CE) N. 1543/2000 o G.U. della Repubblica Italiana 2\u00aa Serie speciale - n. 74 del 29-9-2016) o sogliola variegata (Wikipedia e altro nome maggiormente conosciuto), \u00e8 un pesce di mare della famiglia Soleidae.\nDistribuzione e habitat.\nQuesta specie \u00e8 presente nel mar Mediterraneo e nell'Oceano Atlantico orientale tra le isole Britanniche e la Mauritania. \u00c8 comune nei mari italiani, soprattutto nel mar Tirreno e nel mar Ligure e pi\u00f9 rara nel mar Adriatico. \nVive su fondi mobili tra gli 80 ed i 400 metri, talvolta pi\u00f9 in superficie.\nDescrizione.\nHa un aspetto molto simile a quello della sogliola, se non per le dimensioni inferiori (fino a 15\u00a0cm) e per la caratteristica livrea. Il colore di fondo \u00e8 bruno o bruno rossiccio con 4 o 5 fasce trasversali pi\u00f9 scure, irregolari e talvolta interrotte. Sulle pinne dorsale ed anale in corrispondenza delle fasce sono presenti delle macchie scure.\nRiproduzione.\nAvviene tra gennaio e maggio, le uova sono pelagiche. Molti dettagli sulla sua biologia restano ignoti.\nPesca.\nSi cattura con le reti a strascico ma non ha importanza pratica sebbene commestibile."}
{"id": "2356690", "revid": "599", "url": "https://it.wikipedia.org/wiki?curid=2356690", "title": "Michael Francis Atiyah", "text": ""}
{"id": "2356691", "revid": "287204", "url": "https://it.wikipedia.org/wiki?curid=2356691", "title": "Tat'jana Anatol'evna Kosinceva", "text": "Ha vinto il campionato russo femminile nel 2002, all'et\u00e0 di 16 anni, nel 2004 e nel 2007.\nHa frequentato, come la sorella maggiore Nade\u017eda, il corso di legge dell'Universit\u00e0 di Arcangelo.\nHa partecipato a tutte le olimpiadi degli scacchi dal 2002 al 2008, ottenendo sette medaglie: tre d'argento e una di bronzo individuali, due d'argento e una di bronzo di squadra.\nNella lista FIDE di aprile 2009 \u00e8 la decima giocatrice al mondo e la prima della Russia, con 2522 punti Elo.\nAltri risultati di rilievo:"}
{"id": "2356692", "revid": "281901", "url": "https://it.wikipedia.org/wiki?curid=2356692", "title": "Sogliola fasciata", "text": ""}
{"id": "2356695", "revid": "281901", "url": "https://it.wikipedia.org/wiki?curid=2356695", "title": "Solea variegata", "text": ""}
{"id": "2356702", "revid": "1345932", "url": "https://it.wikipedia.org/wiki?curid=2356702", "title": "Terra di Oates", "text": " \nLa Terra di Oates \u00e8 una regione dell'Antartide orientale. In particolare, la Terra di Oates, rivendicata dall'Australia come parte del Territorio Australiano Antartico, si estende tra capo Hudson () all'estremit\u00e0 della penisola di Mawson, a ovest, e la longitudine di 160\u00b0 E, confinando quindi a ovest con la Terra di Giorgio V e a est con la Dipendenza di Ross. La Terra di Oates si sovrappone anche alla parte occidentale del territorio conosciuto come Terra della Regina Vittoria, il quale si estende dal mare di Ross fino all'inizio dell'Altopiano Antartico e non ha quindi dei confini ben precisi. La Terra di Oates ha una forma a cuneo e dalla sua costa, costituita dalla parte occidentale della costa di Oates, si estende fino al Polo Sud geografico, al contrario della suddetta Terra della Regina Vittoria che invece ha il suo confine meridionale nella latitudine della scogliera di Minna. Nonostante in base al Trattato Antartico tali rivendicazioni non abbiano alcun significato ufficiale, tali confini vengono ancora indicati per un fatto puramente pratico.\nStoria.\nLa regione orientale della costa di Oates che, come detto, \u00e8 parte della Dipendenza di Ross, fu scoperta nel febbraio 1911 dal tenente della marina militare britannica Harry Pennell, comandante della \"Terra Nova\", la nave della spedizione Terra Nova, 1910-13. Egli la battezz\u00f2 con il suo attuale nome in onore del capitano Lawrence E.G. Oates che, assieme al capitano Robert Falcon Scott e ad altri tre compagni della stessa spedizione, mor\u00ec nel viaggio di ritorno dal Polo Sud nel 1912. La morte del capitano Oates fu descritta da Scott come \"l'atto di un impavido gentiluomo inglese\". La regione occidentale della costa, quella appartenente alla Terra di Oates, nelle vicinanze della penisola di Mawson fu invece mappata grazie a fotografie aeree scattate dalla marina militare statunitense durante l'operazione Highjump, 1946-47."}
{"id": "2356704", "revid": "121588022", "url": "https://it.wikipedia.org/wiki?curid=2356704", "title": "Cima Purtscheller", "text": "La Cima Purtscheller (3040\u00a0m) \u00e8 una montagna delle Alpi Marittime, situata in alta valle Gesso, in provincia di Cuneo.\nCaratteristiche.\nSi trova sulla dorsale secondaria che, dalla dorsale principale del monte Argentera, si dirama verso est-sud-est dalla cima Genova verso la cima Purtscheller, la punta de Cessole e la Madre di Dio. Dalla vetta, la dorsale risale con andamento abbastanza regolare in direzione della cima Genova, mentre in direzione opposta si biforca in due contrafforti, uno diretto a sud e l'altro ad ovest, mentre la parete intermedia digrada verso il \"colletto Freshfield\" (2820\u00a0m).\nDal punto di vista geologico, la montagna appartiene al \"massiccio cristallino dell'Argentera\". Si tratta essenzialmente di gneiss di varia composizione e diverso grado di scistosit\u00e0.\nIl nome deriva dal suo primo salitore, l'alpinista austriaco Ludwig Purtscheller.\nAscensione alla vetta.\nLa via normale risale dal colletto Freshfield, e prosegue verso la cima Genova e la cima sud dell'Argentera. L'intera traversata \u00e8 nota coma \"via Sigismondi\", dal nome del suo primo salitore.\nL'avvicinamento pu\u00f2 essere effettuato dal rifugio Remondino o dal rifugio Bozano. Sul sentiero che unisce i due rifugi va a morire la morena prodotta dal \"canale Freshfield\", sul versante settentrionale della dorsale, che conduce al colletto omonimo. Si tratta di un canale detritico, con inclinazione di 40-50\u00b0, maggiore nella parte sommitale, spesso chiusa da una cornice nevosa. In alternativa, si pu\u00f2 raggiungere il colletto Freshfield da sud, risalendo dal sentiero N13 in prossimit\u00e0 del rifugio Remondino. Giunti al colletto, si sale su roccia con passaggi fino al III grado. Il grado di difficolt\u00e0 complessivo dell'itinerario (di tipo alpinistico) \u00e8 valutata in AD."}
{"id": "2356714", "revid": "23757083", "url": "https://it.wikipedia.org/wiki?curid=2356714", "title": "Puijilidae", "text": ""}
{"id": "2356716", "revid": "339392", "url": "https://it.wikipedia.org/wiki?curid=2356716", "title": "Filiberto di Savoia, quarto duca di Genova", "text": ""}
{"id": "2356717", "revid": "1543377", "url": "https://it.wikipedia.org/wiki?curid=2356717", "title": "Lacuna di Hertzsprung", "text": "In astronomia, la lacuna di Hertzsprung (in inglese \"Hertzsprung Gap\") \u00e8 una zona del diagramma di Hertzsprung-Russell nella quale c'\u00e8 una carenza di stelle. Il suo nome deriva da Ejnar Hertzsprung, che per la prima volta osserv\u00f2 l'assenza di stelle nella regione del diagramma HR situata tra i tipi spettrali A5 e G0, e tra le magnitudini assolute +1 e -3. \nCorrisponde alla zona che si trova tra la sequenza principale e le giganti rosse per le stelle con una massa di circa 1,5 masse solari. Quando durante la sua evoluzione una stella incrocia la lacuna di Hertzsprung, significa che ha completato la combustione dell'idrogeno all'interno del nucleo, ma non ha ancora iniziato la fusione dell'idrogeno nello shell.\nQuesta lacuna, o zona vuota, in realt\u00e0 potrebbe non essere tale. Gli astronomi ipotizzano che le stelle attraversino questa zona del diagramma HR in un tempo piuttosto limitato rispetto alla loro vita totale (poche migliaia di anni, rispetto alle decine di milioni di anni di vita di una stella), e che per questo il numero di stelle che compaiono stelle in tale regione \u00e8 estremamente ridotto. Per approfondire la materia si necessitano per\u00f2 maggiori osservazioni."}
{"id": "2356718", "revid": "106990", "url": "https://it.wikipedia.org/wiki?curid=2356718", "title": "Adalberto di Savoia, duca di Bergamo", "text": ""}
{"id": "2356720", "revid": "106990", "url": "https://it.wikipedia.org/wiki?curid=2356720", "title": "Eugenio di Savoia, quinto duca di Genova", "text": ""}
{"id": "2356729", "revid": "599013", "url": "https://it.wikipedia.org/wiki?curid=2356729", "title": "Document and Eyewitness", "text": "Document and Eyewitness \u00e8 il primo album live della post-punk band inglese Wire. Quest'album segn\u00f2 il primo scioglimento della band e la fine della collaborazione con la EMI. Il concerto alla Notre Dame Hall mostra i Wire dopo il tour in supporto dell'album \"154\", stanchi di suonare sempre lo stesso repertorio.\nIl concerto alla Electric Ballroom invece mostra la band nella sua libert\u00e0 artistica: il gruppo cre\u00f2 un'esibizione surreale che non includeva solo nuove tracce, ma anche un cabaret dadaista con un foglio di 6 metri per 12 dietro il quale la band si esibiva.\nLa versione live di \"Heartbeat\" \u00e8 stata registrata a Montreux nel marzo 1979, quando i Wire erano di spalla ai Roxy Music.\nL'album fu pubblicato inizialmente su doppio vinile, uno con le tracce registrate alla Notre Dame Hall e a Montreux, l'altro con quelle registrate alla Electric Ballroom."}
{"id": "2356731", "revid": "767487", "url": "https://it.wikipedia.org/wiki?curid=2356731", "title": "Antonio Valese", "text": "Caratteristiche tecniche.\n\u00c8 un'ala sinistra classica, mezzapunta all'occorrenza. Tra i pi\u00f9 grandi talenti calcistici espressi dal vivaio provinciale di Salerno, tanto da essere soprannominato \"il balilla salernitano\" per i movimento in campo che ricordavano quelli del grande Giuseppe Meazza.\nCarriera.\nCalciatore.\nHa trascorso quasi tutta la sua carriera nella Salernitana, dopo gli esordi con la . A Salerno, \u00e8 stato lo storico capitano della che ottenne per la prima volta la promozione in Serie A. Ha segnato il primo goal per la Salernitana nella storia dei derby contro il . Era il 1945 e la partita termin\u00f2 1-1, con gol di Valese e Rosellini . Precedentemente, a Pagani, aveva deciso con una doppietta il primo derby della storia contro l'Ebolitana.\nNel 42-43, Valese si trasferisce per un breve periodo alla Cavese. Avr\u00e0 il tempo di segnare due goal (uno all'andata, l'altro al ritorno) proprio nel derby contro la Salernitana.\nOrmai trentaseienne, e in rotta con Viani per la paternit\u00e0 del \"vianema\", Valese viene ceduto alla US Torrese (oggi Savoia), insieme a D'Avino e Rizzo, nell'ambito di un giro di scambi che porta Calleri, Rossi e Castaldo, pi\u00f9 un conguaglio, a Salerno.\nCon 59 goal realizzati, Valese \u00e8 il terzo calciatore, dopo Vincenzo Margiotta e Giovanni Pisano, nella classifica marcatori di tutti i tempi della .\nAllenatore.\nLa carriera di Valese si svolge quasi tutta in Campania, dov'\u00e8 conosciuto come Don Antonio Valese. Comincia la carriera come allenatore-giocatore (fatto piuttosto inusuale all'epoca per i calciatori italiani) proprio alla Salernitana. Si trova, infatti, sulla panchina granata, durante le annate '41, subentrate al magiaro G\u00e9za Kert\u00e9sz, e nel '44-'45. \nAllener\u00e0 di nuovo la Salernitana nel campionato 1955-1956. Legher\u00e0 poi il suo nome alle sorti della Paganese, a partire dal 1962-63. Lavora come allenatore, supervisore tecnico o allenatore in seconda. Sotto la sua guida, gli azzurrostellati raggiungono la loro prima promozione in Serie D e disputano tre buoni campionati di categoria. Nel 1974 assume la guida della squadra di Venosa \"Orazio Flacco Venosa\" militante nella prima categoria lucana ed ottiene la promozione della squadra in serie D. Valese \u00e8 protagonista anche di due brevi parentesi sulle panchine di Cavese e Turris\nLa diatriba sul \"Vianema\".\nAntonio Valese fu protagonista di un'accesa diatriba con Gipo Viani sulla paternit\u00e0 del cosiddetto \"Vianema\", sistema tattico da cui discende il catenaccio. L'idea base del metodo fu infatti concepita da Valese durante un torneo che si svolse a Salerno nell'estate del '47, come festeggiamento per la promozione in serie A: Valese ordin\u00f2 a Piccinini, il centravanti della squadra, di giocare a ridosso del centrocampo per spezzare il gioco avversario e fare da collante con la difesa, svincolando il libero Buzzegoli da compiti di marcatura. Il centravanti abbandona l'attacco per marcare la punta avversaria\nLa stagione successiva, Viani fece ampio uso di questo stratagemma che coinvolgeva Piccinini. \"Era il solo modo per poter contrastare gli squadroni\", dice in proposito Jacovazzo, altra gloria granata.\nScrive Bode: \"Viani raccoglie la lezione dell'amico Valese e la fa propria. Nel campionato seguente, dispone dunque la neo-promossa squadra campana con un Sistema revisionato e corretto: davanti al portiere Masci, i terzini Pastori e Jacovazzi (\"Jacovazzo\") sulle ali, mentre allo stopper Buzzegoli viene tolto qualsiasi compito di marcatura e pu\u00f2 dedicarsi unicamente al ruolo di libero. La marcatura del centravanti avversario passa sulle spalle del centravanti n.9 Piccinini che viene arretrato tra seconda e terza linea in posizione centrale. Ai suoi lati, i mediani Dagianti e Tori si francobollano agli interni. Il peso dell'attacco \u00e8 cos\u00ec sulle spalle di quattro uomini, le ali Morisco e Onorato e le mezzali Vaschetto e Rossi (a lungo infortunato e sostituito da Margiotta). La Salernitana non si salva, ma Viani riesce a far conoscere quel modulo e preparare l'avvento del Catenaccio vero e proprio\".\nNel corso degli anni, Viani e Valese litigheranno spesso \"a mezzo stampa\" per la paternit\u00e0 del metodo.\nCuriosit\u00e0.\nAd Antonio Valese \u00e8 dedicato il club che raduna i tifosi della Salernitana nella citt\u00e0 di Pagani.\nSempre alla sua memoria, viene assegnato il \"Premio Antonio Valese\" ai migliori centrocampisti, divisi per \"classe\", del Torneo Internazionale Primavera che si disputa ogni estate nella citt\u00e0 salernitana."}
{"id": "2356736", "revid": "71155", "url": "https://it.wikipedia.org/wiki?curid=2356736", "title": "La Gaia Scienza", "text": ""}
{"id": "2356737", "revid": "102133604", "url": "https://it.wikipedia.org/wiki?curid=2356737", "title": "CALRE", "text": "La CALRE, acronimo di Conferenza delle Assemblee Legislative Regionali Europee, riunisce i Presidenti delle Assemblee regionali di Italia, Spagna, Belgio, Germania, Austria, Regno Unito (Galles, Scozia, Irlanda del Nord), Portogallo (Azzorre e Madeira), Finlandia (\u00c5land).\nOrigine.\nLa CALRE nasce nel 1997 a Oviedo, in Spagna, sulla scia del dibattito sul coinvolgimento della dimensione parlamentare nei processi decisionali dell'Unione europea, come avviata nel Trattato di Amsterdam. In analogia con i Parlamenti nazionali, e con il sostegno dell'allora Presidente del Parlamento europeo, Jos\u00e9 Mar\u00eda Gil-Robles y Gil-Delgado, i Parlamenti regionali con potere legislativo si diedero allora un programma di lavoro e obiettivi politici da perseguire.\nFin dalla sua fondazione, nel 1997, la missione della Conferenza delle Assemblee Legislative Regionali dell'Unione Europea (CALRE) \u00e8 stata quella di approfondire i principi democratici e partecipativi nell\u2019ambito dell\u2019ordinamento dell'Unione Europea (UE), di difendere i valori e i principi della democrazia regionale e di rafforzare i legami tra le Assemblee Legislative Regionali, sempre nel rispetto del principio di autonomia di ciascuna Assemblea.\nOrganizzazione.\nLa CALRE non ha una personalit\u00e0 giuridica e la sua sede corrisponde alla sede del Presidente pro-tempore. \nGli organi della CALRE sono il Presidente, eletto con mandato annuale, che pu\u00f2 essere prorogato per un altro anno, il Vicepresidente, il Comitato Permanente e l'Assemblea Plenaria. Il Segretario Generale e i Gruppi di Lavoro sono Organi Sussidiari.\nIl Comitato Permanente \u00e8 costituito dal Presidente, dal Vicepresidente, da un Presidente per ogni Stato nonch\u00e9 dagli organizzatori dei Gruppi di Lavoro, non avendo questi ultimi diritto di voto.\nL'assemblea plenaria si riunisce una volta all'anno (ultimi quattro mesi dell'anno) ed \u00e8 presenziata dai presidenti di tutte le Assemblee.\nIl Presidente nomina il Segretario Generale per la durata del suo mandato, il cui compito principale \u00e8 quello di assistere la Commissione Permanente nell'esercizio delle sue funzioni.\nI Gruppi di Lavoro sono costituiti in Assemblea Plenaria, su richiesta del Comitato Permanente. \nAttivit\u00e0.\nLa CALRE si \u00e8 distinta a partire dagli anni della Convenzione europea nel dibattito sul tema della sussidiariet\u00e0 e nella cooperazione con i Parlamenti nazionali.\nNel primo ambito il Trattato costituzionale e poi il Trattato di Lisbona prevedono, nel Protocollo sulla sussidiariet\u00e0, un coinvolgimento dei Parlamenti regionali con poteri legislativi nella procedura di allerta rapida (early warning) in collegamento con i rispettivi Parlamenti nazionali.\nNel secondo ambito la CALRE ha partecipato con il Presidente dell'Assemblea legislativa delle Azzorre, con il Presidente del Parlamento della Comunit\u00e0 francese del Belgio e con il Presidente del Consiglio della Toscana alla COSAC che si riun\u00ec a Roma il 5 maggio 2003. Ha inoltre promosso iniziative sulla cooperazione interparlamentare, in particolare sul tema della democrazia, sin dal 2003, con un convegno a Palazzo Vecchio a Firenze e poi con una Conferenza tra Parlamenti nazionali e regionali, che si tenne nell'emiciclo del Consiglio d'Europa, a Strasburgo, il 12 settembre 2007."}
{"id": "2356742", "revid": "51461", "url": "https://it.wikipedia.org/wiki?curid=2356742", "title": "Odoo", "text": "Odoo, nato nel 2005 ad opera di Fabien Pinckaers con il nome TinyERP, fino al 2014 chiamato OpenERP, \u00e8 una suite di prodotti software gestionale open source che includono a titolo di esempio CRM, e-Commerce, fatturazione, contabilit\u00e0, produzione, magazzino, progetti e altro ancora. La versione CE \u00e8 open source ed \u00e8 rilasciato secondo i termini della GNU Lesser General Public License; \u00e8 attivamente supportata da una Community internazionale e da una italiana ai fini della localizzazione. La versione Enterprise, rilasciata con licenza proprietaria, fornisce servizi e caratteristiche aggiuntive ed \u00e8 curata da Odoo S.A. con sede in Belgio.\nRiguardo Odoo sono stati scritti diversi libri, alcuni dedicati ad aree funzionali specifiche come la contabilit\u00e0, altri all'ambiente di sviluppo.\nApplicazioni.\nAlcune delle caratteristiche sono contabilit\u00e0 finanziaria, contabilit\u00e0 analitica, gestione del magazzino, gestione di vendite e acquisti, automazione dei processi, gestione risorse umane, campagne di marketing, produzione, gestione progetti. Dalla versione 8.0 punta a fornire un'integrazione con il sito web aziendale e il software di e-commerce.\nArchitettura.\nOpenERP/Odoo usa un'architettura Service Oriented Architecture che si basa su interfaccia XML-RPC.\nNelle precedenti versioni l'interfaccia utente si basava inizialmente su GTK+ per poi essere affiancata da una interfaccia web che utilizza il web framework: werkzeug; con il rilascio ufficiale della versione 7.0 \u00e8 stato definitivamente abbandonato il client GTK a favore dell'unica interfaccia web, ora pi\u00f9 integrata in Odoo e con migliori prestazioni che non fanno rimpiangere il client. Sono disponibili versioni per Linux, Windows e macOS.\nOdoo fornisce diagrammi di Gantt dinamici (con copia e incolla), calendari condivisi, un visualizzatore integrato del BPM, un editor del workflow ed un designer delle viste.\nModuli.\nOpenERP/Odoo \u00e8 noto per essere molto completo ed estremamente modulare, con pi\u00f9 di 6000 moduli disponibili. \u00c8 basato su una robusta architettura Model-View-Controller, con un server distribuito, workflow flessibili, una GUI dinamica e report personalizzabili.\nDatabase.\nOdoo si appoggia a PostgreSQL.\nCommunity.\nGli sforzi di sviluppo e della comunit\u00e0 erano gestiti tramite Launchpad ed il sistema Bazaar. Ora tutto il progetto \u00e8 spostato su GitHub.\nI principali canali di comunicazione e collaborazione sono i forum, IRC, twitter e le mailing-list. Anche la documentazione \u00e8 gestita su GitHub e viene pubblicata sul sito ufficiale.\nNel 2011 nasce a Firenze l'Associazione Odoo Italia (all'epoca Associazione OpenERP Italia) per dare una forma pi\u00f9 strutturata alla Community Italiana di OpenERP. Ancora oggi l'Associazione con il suo forum contribuisce ad aiutare i professionisti che lavorano su Odoo, e anche gli utenti, a trovare le soluzioni ai problemi quotidiani.\nNel 2013 nasce la Odoo Community Association (OCA), con lo scopo di supportare lo sviluppo collaborativo di Odoo e di promuoverne l'uso nel mondo.\nLa localizzazione italiana di Odoo viene sviluppata su GitHub in un repository della Odoo Community Association.\nProgetti derivati.\nOdoo 4 Wisp \u00e8 un progetto basato su Odoo 8.0 destinato al mercato del fixed wireless acces, o meglio denominato Wisp (wireless internet service provider); la versione \u00e8 orientata alla gestione degli operatori wireless sia per finalit\u00e0 amministrativo contabile, che per aspetti legati al provisioning dei servizi.\nLibrERP \u00e8 una distribuzione, basata su OpenERP 6.1, pronta all'uso per le PMI italiane. Dal framework Odoo sono stati incorporati moduli aggiuntivi scritti in Python per il mercato italiano e rilasciati con licenza AGPLv3, prelevabili dal repository GitHub.\nSeedoo \u00e8 un progetto basato su Odoo/OpenERP 7.0 destinato alle pubbliche amministrazioni italiane per la gestione a norma del protocollo informatico, la fatturazione elettronica, e la digitalizzazione dei procedimenti.\nPowerp \u00e8 un progetto basato su Odoo 12.0 che introduce funzioni evolute di scadenzario, portafoglio e tesoreria. ."}
{"id": "2356745", "revid": "1543377", "url": "https://it.wikipedia.org/wiki?curid=2356745", "title": "Loris J. Bononi", "text": "Biografia.\nNasce a Fivizzano da famiglia con radicate e solide origini lunigianesi e ne respira l'humus fertile.\nDopo gli studi liceali nel liceo-ginnasio di Pontremoli e di Carrara, si iscrive a Parma alla Facolt\u00e0 di Medicina e Chirurgia dove si laurea nel 1954. Trascorso un periodo breve ma intenso come medico condotto nella Valle del Lucido (comune di Fivizzano) decide di trasferirsi a Roma. Qui, svolgendo svariati lavori per mantenersi, riesce a ottenere in pochi anni sia la Libera Docenza in Microbiologia e poi in Chemioterapia, affiancando a queste attivit\u00e0 la professione di dirigente industriale nel settore farmaceutico.\nIn poco tempo dirige la Sezione Italiana di Pfizer e per un certo periodo anche negli Stati Uniti. Poi proseguir\u00e0 l'attivit\u00e0 dirigenziale a Milano in Zambeletti e a Firenze in Manetti &amp; Roberts. Accanto alla carriera di dirigente industriale si dedica all'insegnamento universitario presso l'Universit\u00e0 di Torino, dove terr\u00e0 per trenta anni la Cattedra di Chemioterapia.\n e pubblica tre libri che . Pasolini nella rubrica Il Caos (recensioni poi ripubblicate in un unico volume da Editori Riuniti nel 1995) che firm\u00f2 tra il 1968 e il 1970 settimanalmente sulla rivista Tempo ebbe modo il 26 luglio 1969 di elogiare l'autore per l'appena edito 'Diario postumo' e poi la settimana seguente con l'articolo' Chiedo scusa a Bononi' effettu\u00f2 ulteriori precisazioni sulla collocazione di Loris J. Bononi nel panorama della letteratura del novecento.\nRestaura agli inizi degli anni settanta il castello di Castiglione del Terziere nel comune di Bagnone in Lunigiana che diventa un importante centro culturale raccogliendovi migliaia di libri delle prime edizioni e numerosi incunaboli. Assieme al fratello Eugenio, alla fine degli anni ottanta, nel suo paese di nascita a Fivizzano, istituisce nel Palazzo Fantoni-Bononi, che fu gi\u00e0 residenza del poeta arcadico Labindo il museo della Stampa Jacopo da Fivizzano. Il tutto per celebrare i meriti del proprio paese; infatti nella piccola cittadina lunigianense si cominci\u00f2 a stampare libri undici anni prima che a Vienna, nove prima di Londra, sette prima di Oxford, Ginevra, Barcellona e cinque prima di Bruxelles. Ricordava spesso Loris J. Bononi che un fivizzanese \"Jacopo da Fivizzano\", fra il 1470 e il 1474,impiant\u00f2 per la prima volta i caratteri tipografici per stampare testi di Giovenale, Virgilio, Cicerone, Sallustio e Cornazzano. Fu ancora Loris J.Bononi a rivelare per primo che sempre a Fivizzano nel 1802 Agostino Fantoni invent\u00f2 la prima macchina da scrivere con tanto di carta carbone.\nIl legame dello scrittore Bononi con il proprio paese di nascita fu forte e continuo e non per niente rifond\u00f2 nell'anno 1972 a Fivizzano la Cinquecentesca Accademia degli Imperfetti di cui ne divenne Priore, carica che conserv\u00f2, onorandola con numerose pregiate pubblicazioni, fino alla sua morte.\nUna prosa originale, singolare e prorompente quella di Bononi che sfocia nella poesia. Migliaia sono infatti i suoi componimenti poetici, anche inediti, che ci ha lasciato in eredit\u00e0.\n\u00c8 scomparso nel 2012 all'et\u00e0 di 83 anni.\nLa Fondazione 'Loris Jacopo Bononi onlus' da lui istituita e con sede nel Palazzo Fantoni Bononi a Fivizzano proseguir\u00e0 la sua opera di promozione della cultura lunigianese nel mondo."}
{"id": "2356746", "revid": "330270", "url": "https://it.wikipedia.org/wiki?curid=2356746", "title": "Loris Jacopo Bononi", "text": ""}
{"id": "2356750", "revid": "287204", "url": "https://it.wikipedia.org/wiki?curid=2356750", "title": "Lepidorhombus whiffiagonis", "text": "Il rombo giallo (Lepidorhombus whiffiagonis), \u00e8 un pesce di mare della famiglia Scophthalmidae.\nDistribuzione e habitat.\nQuesto pesce \u00e8 diffuso in maniera irregolare nel mar Mediterraneo, ad esempio nei mari italiani \u00e8 frequente solo nel mar Ligure mentre altrove \u00e8 poco comune. In Oceano Atlantico \u00e8 presente dalle coste meridionali norvegesi al sud del Marocco.\nSi tratta di una specie di profondit\u00e0, presente su fondi fangosi tra 10 e 600 metri di profondit\u00e0 ma rara al di sopra dei 250 metri. I giovani vivono a profondit\u00e0 maggiori rispetto agli adulti.\nDescrizione.\nQuesto pesce ha il caratteristico aspetto dei pesci piatti, il lato oculare \u00e8 il sinistro. Ha una corpo pi\u00f9 slanciato rispetto al rombo chiodato ed al rombo liscio, con occhi pi\u00f9 grandi, bocca grande ma che non supera gli occhi e muso molto appuntito. La mandibola \u00e8 nettamente sporgente. L'occhio superiore \u00e8 leggermente pi\u00f9 indietro rispetto all'altro. \nIl colore \u00e8 bruno giallastro con minuti punti scuri e macchie indefinite. L'assenza di macchie nere nella parte posteriore delle pinne dorsale ed anale \u00e8 il miglior mezzo per distinguerlo dall'affine rombo quattrocchi.\nRaggiunge i 60 cm ma in media gli esemplari misurano sui 25 cm.\nRiproduzione.\nDepone uova pelagiche alla fine dell'inverno.\nPesca.\nSi cattura con le reti a strascico ed ha carni buone ma \u00e8 cos\u00ec irregolare da avere importanza praticamente nulla.\nCuriosit\u00e0.\nIl nome inglese di \"sail fluke\" ovvero \"rombo veleggiatore\" deriva dalla leggenda che questo pesce in determinate situazioni risalga fino in superficie e tiri fuori la pinna caudale fuor d'acqua utilizzandola come piccola vela per spostarsi. Non si sa che attendibilit\u00e0 possa avere questa voce."}
{"id": "2356751", "revid": "112384436", "url": "https://it.wikipedia.org/wiki?curid=2356751", "title": "I misteri di Udolpho", "text": "I misteri di Udolpho \u00e8 un romanzo di Ann Radcliffe, il quarto e pi\u00f9 noto, pubblicato in quattro volumi nell'estate del 1794 a Londra. Segue le vicende di Emily St. Aubert che soffre, oltre ad altre disavventure, la morte del padre, terrori soprannaturali in un castello e le macchinazioni di un brigante italiano.\n\"I misteri di Udolpho\" contiene tutti gli elementi del romanzo gotico: situazioni di terrore fisico e psicologico, eventi apparentemente soprannaturali, castelli remoti e in rovina, la presenza di un nemico e di un'eroina perseguitata. Presenta numerose descrizioni di paesaggi esotici nei Pirenei e negli Appennini.\nSecondo il contratto per il libro, conservato all'Universit\u00e0 della Virginia, la Radcliffe venne pagata 500 sterline per il manoscritto.\nTrama.\nAmbientato nel 1584 nel sud della Francia, il romanzo si incentra sulle vicende di Emily St. Aubert, una giovane ragazza francese, figlia unica di una famiglia di possidenti terrieri le cui fortune sono in declino. Emily e il padre sono particolarmente vicini a causa del loro comune interesse per la natura. Dopo la morte della madre, Emily e il padre diventano ancora pi\u00f9 vicini. Lei lo accompagna in un viaggio in Guascogna, attraverso i Pirenei fino alla costa mediterranea di Rousillon. \nDurante il viaggio, essi incontrano Valancourt, un bell'uomo anch'esso attratto, in modo quasi mistico, dal mondo naturale. Emily e Valancourt si innamorano velocemente.\nIl padre di Emily, dopo una lunga malattia, muore. Emily, ormai orfana, per volont\u00e0 del padre \u00e8 costretta a vivere con la zia, Madame Cheron, che non condivide nessuno degli interessi di Emily e le mostra scarso affetto. Madame Cheron sposa Montoni, un mascalzone che si spaccia per un nobile italiano: l'uomo prova a sposarla per interesse a un amico, e poi, scoperto che il fidanzato non \u00e8 ricco, porta moglie e nipote a Udolpho, separando Emily dal suo innamorato Valancourt. Montoni minaccia la moglie con violenza per spingerla a passargli le sue propriet\u00e0 di Tolosa, che altrimenti alla sua morte andrebbero a Emily. Una serie di eventi spaventosi avvengono nel castello, e alla fine Emily acquista il controllo delle sue propriet\u00e0 e si riunisce a Valancourt.\nInfluenza.\nCitato spesso come il prototipo di romanzo gotico, \"I misteri di Udolpho\" ha un ruolo predominante in \"L'abbazia di Northanger\" di Jane Austen, in cui una ragazza impressionabile, dopo aver letto il romanzo della Radcliffe, comincia a vedere i suoi amici come delinquenti e vittime, con effetti comici. \"I misteri di Udolpho\" viene citato da Henry James in \"Il giro di vite\" all'inizio del capitolo IV, da Herman Melville in \"Billy Budd\", e da F\u00ebdor Michajlovi\u010d Dostoevskij in \"I fratelli Karam\u00e0zov\"."}
{"id": "2356752", "revid": "599013", "url": "https://it.wikipedia.org/wiki?curid=2356752", "title": "Huehue Huitzilihuitl", "text": "Biografia.\nQuando i Mexica furono attaccati e cacciati da Chapultepec, Huehue Huitzilihuitl fu catturato e condotto a Culhuacan assieme alla figlia, dove entrambi furono sacrificati. I Mexica non vennero pi\u00f9 guidati da un \"tlatoani\" prima di insediarsi a Tenochtitl\u00e1n, dove Acamapichtili fu nominato leader."}
{"id": "2356758", "revid": "1568601", "url": "https://it.wikipedia.org/wiki?curid=2356758", "title": "Tarim (fiume)", "text": "Il Tarim () \u00e8 il principale fiume della regione autonoma uigura dello Xinjiang, nell'estremit\u00e0 nord-occidentale della Cina. \u00c8 situato immediatamente a nord dell'altopiano del Tibet. \nDescrizione.\nIl fiume d\u00e0 il nome al grande bacino compreso tra due grandi sistemi montuosi dell'Asia centrale, il Tien Shan e il Kunlun. Scorre per gran parte della sua lunghezza attraverso il deserto del Takla Makan. \nIl termine \"tarim\" viene utilizzato per indicare le sponde di un fiume che sfocia in un lago o che \u00e8 indistinguibile dalle sabbie di un deserto. Questo \u00e8 un aspetto idrografico caratteristico di molti fiumi che attraversano le sabbie del deserto del Takla Makan. Un'altra caratteristica dei fiumi del bacino del Tarim, Tarim stesso incluso, \u00e8 la loro migrazione attiva - cio\u00e8 lo spostamento dei letti e delle sponde.\nIl Tarim si forma, nell'estremit\u00e0 occidentale del paese, dalla confluenza dei fiumi Kaxgar (Kashgar) e Yarkand (Yarkant); procedendo verso nord-est da questa confluenza, il fiume viene poi raggiunto circa 370\u00a0km pi\u00f9 a valle dai fiumi Aksu e Hotan (Khotan). Solamente il fiume Aksu ha acque in ogni periodo dell'anno. Esso \u00e8 il pi\u00f9 importante affluente del Tarim, contribuendo al 70-80 per cento del suo volume di acque. Il fiume prende il nome Tarim solo dopo la confluenza con il fiume Hotan. \nIn passato il Tarim raggiungeva il Lop Nur, un vasto lago salato dello Xinjiang orientale. Tuttavia, i bacini artificiali e le opere di irrigazione costruite lungo il suo corso medio alla met\u00e0 del XX secolo hanno deviato molte delle sue acque. A partire dagli anni '70 la combinazione tra questa perdita di acque e l'intensa evaporazione prodotta dal clima arido della regione ha portato al prosciugamento del corso inferiore del Tarim, e il Lop Nur si \u00e8 trasformato in un vasto letto lacustre incrostato di sale. Un tempo il Tarim alimentava anche il lago Taitema, situato circa 160\u00a0km a sud-ovest del Lop Nur, ma la diga di Daxihaizi, costruita negli anni '70, e il bacino artificiale che si \u00e8 formato alle sue spalle hanno portato al prosciugamento del fiume a valle e del lago stesso; tuttavia il governo centrale ha avuto un certo successo nel ripristinare il corso del fiume a valle del bacino artificiale.\nLa lunghezza totale del sistema dei fiumi Yarkand-Tarim antecedente agli anni '70 era di circa 2030\u00a0km. Tuttavia, una parte considerevole del corso del Tarim \u00e8 informe, dal momento che il fiume scorre in un alveo non chiaramente definito e cambia frequentemente i canali, e la lunghezza del fiume \u00e8 variata molto nel corso degli anni. Il periodo di magra del Tarim va da ottobre ad aprile. Il periodo di piena primaverile ed estivo, dovuto allo scioglimento delle nevi dei lontani monti Tien Shan e Kunlun, ha inizio in maggio e prosegue fino a settembre.\nL'area drenata dal sistema Yarkand-Tarim occupa circa 557.000\u00a0km\u00b2, gran parte dei quali costituiti dal bacino del Tarim. Il bacino \u00e8 una distesa arida formata da sedimenti alluvionali e lacustri ed \u00e8 circondato da imponenti catene montuose. \u00c8 la regione pi\u00f9 arida dell'Eurasia. La parte predominante \u00e8 occupata dal deserto del Takla Makan, la cui superficie ricoperta dalle sabbie supera i 320.000\u00a0km\u00b2. Inoltre, nella regione si innalzano anche alcuni massicci di sabbia relativamente piccoli che occupano una superficie di 780\u20134400\u00a0km\u00b2. Le dune di sabbia costituito la caratteristica principale del paesaggio.\nClima.\nLe precipitazioni nel deserto del Tarim sono estremamente scarse, e in alcuni anni non piove affatto. Nel deserto del Takla Makan e nel bacino del Lop Nur, nel corso di un intero anno cadono in media circa 12\u00a0mm di pioggia. Nelle colline pedemontane e in alcune altre aree del bacino del fiume, le precipitazioni raggiungono i 50\u2013100\u00a0mm annui. Le pendici del Tien Shan sono molto pi\u00f9 umide, e le precipitazioni qui superano spesso i 500\u00a0mm. Le temperature massime nel bacino del Tarim si aggirano sui 40\u00a0\u00b0C. Il fiume Tarim congela ogni anno da dicembre a marzo.\nAmbiente.\nLa vegetazione nel bacino del Tarim \u00e8 situata prevalentemente lungo il fiume e le sue diramazioni. Qui, al margine delle sabbie, si trova una vegetazione di tipo quasi arbustivo e alberi stentati, soprattutto assenzio. Una rada foresta di pioppi dalle foglie multiformi cresce nella valle del fiume Tarim. Il sottobosco \u00e8 costituito da salici, olivelli spinosi, e da folti cespugli di canapa indiana e liquirizia degli Urali.\nNel corso superiore del fiume Tarim vivono dei pesci, e la vita animale lungo quella porzione del fiume e nel deserto circostante \u00e8 piuttosto varia. La valle e i laghi del Tarim costituiscono un punto di sosta per gli uccelli migratori.\nLa migrazione di cinesi (han) nell'area e la promozione da parte del governo cinese di progetti di irrigazione su grande scala hanno portato alla diffusione dell'agricoltura irrigua, ma pratiche di agricoltura proprie delle oasi vengono tuttora praticate negli insediamenti uiguri sparsi nella regione. Riso e altri cereali, cotone, seta, frutta e lana sono i principali prodotti dell'agricoltura, e giade di Khotan e tappeti sono altri prodotti importanti. La regione esporta cotone di alta qualit\u00e0, tessuti di cotone e alcune variet\u00e0 di frutta, compresi cocomeri e uve."}
{"id": "2356760", "revid": "287204", "url": "https://it.wikipedia.org/wiki?curid=2356760", "title": "Lepidorhombus boscii", "text": "Il rombo quattrocchi (Lepidorhombus boscii), \u00e8 un pesce di mare della famiglia Scophthalmidae.\nDistribuzione e habitat.\nSi trova nell'Oceano Atlantico tra le coste scozzesi ed il Marocco ed \u00e8 comune nel mar Mediterraneo, anche sulle coste italiane.\nVive sui 100-200 metri di profondit\u00e0 ma scende almeno fino a 900, su fondi sabbiosi e fangosi. I giovani stazionano a profondit\u00e0 maggiori degli adulti.\nDescrizione.\nMolto simile al rombo giallo, di cui \u00e8 congenere, dal quale lo distinguono alcuni caratteri tra cui il pi\u00f9 vistoso sono sicuramente le 4 macchie nere presenti nella parte posteriore della pinna dorsale e della pinna anale, molto evidenti ma che possono facilmente scomparire anche sfregandole con le dita. Gli occhi, inoltre, sono pi\u00f9 grandi (il superiore \u00e8 arretrato rispetto all'altro) e la mandibola \u00e8 meno sporgente e appuntita.\nIl colore \u00e8 bruno giallastro.\nRaggiunge i 30\u00a0cm di lunghezza.\nAlimentazione.\nSi ciba di invertebrati bentonici, principalmente crostacei.\nRiproduzione.\nAvviene in primavera.\nPesca.\nSi cattura con le reti a strascico e non ha valore nonostante abbia carni buone."}
{"id": "2356761", "revid": "247933", "url": "https://it.wikipedia.org/wiki?curid=2356761", "title": "Lop Nor", "text": ""}
{"id": "2356766", "revid": "125734708", "url": "https://it.wikipedia.org/wiki?curid=2356766", "title": "Campagna d'Egitto", "text": "Per campagna d'Egitto si intendono l'insieme delle operazioni militari svolte in Egitto e Siria nel periodo 1798-1801 iniziate con lo sbarco ad Alessandria dell'Armata d'Oriente francese guidata dal generale Napoleone Bonaparte, che riusc\u00ec a sgominare la resistenza dei mamelucchi ed a conquistare l'Egitto. Tuttavia, dopo la distruzione della flotta francese nella battaglia navale di Abukir, le truppe francesi si trovarono isolate in Oriente ed anche l'invasione della Siria condotta dal generale Bonaparte, dopo alcuni successi, termin\u00f2 con un fallimento a San Giovanni d'Acri.\nDopo questi avvenimenti, il generale Bonaparte decise nell'estate 1799 di cedere il comando al generale Jean-Baptiste Kl\u00e9ber e ritornare in Francia dove era in corso la guerra della Seconda coalizione e dove la situazione politica era poco chiara. L'Armata d'Oriente continu\u00f2 a resistere ancora fino all'estate 1801 quando fu infine costretta alla capitolazione il 30 agosto 1801 sotto gli attacchi dell'esercito turco e del corpo di spedizione britannico sbarcato in Egitto il 6 marzo 1801. Le truppe francesi poterono ritornare in patria.\nLa campagna d'Egitto, costellata da battaglie ed episodi celebri dell'epopea napoleonica, contribu\u00ec, nonostante il fallimento finale, ad accrescere la fama e il prestigio del generale Bonaparte ed ebbe grande importanza politica e culturale per la storia dell'Egitto e del Medio Oriente.\nGuerra alla Gran Bretagna in Oriente.\nIl 5 ventoso anno VI (23 febbraio 1798) il generale Napoleone Bonaparte, comandante in capo dell'\"Armata d'Inghilterra\" incaricata di organizzare e condurre uno sbarco decisivo in Gran Bretagna per concludere vittoriosamente la guerra della Francia rivoluzionaria contro i britannici, present\u00f2 le sue conclusioni sulle prospettive reali di questa impresa. Il generale consigliava al Direttorio di rinunciare allo sbarco; le condizioni navali non sussistevano non essendo la flotta francese in grado di garantire la sicurezza della navigazione e la \"Royal Navy\" avendo raggiunto il predominio navale dopo aver disfatto la flotta spagnola nella battaglia di Capo San Vincenzo e quella olandese nella battaglia di Camperduyn. Anche il Direttorio temeva di perdere la sua armata pi\u00f9 forte e il suo miglior generale mentre la situazione in Europa era ancora pericolosa e sussisteva il rischio di una ripresa della guerra contro le potenze continentali.\nDopo aver consigliato di rinunciare per motivi validi allo sbarco in Inghilterra, il generale Bonaparte presentava tre proposte alternative: si poteva considerare la possibilit\u00e0 di ricercare un accordo di pace con il nemico britannico, oppure impiegare l'Armata d'Inghilterra contro l'Hannover; soprattutto egli proponeva sorprendentemente di organizzare un'audace spedizione in Oriente per conquistare l'Egitto, progetto che appariva dal punto di vista strategico-operativo ancor pi\u00f9 temerario e arrischiato dello sbarco nelle isole britanniche.\nQuesto nuovo piano minacciava indirettamente l'impero coloniale britannico e rimetteva in gioco il predominio nel Mediterraneo; quindi avrebbe impedito ogni accordo con la Gran Bretagna; inoltre avrebbe potuto destabilizzare il precario Impero Ottomano e irritare fortemente l'Impero Russo del nuovo zar Paolo I che manifestava propositi di espansione globale in Europa, in Oriente e nel Mediterraneo. Nonostante le implicazioni di grande importanza di questo ambizioso progetto, il Direttorio, verosimilmente anche desideroso di sbarazzarsi dell'ambizioso generale Bonaparte, non lo respinse. I dirigenti della Repubblica sembravano decisi a minacciare il predominio coloniale britannico ed a costringere la potenza rivale a cedere.\nIn realt\u00e0 il generale Bonaparte aveva manifestato le sue ambiziose mire orientali gi\u00e0 durante il corso della campagna d'Italia; egli aveva preteso per la Francia il possesso di Ancona, Corf\u00f9 e le Isole Ionie, importanti punti di appoggio verso il Mediterraneo orientale; aveva mostrato interesse per Malta, aveva inviato emissari al Pasci\u00e0 di Giannina, Al\u00ec di Tepeleni. Il giovane generale sperava di poter ripercorrere le favolose orme di Alessandro Magno e di poter realmente vivere l'avventura orientale gi\u00e0 idealizzata grazie alle letture giovanili. Egli aveva illustrato i suoi piani e i suoi grandiosi obiettivi orientali all'amico e luogotenente Jean-Andoche Junot e al segretario personale Louis Antoine Bourienne, a cui aveva comunicato la sua ferma decisione di andare in Oriente per accrescere la sua gloria e la sua fama, che avrebbero potuto soffrire nel caso in cui fosse rimasto inattivo in Europa.\nIl nuovo piano proposto dal generale Bonaparte non sorprese realmente il Direttorio; l'obiettivo dell'Egitto e dell'Oriente non era nuovo per la politica estera della Francia fin dall'epoca delle Crociate. L'Egitto era stato legato commercialmente da secoli a Marsiglia. I rappresentanti francesi a Costantinopoli, ancor prima della Rivoluzione, aveva presentato complesse pianificazioni per una espansione verso l'Egitto per minare la solidit\u00e0 dell'Impero ottomano. Durante le guerre franco-britanniche del Settecento, la Monarchia aveva progettato di attaccare i \"tiranni del mare\" in Asia, attraverso Suez, per poi marciare sull'India.\nDopo la Rivoluzione il girondino Jacques Pierre Brissot aveva proposto irrealistici progetti di suddivisione del pianeta e di sconvolgimento dell'equilibrio mondiale delle potenze mediante l'espansione in Oriente e la conquista di Costantinopoli; gi\u00e0 Gottfried Wilhelm von Leibniz aveva consigliato a Luigi XIV di occupare l'Egitto. In tempi pi\u00f9 recenti il console in Egitto Charles Magallon aveva illustrato la debolezza dell'autorit\u00e0 ottomana, l'inettitudine dei mamelucchi, la casta militare che dominava il paese, e si era detto convinto della facilit\u00e0 della conquista. Il Direttorio mirava inoltre ad aprirsi la strada verso la Persia, l'Afghanistan e soprattutto l'India dove Tippoo Sahib teneva in scacco i britannici nel Mysore. In questo senso l'impresa poteva servire a mettere in grave difficolt\u00e0 la Gran Bretagna e costringerla a trattare la pace, organizzando eventualmente una spartizione dell'Impero ottomano.\nConquista dell'Egitto.\nOrganizzazione della spedizione.\nSalpato da Tolone il 19 maggio, Napoleone all'inizio della campagna occup\u00f2 Malta, togliendola ai Cavalieri di san Giovanni con l'accordo di resa del 12 giugno. Quindi sbarc\u00f2 in Egitto eludendo il controllo della Royal Navy e prese Alessandria il 1\u00ba luglio 1798.\nBattaglia delle piramidi.\nDopo essere sbarcato sulle coste dell'Egitto, la prima battaglia che ebbe a combattere fu quella contro i neo-Mamelucchi, discendenti dell'antica casta guerriera che aveva governato Egitto, Siria e parte dell'Arabia dalla fine del periodo ayyubide alla sconfitta per mano ottomana del 1517.\nUn primo scontro ebbe luogo il 13 luglio 1798 a Shubra Khit contro le forze di Murad Bey, governatore dell'Egitto per conto del sultano, e le forze egiziane ebbero la peggio, persero circa un migliaio di uomini.\nIl secondo scontro avvenne a circa 6 chilometri dalle piramidi di Giza. L'armata francese contava in quel momento su 25.000 uomini per la maggior parte di fanteria contro una forza eterogenea (mamelucchi, egiziani, beduini e altri arabi) circa 10/12.000 cavalieri, la vittoria volse al moderno esercito francese e per la presenza di artiglieria.\nGli uomini si disposero a quadrato faccia al nemico: tale tattica, gi\u00e0 utilizzata a Shubra Khit, consent\u00ec di proteggere le provviste e gli armamenti mentre i soldati potevano sparare in ogni direzione contro l'esercito rivale, il cui nerbo era costituito dalla cavalleria. Questo si difese con grande energia, ma molti soldati abbandonarono i ranghi a causa degli spaventosi massacri operati dai cannoni francesi. Alla fine, tra i francesi si contarono circa 300 morti, mentre da parte degli egiziani si ebbero circa 6.000 perdite.\nNelson e la battaglia del Nilo.\nMentre sulla terra si dimostravano nettamente superiori i francesi, la \"Royal Navy\" oper\u00f2 per compensare la situazione sul mare. Le navi che avevano trasportato Bonaparte ed il suo esercito erano ritornate di nuovo in Francia, ma una flotta di navi da guerra sosteneva l'esercito lungo la costa. Il 1\u00ba agosto i britannici scoprirono questa flotta all'ancora, in posizione protetta, nella baia di Abukir.\nI francesi credettero di poter essere attaccati soltanto da un lato, essendo l'altro protetto dalla spiaggia, ma la flotta britannica, al comando di Horatio Nelson, riusc\u00ec ad insinuarsi fra le navi dei francesi prendendole cos\u00ec tra due fuochi. Tutte le navi francesi, eccetto due, vennero catturate o distrutte. Solamente il \"Guillaume Tell\", con il contrammiraglio Pierre Charles Silvestre de Villeneuve, e il \"G\u00e9n\u00e9reux\" riuscirono a fuggire. Il \"Guillaume Tell\" fu catturato dopo pochi giorni nel corso della conquista di Malta da parte dei britannici. La sconfitta venne attribuita all'incapacit\u00e0 dell'ammiraglio francese Fran\u00e7ois-Paul Brueys D'Aigalliers, morto nel corso della battaglia.\nLe navi francesi erano a corto di uomini di equipaggio, gli ufficiali demoralizzati e l'attacco di Nelson avvenne di sorpresa. Le perdite nel corso della battaglia furono di 250 britannici e 1.700 francesi. Bonaparte sub\u00ec una dura lezione in quanto la sua meta di fortificare la posizione francese nel Mar Mediterraneo fu frustrata, ma il suo esercito riusc\u00ec nondimeno a consolidare il potere in Egitto, anche se dovette affrontare continue sollevazioni nazionalistiche.\nCampagna di Siria.\nDopo che a Istanbul si diffuse la notizia che la flotta inglese aveva distrutto quella francese nella battaglia del Nilo, i turchi ottomani credettero che questo avrebbe rappresentato la fine di Napoleone. Il sultano Selim III decise pertanto di dichiarare guerra alla Francia e invi\u00f2 due corpi d'armata in Egitto.\nLa prima armata, sotto il comando di Ahmad al-Jazzar Pasci\u00e0, era costituita da circa 12.000 uomini, ma Jazzar Pasci\u00e0 sapeva che avrebbe avuto dei rinforzi da Damasco, Aleppo, Iraq (10.000 uomini) e Gerusalemme (8.000). La seconda armata, sotto il comando di Sa\u02bf\u012bd Mustafa, pasci\u00e0 di Rumelia, si trovava a Rodi con circa 8.000 uomini, ma Mustaf\u00e0 attendeva circa 42.000 soldati provenienti da Albania, Istanbul, Anatolia e Grecia.\nI turchi pianificarono due offensive contro Il Cairo: dalla Siria, attraverso il deserto, lungo la direttrice Salahiyye - Bilbays - al-Kanka e da Rodi, via mare, sbarcando ad Abukir nell'area della citt\u00e0 portuale di Damietta.\nNel gennaio del 1799, Bonaparte apprese dei movimenti ostili dei turchi. Egli sapeva di non potersi difendere dall'attacco degli eserciti turchi e decise che la miglior difesa sarebbe stata quella di attaccare l'esercito della Siria. Una vittoria l\u00ec, gli avrebbe concesso pi\u00f9 tempo per prepararsi adeguatamente ad affrontare la forza di Rodi.\nEgli prepar\u00f2 cos\u00ec un esercito di circa 13.000 uomini, organizzato in divisioni sotto il comando dei generali Reynier (2.160 uomini), Kl\u00e9ber (2.336), Bon (2.449), Lannes (2.938), una divisione di cavalleria leggera sotto il comando del generale Gioacchino Murat (900), una brigata di fanteria e cavalleria sotto il generale di brigata Bessi\u00e8res (400), una compagnia su dromedari (89), una di artiglieria sotto Dammartin (1.387) e genieri e truppe di logistica sotto Caraffeli (3.404). Ogni divisione di fanteria e cavalleria era dotata di 6 cannoni, che erano stati posti su delle navi nel porto di Damietta. L'esercito di Bonaparte, cos\u00ec costituito, lasci\u00f2 l'Egitto, per raggiungere la Siria, il 5 febbraio del 1799.\nA causa di Antoine de Ph\u00e9lippeaux, che era stato suo compagno e acerrimo rivale alla scuola militare reale di Parigi, egli non riusc\u00ec a conquistare la citt\u00e0 fortificata di San Giovanni d'Acri e fu costretto a tornare in Egitto nel mese di maggio. Allo scopo di accelerare la ritirata, Bonaparte prese la decisione di uccidere i prigionieri ed abbandonare i feriti lungo la strada.\nBonaparte torna in Francia.\nTornato in Egitto il 25 luglio, Bonaparte sconfisse l'invasione via mare degli Ottomani ad Abukir. Ci\u00f2 riabilit\u00f2 parzialmente la sua reputazione per la sconfitta navale dell'anno precedente. A seguito del languire della campagna egiziana e della situazione d'instabilit\u00e0 politica venutasi a creare in Francia, Napoleone abbandon\u00f2 l'Egitto per rientrare a Parigi nell'agosto del 1799, lasciando l'esercito sotto il comando del maresciallo Kl\u00e9ber.\nEpilogo.\nLe truppe rimaste in Egitto, risentite contro Bonaparte e il governo per essere state abbandonate, ai primi dell'Ottocento pensarono di poter essere evacuate grazie a un trattato che il generale Kl\u00e9ber stava negoziando con Smith. L'ammiraglio britannico Keith respinse invece questo trattato e invi\u00f2 una flotta che trasportava 30.000 Mamelucchi, contro Kl\u00e9ber, sbarcandoli ad Abukir.\nI Mamelucchi vennero sconfitti nella battaglia di H\u00e9liopolis nel marzo del 1800 e Kl\u00e9ber riusc\u00ec a stroncare un'insurrezione al Cairo. Ma lo stesso Kl\u00e9ber venne assassinato nel giugno del 1800 da uno studente siriano e il comando delle truppe francesi venne assunto dal generale Menou. Menou, sconfitto a Canopo (Alessandria) nel marzo 1801, si rifugi\u00f2 ad Alessandria, tenendo il comando fino all'agosto del 1801, quando, sotto i continui attacchi delle forze britanniche e ottomane e la perdita di circa 13.500 uomini, molti dei quali deceduti per malattia, fu costretto a capitolare ai britannici.\nA seguito della resa, l'esercito francese fu rimpatriato su navi britanniche, insieme a una quantit\u00e0 notevole di antichit\u00e0 egiziane.\nSpedizione scientifica.\nUn aspetto inusuale della spedizione egiziana fu l'aggregamento di un grande gruppo di studiosi alla forza francese d'invasione. Il gruppo fu costituito da oltre 150 studiosi, quasi tutti appartenenti alla \"Commission des Sciences et des Arts\" e fu guidato da Joseph Fourier che divenne anche il responsabile dell\"'Institut d'\u00c9gypte\". I resoconti dei lavori del gruppo scientifico spaziarono dalle esplorazioni archeologiche agli studi sulla storia naturale dell'Egitto e su fenomeni chimici e fisici, il tutto raccolto in 7.000 pagine di memorie. Fra le tante scoperte fatte da questi scienziati, la pi\u00f9 importante \u00e8 sicuramente il ritrovamento della stele di Rosetta. Il gruppo degli scienziati era rinforzato da chimici, fisici, naturalisti che si occuparono di studi zoologici e botanici. Questo spiegamento di risorse intellettuali \u00e8 considerato come un'indicazione di quanto Napoleone tenesse in gran conto l'Era delle grandi civilt\u00e0 della storia antica e secondo altri come una forma di propaganda populista per mascherare i motivi reali di una invasione imperialistica dell'Egitto, inoltre gli ingegneri, gli architetti, i matematici e cos\u00ec via servirono a Napoleone per costruire fortificazioni, strade e ponti ed altre opere utili per agevolare l'occupazione del territorio.\nIn un sforzo assolutamente senza successo di guadagnare l'appoggio del popolo egiziano, Bonaparte pubblic\u00f2 anche dei proclami che lo dipingevano come un liberatore del popolo egiziano dall'oppressione Ottomana, lodando i precetti dell'Islam.\nNapoleone intu\u00ec l'importanza della scienza e secondo il memoriale di Fourier, il condottiero francese era consapevole della rilevanza della conquista dell'Egitto dal punto di vista dei rapporti mediterranei, con l'Africa e l'Asia e quindi l'obiettivo di ristrutturare l'agricoltura, di favorire le imprese commerciali, di portare in Africa esempi di industria europea e infine di migliorare le condizioni di vita degli abitanti locali, era considerato irraggiungibile senza il contributo della scienza e delle arti tecniche."}
{"id": "2356777", "revid": "7459", "url": "https://it.wikipedia.org/wiki?curid=2356777", "title": "Greina Pass", "text": ""}
{"id": "2356781", "revid": "247933", "url": "https://it.wikipedia.org/wiki?curid=2356781", "title": "Tarim He", "text": ""}
{"id": "2356789", "revid": "486946", "url": "https://it.wikipedia.org/wiki?curid=2356789", "title": "La Sorgente", "text": ""}
{"id": "2356793", "revid": "287204", "url": "https://it.wikipedia.org/wiki?curid=2356793", "title": "Nade\u017eda Anatol'evna Kosinceva", "text": "Come la sorella minore Tatiana, ha ottenuto notevoli successi nei campionati giovanili:\nHa partecipato a cinque olimpiadi degli scacchi con la squadra femminile russa, con l'ottimo risultato complessivo di +36 =13 \u20132 (83,3 %). Ha vinto otto medaglie: quattro d'oro individuali (2004, 2008, 2010 e 2012), due d'oro di squadra (2010 e 2012), una d'argento di squadra nel 2006 e una di bronzo di squadra nel 2004.\nNel 2008 ha vinto a Mosca il Campionato russo femminile.\nCome la sorella Tat'jana, \u00e8 laureata in legge all'universit\u00e0 di Arcangelo."}
{"id": "2356797", "revid": "1305772", "url": "https://it.wikipedia.org/wiki?curid=2356797", "title": "Tarim", "text": ""}
{"id": "2356802", "revid": "547034", "url": "https://it.wikipedia.org/wiki?curid=2356802", "title": "The Ideal Copy", "text": "The Ideal Copy \u00e8 il quarto album studio della rock band inglese Wire, il primo dopo una pausa di cinque anni del gruppo tra il 1980 e il 1985, pubblicato nel 1987 da Mute Records.\nGli Wire avevano gi\u00e0 usato strumenti elettronici negli album \"Chairs Missing\" e \"154\", ma dopo la pausa di cinque anni iniziarono ad utilizzare sequencer, sintetizzatori e drum machine. Ci\u00f2 port\u00f2 la i critici musicali a paragonare \"The Ideal Copy\" a gruppi come i New Order. In particolare il critico Kirk Fillmore paragon\u00f2 lo stile di basso del singolo \"Ahead\" a quello di Peter Hook, bassista dei New Order. Tuttavia il giornalista ha scritto che \"i New Order e ogni altra band che usa sia i sintetizzatori sia le chitarra \u00e8 stato influenzata dagli Wire dei tardi '70\", ipotizzando cos\u00ec una specie di \"scambio di influenze\".\nTracce.\nTutte le tracce scritte dagli Wire (Lewis/Newman/Gilbert/Gotobed).\nOltre alle otto tracce dell'album, la versione su CD e cassetta comprende l'EP \"Snakedrill\", insieme a tre tracce live:\nLa versione su CD inglese, oltre all'EP \"Snakedrill\", alle tre tracce live e all'album comprende una diversa versione di \"Ahead\":"}
{"id": "2356816", "revid": "1573940", "url": "https://it.wikipedia.org/wiki?curid=2356816", "title": "Huehue Zaca", "text": "Biografia.\nZaca fu il quarto figlio di re Huitzil\u00edhuitl. La madre era Miyahuaxochtzin, sorella di Tlacacuitlahuatzin, re di Tiliuhcan. Fu quindi il fratello minore di re Chimalpopoca, ed il giovane fratellastro di Montezuma e del \"cihuacoatl\" Tlacaelel.\nSi dice che Montezuma abbia fatto giustiziare Zaca per aver cantato e suonato i tamburi troppo rumorosamente.\nZaca ebbe due figli: Tzontemoc, che fu \"tlacateccatl\" sotto i successori di Montezuma Axayacatl e T\u00edzoc; e Huitzilatzin, nominato da Axayacatl come primo \"tlatoani\" di Huitzilopochco (oggi noto come Churubusco), una citt\u00e0 nei pressi di Chalco i cui abitanti si dice fossero cannibali prima del governo azteco. Un discendente di Zaca per mezzo del figlio Huitzilatzin, Hernando Huehue Cetochtzin, fu catturato con molti altri nobili indigeni (tra cui Cuauht\u00e9moc) dal conquistador Hern\u00e1n Cort\u00e9s durante la sua spedizione in Honduras (Huey Mollan), nel corso della quale mor\u00ec."}
{"id": "2356817", "revid": "287204", "url": "https://it.wikipedia.org/wiki?curid=2356817", "title": "Zeugopterus regius", "text": "Il rombo peloso (Zeugopterus regius) \u00e8 un pesce di mare della famiglia Scophthalmidae.\nDistribuzione e habitat.\nSi incontra in Oceano Atlantico tra il Marocco e la Scozia, talvolta fino alla Norvegia meridionale e nel mar Mediterraneo, dove \u00e8 abbastanza comune, soprattutto nell'alto Adriatico e nel golfo del Leone.\nVive su fondi rocciosi, talvolta anche su substrati detritici o sabbiosi, tra acque molto basse e 300 metri di profondit\u00e0.\nDescrizione.\nHa corpo di contorno ovale, della forma caratteristica dei pesci piatti. La bocca \u00e8 grande e gli occhi sono pi\u00f9 grandi e ravvicinati che nelle specie pi\u00f9 comuni di rombo come il rombo liscio o il rombo chiodato. Il primo raggio della pinna dorsale \u00e8 allungato (ma viene perduto facilmente). Tutto il corpo \u00e8 coperto di piccole appendici cutanee simili a peli.\nIl colore \u00e8 sui toni del bruno, del rossastro o del beige, a seconda del substrato su cui \u00e8 posato, con varie macchie irregolari e marezzature molto variabili. Nella met\u00e0 posteriore del corpo \u00e8 sempre presente una macchia ocellare scura molto evidente, con centro giallastro.\nLa taglia media \u00e8 sui 15\u00a0cm.\nBiologia.\nAl contrario degli altri pesci piatti questa specie preferisce i fondali duri, vi si adagia rimanendovi attaccato grazie ad una sorta di \"effetto ventosa\" e si muove strisciando lentamente. \u00c8 quasi impossibile da scorgere nel suo ambiente, in cui \u00e8 molto mimetico.\nPesca.\nSi cattura talvolta con reti e lenze, non ha nessun interesse per la pesca professionale n\u00e9 per la pesca sportiva."}
{"id": "2356819", "revid": "88740", "url": "https://it.wikipedia.org/wiki?curid=2356819", "title": "Turdetania", "text": "Nella geografia antica, la Turdetania era la zone pi\u00f9 meridionale della penisola Iberica, nella zona della valle del fiume Guadalquivir. Grossolanamente, essa coincideva con l'attuale provincia spagnola dell'Andalusia. \nQuesto territorio, in epoca antica pre-romana, fu la culla della civilt\u00e0 Tartessiana e in seguito del popolo Turdetano.\nStrabone la descrive come terra ricca di risorse minerarie, fra cui il prezioso argento.\nDopo la conquista romana, prese il nome di Betica."}
{"id": "2356820", "revid": "281901", "url": "https://it.wikipedia.org/wiki?curid=2356820", "title": "Rombo peloso", "text": ""}
{"id": "2356821", "revid": "281901", "url": "https://it.wikipedia.org/wiki?curid=2356821", "title": "Phrynorhombus regius", "text": ""}
{"id": "2356822", "revid": "298055", "url": "https://it.wikipedia.org/wiki?curid=2356822", "title": "Otello Testa", "text": ""}
{"id": "2356823", "revid": "281901", "url": "https://it.wikipedia.org/wiki?curid=2356823", "title": "Rombo giallo", "text": ""}
{"id": "2356828", "revid": "281901", "url": "https://it.wikipedia.org/wiki?curid=2356828", "title": "Lepidorhombus whiffjagonis", "text": ""}
{"id": "2356830", "revid": "281901", "url": "https://it.wikipedia.org/wiki?curid=2356830", "title": "Lepidorhombus whiff-jagonis", "text": ""}
{"id": "2356832", "revid": "281901", "url": "https://it.wikipedia.org/wiki?curid=2356832", "title": "Rombo quattrocchi", "text": ""}
{"id": "2356833", "revid": "22356", "url": "https://it.wikipedia.org/wiki?curid=2356833", "title": "Palaeospondylus", "text": ""}
{"id": "2356855", "revid": "984922", "url": "https://it.wikipedia.org/wiki?curid=2356855", "title": "Ahmed Atef", "text": "Biografia.\nDopo aver compiuto i suoi studi cinematografici in Egitto, Francia, Germania, Spagna e Stati Uniti, Ahmed Atef ha iniziato la sua carriera realizzando otto documentari sulle condizioni di vita in Egitto, seguiti da tre lunghi metraggi. Il suo ultimo lavoro \"Al Ghaba\" (I demoni del Cairo) \u00e8 stato premiato al Fespaco (Festival del Cinema Africano) 2009 con il Premio speciale della citt\u00e0 di Ouagadougou"}
{"id": "2356859", "revid": "327773", "url": "https://it.wikipedia.org/wiki?curid=2356859", "title": "Isotiocianato di allile", "text": "L'isotiocianato di allile \u00e8 un isotiocianato di formula CH2CHCH2NCS. Questo liquido oleoso \u00e8 responsabile del sapore piccante della senape, del rafano e del wasabi. \u00c8 poco solubile in acqua, ma si scioglie bene nella maggior parte dei solventi organici.\nBiosintesi e funzioni biologiche.\nL'isotiocianato di allile si trova nei semi della senape nera (\"Brassica nigra\") e della senape bruna (\"Brassica juncea\"). Rompendo i semi di senape si libera l'enzima tioglucosidasi che agisce su un glucosinolato chiamato sinigrina\nper formare isotiocianato di allile.\nL'isotiocianato di allile serve a difendere la pianta dagli erbivori; dato che \u00e8 esso stesso dannoso per la pianta, viene conservato nella forma innocua di glucosinolato, separato dall'enzima. Quando l'animale mastica la pianta, si libera l'isotiocianato di allile che funge da repellente per l'animale.\nProduzione e usi.\nL'isotiocianato di allile viene prodotto commercialmente per reazione del cloruro di allile con il tiocianato di potassio:\nIl prodotto ottenuto per questa via \u00e8 a volte chiamato \"olio di senape sintetico\". L'isotiocianato di allile si pu\u00f2 ricavare anche per distillazione a secco dei semi. Il prodotto ottenuto in questo modo \u00e8 detto \"olio di senape volatile\" e di solito \u00e8 puro al 92%. Viene usato principalmente come aromatizzante nei cibi. L'isotiocianato di allile di sintesi \u00e8 usato come insetticida, battericida e nematocida; inoltre in alcuni casi si usa per proteggere le piante coltivate.\nLa reazione di idrolisi dell'isotiocianato di allile porta ad ammine alliliche.\nTossicit\u00e0.\nL'isotiocianato di allile \u00e8 moderatamente tossico, ma \u00e8 un potente lacrimogeno."}
{"id": "2356863", "revid": "466539", "url": "https://it.wikipedia.org/wiki?curid=2356863", "title": "Nathan Hale", "text": "Biografia.\nGeneralmente \u00e8 ritenuto la prima spia americana: si propose come volontario per una missione di intelligence, ma fu catturato dai Britannici. Celebre \u00e8 la frase che sembra aver pronunciato prima di essere impiccato, alla fine della battaglia di Long Island: \"Mi spiace solo di non avere che una vita da dare al mio paese\" (\"I only regret that I have but one life to give my country\"). Hale \u00e8 stato a lungo considerato un eroe dagli americani, ma solo nel 1985 \u00e8 stato ufficialmente designato come eroe di stato del Connecticut."}
{"id": "2356867", "revid": "104458", "url": "https://it.wikipedia.org/wiki?curid=2356867", "title": "Duca di Alba", "text": ""}
{"id": "2356878", "revid": "21880", "url": "https://it.wikipedia.org/wiki?curid=2356878", "title": "Echinops (zoologia)", "text": ""}
{"id": "2356886", "revid": "767487", "url": "https://it.wikipedia.org/wiki?curid=2356886", "title": "Ubuntu Server Edition", "text": "Ubuntu Server Edition \u00e8 una distribuzione ufficiale di Ubuntu dedicata all'ambito server.\nUbuntu Server Edition fornisce un'ottima piattaforma per sviluppare dei Server con numerosissime funzionalit\u00e0: mail, DNS, web, database o server di file. Una volta installato, non presenta nessun collegamento verso l'esterno e contiene solo ed esclusivamente il software necessario per rendere il server sicuro.\nIn soli 15 minuti, il tempo richiesto per il completamento dell'installazione della Server Edition, \u00e8 possibile avere un server LAMP funzionante. Questa caratteristica, disponibile solamente per la Server Edition, \u00e8 selezionabile in fase di installazione.\nIn questo modo si semplifica il lavoro di installazione e integrazione di ogni singolo componente del server LAMP, un processo che pu\u00f2 richiedere ore e molta competenza nell'ambito della configurazione di ogni singola applicazione. I benefici sono una maggiore sicurezza, un tempo di installazione molto ridotto, un ridotto rischio di mal configurare il server (cosa molto diffusa quando vengono usati altri SO per server), semplicit\u00e0 negli aggiornamenti (cerca da solo gli aggiornamenti necessari e chiede all'utente se installarli). Il tutto risulta in un minor costo di gestione.\nInfine la piattaforma server di Ubuntu ha ricevuto delle certificazioni per IBM DB2 e MySQL.\nUbuntu Server JeOS.\nUbuntu JeOS \u00e8 una versione del noto Ubuntu Server Edition adatta ad utenti che vogliono installare la nota release di Linux su macchine virtuali come VirtualBox. JeOS, in confronto alle versioni normali, \u00e8 molto pi\u00f9 leggera (occupa circa 150-200 MB) ed \u00e8 solo disponibile per computer con architettura x86.\nLa versione a 64 bit, in ext4, \u00e8 decisamente pi\u00f9 veloce e senza blocchi che si voglia provare sia versione terminal che in desktop."}
{"id": "2356889", "revid": "124123", "url": "https://it.wikipedia.org/wiki?curid=2356889", "title": "Charlotte Dacre", "text": "Alla nascita Charlotte King, figlia di John King, uno scrittore radicale ben conosciuto a Londra, Charlotte Dacre scrisse inizialmente con lo pseudonimo Rosa Matilda, e pi\u00f9 tardi ne adott\u00f2 un secondo per confondere i suoi critici. \nDopo aver divorziato dalla madre, il padre si sistem\u00f2 con la contessa di Lanesborough.\nNel 1806, alla morte della moglie del padre, si spos\u00f2 con Nicholas Byrne, da cui aveva gi\u00e0 avuto tre figli, un editore che sarebbe poi diventato un socio fondatore del quotidiano londinese \"The Morning Post\", sulle cui pagine furono pubblicate le poesie della Dacre.\nCome autrice di romanzi, Charlotte Dacre rappresenta le sue eroine in maniera piuttosto diversa da quanto fatto dai suoi contemporanei, che consideravano signore di buon gusto e decoro. Il suo stile era pi\u00f9 vicino a quello di autori maschili, creando eroine femminili aggressive e spesso fisicamente violente, caratterizzate da forti desideri sessuali e ambizione. \nTra i suoi quattro romanzi principali, oggigiorno \"Zofloya\" \u00e8 quello pi\u00f9 conosciuto. Il romanzo vendette bene quando apparve nel 1806, e venne tradotto in tedesco e francese. In esso, un personaggio femminile segue, attacca brutalmente e infine uccide una ragazza che considera sua rivale sessuale. Nonostante la sua brutalit\u00e0, la storia presenta la morale che le giovani donne devono essere in guardia contro i pericoli della lussuria.\nNel mondo letterario il nome di Charlotte Dacre \u00e8 rimasto nell'oscurit\u00e0 per quasi due secoli. Ci\u00f2 nonostante, le sue opere erano state ammirate da alcuni dei grandi nomi della letteratura del tempo, e i suoi romanzi influenzarono Percy Bysshe Shelley, il quale ne stimava lo stile e le capacit\u00e0 creative."}
{"id": "2356914", "revid": "28592", "url": "https://it.wikipedia.org/wiki?curid=2356914", "title": "Guerra Civile russa", "text": ""}
{"id": "2356916", "revid": "767487", "url": "https://it.wikipedia.org/wiki?curid=2356916", "title": "Tadeusz Majewski", "text": "Fu il superiore della Chiesa polacco-cattolica tra il 1975 e il 1995 e ordinario della diocesi di Varsavia tra il 1966 e il 1996.\nFu ordinato presbitero il 19 aprile 1952; il 29 ottobre 1965 divenne vicepresidente del Consiglio della Chiesa polacco-cattolica e il 5 luglio 1966 divenne ordinario della diocesi polacco-cattolica di Varsavia, ricevendo la consacrazione episcopale il 10 luglio 1966 a Boles\u0142aw. Il 15 maggio 1975 a Breslavia, Tadeusz Majewski fu eletto superiore della Chiesa polacco-cattolica.\nFu consacratore all'episcopato di Jerzy Szotmiller il 29 luglio 1979, e di Wies\u0142aw Sko\u0142ucki e Zygmunt Koralewski il 27 maggio 1987.\nIl 27 giugno 1995 il Sinodo nazionale riunito a Varsavia non lo rielesse a capo della Chiesa; tuttavia egli mantenne l'incarico di ordinario della diocesi di Varsavia fino al pensionamento, avvenuto nel 1996.\nMor\u00ec nella sua citt\u00e0 natale il 7 maggio 2002 all'et\u00e0 di 75 anni.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA CATTOLICA NAZIONALE POLACCA\nCHIESA POLACCO-CATTOLICA"}
{"id": "2356918", "revid": "339392", "url": "https://it.wikipedia.org/wiki?curid=2356918", "title": "Governo provvisorio russo (1917)", "text": ""}
{"id": "2356927", "revid": "287204", "url": "https://it.wikipedia.org/wiki?curid=2356927", "title": "La sparizione del signor Davenheim", "text": "La sparizione del signor Davenheim \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nHercule Poirot e Arthur Hastings hanno invitato Japp per un t\u00e8, e la loro conversazione cade sulla recente scomparsa di un banchiere, Mr Davenheim, da casa sua, I Cedri. Con molta ostentazione della sua intelligenza, Poirot fa una scommessa da 5 sterline con Japp: riuscire a risolvere il caso in una settimana, senza mai muoversi dal suo appartamento. Quello che si sa \u00e8 che Davenheim \u00e8 tornato a casa a mezzogiorno del sabato. L'uomo sembrava tranquillo, \u00e8 uscito per andare a imbucare alcune lettere il pomeriggio, lasciando detto che doveva arrivare un certo Mr Lowen, per un appuntamento d'affari, che andava fatto accomodare nello studio in attesa del suo ritorno. Mr Davenheim per\u00f2 non era mai pi\u00f9 tornato e non c'era nessuna sua traccia nelle vicinanze. La polizia era stata chiamata la domenica mattina e il luned\u00ec si era scoperto che la cassaforte di Davenheim era stata aperta, e il suo contenuto portato via \u2013 denaro, obbligazioni e molti gioielli. Nonostante fosse presente nello studio, Mr Lowen non \u00e8 stato arrestato, solo tenuto sotto osservazione. Lowen era andato da Davenheim per discutere di alcuni affari a Buenos Aires, dato che lo stesso Davenheim era stato in Sudamerica l'autunno prima. Poirot dirige la sua attenzione su un laghetto che si trova nella propriet\u00e0 dei Davenheim, e chiede a Japp di farlo scandagliare; e sul fatto che lo scomparso portasse i capelli abbastanza lunghi, la barba e i baffi. \nIl giorno dopo Japp va da Poirot per dirgli che i vestiti di Davenheim sono stati trovati in fondo al lago, e che Lowen \u00e8 stato arrestato. Un ladruncolo comune, Billy Kellett, che era stato in galera per tre mesi per borseggio, ha visto Lowen gettare l'anello di Davenheim dentro un fosso, il sabato. Kellett l'ha recuperato, portato a Londra, venduto, coi soldi ottenuti si \u00e8 ubriacato e per questo \u00e8 finito in cella un'altra volta. Poirot vuole che Japp risponda ad una domanda: i Davenheim avevano la camera in comune? Non appena saputa la risposta al quesito (che \u00e8 no, i due hanno delle camere separate), Poirot sa come sono andate le cose, e dice a Hastings e Japp di ritirare gli eventuali soldi che potrebbero avere nella banca di Davenheim, prima che crolli. Quando il giorno dopo la banca effettivamente fa bancarotta, Poirot racconta tutto: Davenheim era a conoscenza dei problemi finanziari della sua banca, e per questo aveva cominciato a preparare il terreno per la sua nuova vita. L'autunno prima non si era recato a Buenos Aires, era rimasto in Inghilterra sotto l'identit\u00e0 fittizia di Billy Kellett, facendosi quindi anche 3 mesi di galera in modo da rimanere impresso alla polizia. Non dormendo nella stessa camera l'uomo cos\u00ec poteva fingere di avere ancora la barba e i baffi, cose che invece non aveva pi\u00f9. Il sabato della supposta sparizione, Davenheim aveva scassinato la sua cassaforte prima che Lowen arrivasse a casa sua. Dopo di che si era recato a Londra, aveva venduto il suo anello e si era fatto arrestare, in modo che mai nessuno potesse andare a cercarlo proprio l\u00e0. Davenheim aveva colto l'occasione della sua sparizione per mettere nei guai Lowen, un suo nemico in affari. La signora Davenheim identifica il marito e Japp paga la vincita a Poirot."}
{"id": "2356929", "revid": "767487", "url": "https://it.wikipedia.org/wiki?curid=2356929", "title": "Arayat", "text": "Arayat \u00e8 una municipalit\u00e0 di Seconda classe delle Filippine, situata nella Provincia di Pampanga, nella regione di Luzon Centrale.\nArayat \u00e8 formata da 30 baranggay:\nIl territorio della municipalit\u00e0 \u00e8 in parte inserito nel Parco nazionale del Monte Arayat, dove si erge il vulcano spento Arayat."}
{"id": "2356931", "revid": "19933", "url": "https://it.wikipedia.org/wiki?curid=2356931", "title": "Tiliuhcan", "text": ""}
{"id": "2356932", "revid": "120354277", "url": "https://it.wikipedia.org/wiki?curid=2356932", "title": "Penisola dei Ciukci", "text": "La penisola dei Ciukci (rus. \u0427\u0443\u043a\u043e\u0442\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432, \"\u010cukotskij poluostrov\") si trova in Russia nordorientale, all'estremit\u00e0 orientale dell'Asia.\nAd est, nei pressi del villaggio di U\u0117len, termina con il Capo De\u017en\u00ebv, che affaccia sullo stretto di Bering, lungo la rotta del passaggio a Nord Ovest. Delimitata a nord dal mar dei Ciukci, a sud da quello di Bering, amministrativamente appartiene ai \"rajon\" Providenskij e \u010cukotskij del Circondario autonomo della \u010cukotka.\nLa penisola, che prende il nome dai Ciukci, popolazione autoctona, \u00e8 inoltre abitata da eschimesi, (yupik siberiani e sirenki), coriachi, ciuvani ed alcuni coloni russi. Le maggiori attivit\u00e0 economiche sono costituite da industria estrattiva (stagno, piombo, zinco, oro e carbone), dalla caccia e dall'allevamento della renna e dalla pesca."}
{"id": "2356941", "revid": "1776051", "url": "https://it.wikipedia.org/wiki?curid=2356941", "title": "Bacolor", "text": "Bacolor \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nBacolor \u00e8 formata da 21 baranggay:"}
{"id": "2356942", "revid": "436907", "url": "https://it.wikipedia.org/wiki?curid=2356942", "title": "Coup de Grace", "text": ""}
{"id": "2356951", "revid": "23759813", "url": "https://it.wikipedia.org/wiki?curid=2356951", "title": "Pop 100", "text": ""}
{"id": "2356953", "revid": "1924342", "url": "https://it.wikipedia.org/wiki?curid=2356953", "title": "Rogo\u017earski", "text": "La Rogo\u017earski, denominazione completa in serbo Prva srpska fabrika aeroplana Rogo\u017earski () ovvero tradotto letteralmente Prima fabbrica aeroplani serba Rogo\u017earski, era un'azienda produttrice di aeroplani, fondata da \u017divojin Rogo\u017earski, nell'allora Regno di Jugoslavia negli anni venti, con sede a Belgrado.\nIl velivolo di maggior successo prodotto dall'azienda fu il caccia Rogo\u017earski IK-3.\nStoria.\nNel 1923 il Ministero per l'Esercito e la Marina del Regno di Jugoslavia indette un concorso, destinato alle aziende nazionali, per la fornitura di un velivolo per le proprie forze armate. Il progetto sarebbe stato realizzato con il sostegno del denaro pubblico e con l'apporto tecnico ed organizzativo garantito dall'appoggio governativo.\nIn maniera imprevista all'appalto risposero numerose aziende, sia private che statali, le quali presentarono le loro proposte di sviluppo costringendo ad istituire un'apposita commissione che dopo una serie di valutazioni selezion\u00f2 due piccole aziende private, la Ikarus (ora Ikarbus) di Novi Sad e la Rogo\u017earski di Belgrado. Dopo l'approvazione alla Camera degli industriali di Belgrado, \u017divojin Rogo\u017earski decise di stabilire la propria azienda rilevando i locali precedentemente occupati da una grande falegnameria in difficolt\u00e0 economiche, riponendo la speranza di uno sviluppo della propria attivit\u00e0 vantando, durante la prima guerra mondiale, un passato come responsabile di un'azienda aeronautica di Budapest.\nIl primo modello realizzato fu il \"Brandenburg\" dotato di motore Daimler-Benz da 100 PS (73,5 kW) e che vennero prodotti sino al 1925.\nAl fine di verificare la capacit\u00e0 produttiva dell'azienda, il Dipartimento del trasporto aereo emise una richiesta di fornitura di 27 ali del modello \"SB-1\" (\"\u0428\u0411-1\"), la consegna della prima venne effettuata nel 1924. Le autorit\u00e0 si ritennero soddisfatte della qualit\u00e0 e velocit\u00e0 della realizzazione richiesta per cui emisero un successivo ordine per la realizzazione di 10 esemplari completi di SB-1 (\u0428\u0411-1) il primo dei quali venne portato in volo per la prima volta il 10 maggio 1925 dall'aviosuperficie aziendale. Entro la fine del 1938, oltre i 10 esemplari di SB-1 (\u0428\u0411-1), la Rogo\u017earski ricevette un ordine e realizz\u00f2 anche 60 esemplari di \"SB-1\" (\"\u0421\u0411-1\"), conosciuto come \"Mittlere Brandenburg\", un monomotore leggero biplano da addestramento equipaggiato con i Daimler-Benz da 160 e da 185 PS.\nIl successo commerciale ottenuto incoraggi\u00f2 Rogo\u017earski ad assumere nuovo personale ed avviare la progettazione di propri velivoli.\nAlla fine del 1927 il comando aereo, nella figura del generale Stanojlevi\u0107em, emise un ordine per 12 esemplari degli aerei da trasporto Fizir sviluppato nel \"Fizir-Maibach\" dotato di motore da 250 PS. Sulla base del Fizir vennero in seguito sviluppati una serie di prototipi dotati di diverse motorizzazioni, il \"Fizir-Wright\" equipaggiato con un motore radiale da 220 hp, il pi\u00f9 avanzato \"Fizir-Loren\" dotato di motore da 450 CV ed il \"Fizir-Hispano\" motorizzato Hispano-Suiza da 500 CV. Tuttavia, di tutti i prototipi venne avviato alla produzione in serie solo il Fizir-Wright. La produzione completa la produzione del Fizir venne successivamente assegnata alla Ikarus.\nSegu\u00ec il primo modello disegnato dal proprio ufficio di progettazione, l\"'A.\u017d.R\", un aereo da addestramento destinato ad uso militare, dotato di motorizzazione prodotta dalla cecoslovacca Walter Engines a.s. da 240 PS. Capace di raggiungere la velocit\u00e0 massima di 240 km/h in volo orizzontale, aveva un tempo di salita di 38 minuti per raggiungere i 5\u00a0000 m di quota. Tuttavia, dopo le prove di valutazione, a causa di problemi di controllo ritenuti eccessivi venne respinto dalla Jugoslovensko kraljevsko ratno vazduhoplovstvo i pomorska avijacija, l'allora forza aerea jugoslava.\nDa quel momento la mancanza di commissioni, gli ingenti investimenti nello sviluppo dei nuovi modelli e dell'adeguamento degli impianti di produzione, con la conseguente mancanza di fondi disponibili, portarono l'azienda sull'orlo del fallimento. Tuttavia, la trasformazione in Aktiengesellschaft nel 1934 riusc\u00ec ad allontanare la prospettiva della chiusura.\nLa nuova iniezione di capitali permise la realizzazione di nuovi modelli tra i quali quelli che ebbero un maggior successo commerciale furono il P-100, il ricognitore biposto ad ala alta a parasole PVT, il caccia IK-3 ed il promettente R-313.\nAllo scoppio della seconda guerra mondiale la Rogo\u017earski era una florida azienda che poteva contare su una forza lavoro di circa 1\u00a0000 dipendenti.\nAlla fine del conflitto quel che rimaneva dell'azienda, assieme alla concorrente Ikarus, vennero statalizzate e riunite nella nuova Dr\u017eavna Fabrika Aviona che continu\u00f2 a produrre velivoli utilizzando il marchio Ikarus. In seguito, a causa della nuova delocalizzazione delle aziende aeronautiche statali nella SOKO di Mostar la produzione aeronautica nello stabilimento che fu della Rogo\u017earski cess\u00f2 definitivamente. Gli impianti di Novi Sad vennero convertiti nella produzione di autobus con il marchio Ikarbus."}
{"id": "2356954", "revid": "709565", "url": "https://it.wikipedia.org/wiki?curid=2356954", "title": "Hide and Seek", "text": "Hide and Seek (nascondino in lingua inglese) pu\u00f2 riferirsi a:"}
{"id": "2356956", "revid": "767487", "url": "https://it.wikipedia.org/wiki?curid=2356956", "title": "Il programmino di Gigi D'Agostino (album)", "text": "Il programmino di Gigi D'Agostino \u00e8 una doppia compilation pubblicata da Gigi D'Agostino nel 2003, e contiene 27 tracce di musica elettronica di vari artisti, fra cui alcuni dello stesso Gigi D'Agostino.\nL'album pubblicato contiene pochi inediti e alcuni brani che Gigi D'Agostino trasmetteva durante il suo programma radio che andava in onda durante lo stesso periodo (2001 - 2003) ogni sabato e domenica su Radio Italia Network, dal titolo Il programmino di Gigi D'Agostino, ragion per cui diede lo stesso titolo all'album.\nTracce.\nLa compilation \u00e8 composta da 2\u00a0cd:"}
{"id": "2356957", "revid": "287204", "url": "https://it.wikipedia.org/wiki?curid=2356957", "title": "Hide and Seek (album)", "text": ""}
{"id": "2356958", "revid": "486946", "url": "https://it.wikipedia.org/wiki?curid=2356958", "title": "Penisola dei Chukci", "text": ""}
{"id": "2356959", "revid": "39224", "url": "https://it.wikipedia.org/wiki?curid=2356959", "title": "Mare dei Chukci", "text": ""}
{"id": "2356960", "revid": "120876838", "url": "https://it.wikipedia.org/wiki?curid=2356960", "title": "Evelina (romanzo)", "text": "Evelina \u00e8 un romanzo epistolare della scrittrice inglese Frances Fanny Burney pubblicato nel 1778.\nQuesto romanzo sentimentale \u00e8 una descrizione satirica della societ\u00e0 in cui \u00e8 ambientato, ed \u00e8 un precursore importante dei lavori di Jane Austen e Maria Edgeworth, i cui romanzi esplorano argomenti simili.\nTrama.\nEvelina \u00e8 la figlia naturale di un nobile inglese dissipato. La sua nascita in circostanze dubbie l'ha costretta a crescere in una situazione di isolamento rurale fino al suo diciottesimo anno. Attraverso una serie di vicende comiche che hanno luogo tra Londra e la localit\u00e0 turistica di Bristol-Hotwells, Evelina impara a districarsi nelle pieghe della societ\u00e0 del diciottesimo secolo e a conquistare l'amore di un nobile gentiluomo."}
{"id": "2356972", "revid": "767487", "url": "https://it.wikipedia.org/wiki?curid=2356972", "title": "Candaba", "text": "Candaba \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nCandaba \u00e8 formata da 33 baranggay:"}
{"id": "2356974", "revid": "775372", "url": "https://it.wikipedia.org/wiki?curid=2356974", "title": "Parlamento di Scozia", "text": "La locuzione Parlamento di Scozia (in inglese: \"Parliament of Scotland\", o, ufficialmente: \"Estates of Parliament\") era utilizzata per definire l'organo legislativo del Regno di Scozia. Il Parlamento, come altre istituzioni simili, si evolvette durante il Medioevo a partire dal consiglio reale formato da vescovi e conti. \u00c8 identificabile per la prima volta come parlamento nel 1235, durante il regno di Alessandro II, quando fu descritto come \"colloquium\" e possedeva gi\u00e0 ruolo politico e giuridico. Dall'inizio del XIV secolo, la partecipazione di cavalieri e proprietari terrieri era divenuta importante, e dal 1325 parteciparono anche i commissari dei burgh reali. Consistendo dei \"tre stati\" di clero, nobilt\u00e0 e burgh che sedevano nella stessa camera, il parlamento diede il consenso per l'imposizione delle tasse e gioc\u00f2 un ruolo fondamentale nell'amministrazione della giustizia, della politica estera, della guerra e in tutti gli ambiti della legislazione. Gli affari parlamentari erano condotti anche da istituzioni di pari grado, come i Consigli Generali o la Convenzione degli Stati; questi potevano decidere su materie di cui trattava anche il Parlamento, cio\u00e8 tassazione, legislazione e politica, ma non avevano l'autorit\u00e0 suprema di un pieno parlamento.\nIl Parlamento di Scozia si riun\u00ec per pi\u00f9 di quattro secoli, finch\u00e9 fu prorogato \"sine die\" al momento dell'Atto di Unione del 1707. In seguito, il Parlamento di Gran Bretagna oper\u00f2 sia per l'Inghilterra che per la Scozia, unite all'interno del Regno Unito di Gran Bretagna. Quando il Parlamento d'Irlanda fu abolito nel 1801, i suoi ex membri parteciparono a quello che oggi \u00e8 il Parlamento del Regno Unito.\nIl Parlamento pre-Unione fu a lungo descritto come un corpo costituzionale imperfetto che ag\u00ec meramente come approvatore delle decisioni reali, ma ricerche effettuate all'inizio del XXI secolo portarono alla scoperta di un suo ruolo attivo negli affati scozzesi, e in determinati periodi costitu\u00ec una spina nel fianco della Corona scozzese."}
{"id": "2356983", "revid": "287204", "url": "https://it.wikipedia.org/wiki?curid=2356983", "title": "Parade (album)", "text": ""}
{"id": "2356987", "revid": "28592", "url": "https://it.wikipedia.org/wiki?curid=2356987", "title": "Popolazione autoctona", "text": ""}
{"id": "2356991", "revid": "123722093", "url": "https://it.wikipedia.org/wiki?curid=2356991", "title": "Amor rende sagace", "text": "Amor rende sagace \u00e8 un dramma giocoso in un atto del compositore Domenico Cimarosa su libretto di Giovanni Bertati.\nFu rappresentata per la prima volta il 1\u00ba aprile 1793 al Burgtheater di Vienna.\nTrama.\nL'azione si svolge a Roma. In punto di morte un ricco mercante lascia una cospicua eredit\u00e0 alla figlia Bellina, per\u00f2 con la condizione di sposare Ambrogio, un suo amico bergamasco al quale egli deve la propria fortuna. Ci\u00f2 sbigottisce la giovane, la sua amica Cecilia e il suo giovane e squattrinato innamorato Riccardo. Il testamento \u00e8 cos\u00ec esplicito che non permette scappatoie, come fa rilevare il notaio Graziano. Ci\u00f2 comunque non scoraggia certamente Bellina, la quale, dopo un piccolo litigio con Riccardo (\u00e8 disposto a lasciarla pur di non privarle della fortuna che le spetta), decide di fingersi pazza al fine di far desistere l'anziano pretendente impostole dal padre nello sposarla. Giunto Ambrogio, nonostante sia in un primo momento sconcertato dal comportamento anomalo della promessa sposa, decide di non rinunciare e rifiuta la proposta di Bellina di prender per moglie una giovane (Cecilia) altrettanto bella, buona e ben dotata. Ci\u00f2 provoca la disperazione dei due amanti e quindi Bellina gioca la sua ultima carta: si finge disposta al matrimonio, colmando Ambrogio di espressioni affettuose, poi improvvisamente, facendo credere di essere sempre pazza, lo scambia per vari animali (scimmia, orso, pantera). Ambrogio a questo punto \u00e8 dunque ancor pi\u00f9 perplesso; gli amici di Bellina riescono a fargli firmare una finta dichiarazione di rinuncia nei confronti di lei. Ambrogio, pur con qualche riluttanza, rassicurato dalla finzione, accetta e firma. Bellina immediatamente torna in s\u00e9 e impugna la dichiarazione come valida. Inutili sono le proteste del raggirato Ambrogio come vana \u00e8 la sua decisione di ricorrere alla giustizia, poich\u00e9 \u00e8 tacitato dalla minaccia di essere fatto passare per matto. Sfuma inoltre l'alternativa della giovane propostagli da Cecilia. Alla fine sar\u00e0 tranquillizzato dalla proposta della cessione del venti per cento dell'eredit\u00e0. Nella gioia generale, Bellina e Riccardo possono finalmente sposarsi.\nRappresentazioni in tempi moderni e registrazioni.\nLa prima in tempi moderni di quest'opera, la cui revisione critica sulle fonti e la relativa trascrizione \u00e8 stata curata da Giuliano Tonini (riduzione per pianoforte e canto di Francesco Brazzo) e pubblicata da Ricordi - Milano, \u00e8 andata in scena il 25 e il 27 luglio 1991 nel Teatro Haus der Kultur di Bolzano. Interpreti Enzo Dara, Gemma Bertagnolli, Maurizio Dalena, Mattia Nicolini, Cristina Mantese, Daniela Bruera; orchestra dei giovani del Conservatorio \"Claudio Monteverdi\" di Bolzano, direttore Fabio Neri; regia Enzo Dara; scene e costumi Roberto Banci. La registrazione effettuata dal vivo nel corso delle due recite bolzanine, \u00e8 stata pubblicata in un doppio CD da Bongiovanni - Bologna, GB 2126/27-2. L'opera \u00e8 stata rappresentata successivamente anche sulle scene del Teatro Municipale Valli di Reggio Emilia (15, 17 gennaio 1993) e su quelle del Teatro Comunale di Bologna, nell'ambito della stagione d'opera 1992-1993, il 22, 23, 27, 28, 30, 31 gennaio e il 2, 3 febbraio 1993. Interpreti: Chiara Taigi/Gemma Bertagnolli, Luigi Petroni/Gregory Bonfatti, Enzo Dara, Cinzia Forte/Valentina Valente, Roberto De Candia/Mauro Utzeri, Carla Di Censo/Patrizia Biccir\u00e8, Renato Geremicca (mimo); direttore Paolo Carignani, regia Enzo Dara, scene Emanuele Luzzati, costumi Santuzza Cal\u00ec."}
{"id": "2356993", "revid": "117063648", "url": "https://it.wikipedia.org/wiki?curid=2356993", "title": "Peace and Love", "text": "Peace and Love (\"pace e amore\" in lingua inglese) pu\u00f2 riferirsi a:"}
{"id": "2356996", "revid": "1297654", "url": "https://it.wikipedia.org/wiki?curid=2356996", "title": "Pietro Sorri", "text": "Biografia.\nEntr\u00f2 a Firenze nella bottega di Arcangelo Salimbeni dove apprese i primi rudimenti di pittura per poi passare nella bottega di Domenico Passignano del quale divenne oltre che allievo anche genero avendone sposato una figlia.\nLa sua educazione pittorica \u00e8 molto varia: agli inizi \u00e8 forte nel suo stile l'impronta fiorentina e senese poi approda ad uno stile manierista caratterizzato dalla robusta modellazione delle forme.\nIl suo allievo pi\u00f9 importante fu Bernardo Strozzi."}
{"id": "2356997", "revid": "1573940", "url": "https://it.wikipedia.org/wiki?curid=2356997", "title": "Monastero dei Teatini", "text": "Il monastero dei Teatini, attiguo alla chiesa di Santa Irene, \u00e8 un edificio barocco di Lecce, sede, per diversi secoli, dei padri teatini. Con la soppressione degli ordini religiosi, la chiesa e il monastero furono ceduti al Comune di Lecce che si preoccup\u00f2 di conservare l'apertura al culto della Chiesa affidandola a due padri teatini leccesi. \nAttualmente il monastero \u00e8 utilizzato come contenitore culturale, per mostre e fiere. Famosa \u00e8 la mostra dei presepi che si tiene ogni anno nel mese di dicembre.\nIl complesso conventuale poteva accogliere quaranta padri che nel primo trentennio del Seicento di certo abitarono la struttura, mentre nel 1762 fu istituito un educandato per i giovani che volevano entrare nell'ordine.\nI diversi rimaneggiamenti e le numerose utilizzazioni come caserma, scuola e sede di uffici municipali hanno modificato l'originaria conformazione del complesso. L'edificio si sviluppa su tre livelli: un pian terreno, un parziale ammezzato e un primo piano. Gli ambienti distinti in quattro corpi di fabbrica si sviluppano attorno ad un chiostro quadrangolare e sono collegati tra di loro da un portico voltato a crociere al piano inferiore e da un passaggio corridoio a quello superiore. Il chiostro \u00e8 movimentato da un ritmico succedersi di arcate a tutto sesto, impostate su alti pilastri al pian terreno e da una teoria di finestre architravate con timpano triangolare inserite in specchiature geometriche al primo piano; il cornicione finale, con motivi a dentelli, chiude in maniera armonica la superficie. Gli ambienti sono generalmente coperti da una volta a stella e a crociera realizzati in pietra leccese e carparo. "}
{"id": "2357001", "revid": "834", "url": "https://it.wikipedia.org/wiki?curid=2357001", "title": "Flesh &amp; Blood", "text": ""}
{"id": "2357002", "revid": "39224", "url": "https://it.wikipedia.org/wiki?curid=2357002", "title": "Mar dei \u010cuk\u010di", "text": ""}
{"id": "2357003", "revid": "765341", "url": "https://it.wikipedia.org/wiki?curid=2357003", "title": "Flesh and Blood", "text": "Flesh and Blood o Flesh &amp; Blood (\"carne e sangue\" in lingua inglese) pu\u00f2 riferirsi a:"}
{"id": "2357005", "revid": "1005847", "url": "https://it.wikipedia.org/wiki?curid=2357005", "title": "Jan Olszewski", "text": "Biografia.\nOlszewski nacque a Varsavia, in una famiglia operaia con forti tradizioni socialiste (anch'egli infatti, nonostante abbia poi intrapreso una carriera nella destra, si consider\u00f2 socialista all'inizio della propria vita politica). Molti membri della sua famiglia appartenevano al Partito Socialista Polacco.\nDal 1943 fu attivo in Szare Szeregi, l'Associazione clandestina di scout polacchi, durante la seconda guerra mondiale. Dopo la guerra, fu un sostenitore attivo nella campagna per il Partito Popolare Polacco di Stanis\u0142aw Miko\u0142ajczyk (1946\u20131947).\nSi diplom\u00f2 alla scuola superiore nel 1949 e and\u00f2 a studiare legge all'Universit\u00e0 di Varsavia, dove si laure\u00f2 nel 1953. In seguito divenne impiegato al Ministero della Giustizia e all'Accademia Polacca delle Scienze.\nNel 1956 divenne membro della squadra del settimanale \"Po prostu\". In uno dei suoi articoli (11 marzo) chiese la riabilitazione dei membri dell'ex Armia Krajowa, perseguitati dalle autorit\u00e0 comuniste. Divenne presto uno dei pi\u00f9 conosciuti critici del regime, il che gli caus\u00f2 l'interdizione dal giornalismo nel 1957 (fino al 1959).\nDal 1956 al 1962 fu membro del \"Klub Krzywego Ko\u0142a\", composto dalle \u00e9lite intellettuali che criticavano il regime.\nNegli anni sessanta Olszewski divenne difensore attivo nei processi politici (come in quello di Melchior Wa\u0144kowicz nel 1964, Jacek Kuro\u0144 e Karol Modzelewski nel 1965). La sua attivit\u00e0 professionale fu vietata poi nel 1968; torn\u00f2 al lavoro nel 1970, quando giunse al potere Edward Gierek.\nDurante gli anni settanta continu\u00f2 la propria attivit\u00e0 legale e divenne uno dei principali capi dell'opposizione democratica, poi divenuta Solidarno\u015b\u0107.\nNel 1984 fu procuratore ausiliario al processo degli assassini del prete Jerzy Popie\u0142uszko.\nOlszewski partecip\u00f2 all'Accordo della Tavola Rotonda, ma rifiut\u00f2 di candidarsi al Sejm del Contratto e di entrare nel governo di Tadeusz Mazowiecki.\nEntr\u00f2 nell'Accordo di Centro nel 1990. Dopo le elezioni parlamentari del 1991, fu nominato Primo Ministro dal Presidente Lech Wa\u0142\u0119sa.\nIl suo governo dur\u00f2 solo poco pi\u00f9 di sei mesi (23 dicembre 1991 - 5 giugno 1992); il sostegno parlamentare cadde dopo la rivelazione di alcuni collaboratori segreti di S\u0142u\u017cba Bezpiecze\u0144stwa; l'accuratezza di questa lista rimase molto discussa, anche dopo che molte persone furono dichiarate innocenti. Il governo di Olszewski fu accusato di avere utilizzato il fatto per interessi politici e di non aver voluto accertare l'accuratezza delle notizie. Alle successive elezioni parlamentari del 1993, Olszewski perse il proprio seggio da deputato al Sejm (dove sedeva dal 1991). torn\u00f2 al Parlamento con le elezioni parlamentari del 1997 e a quelle del 2001 (quest'ultima volta insieme al partito di estrema destra Lega delle Famiglie Polacche).\nSi candid\u00f2 alle elezioni presidenziali del 1995, ottenendo il quarto posto (dopo Aleksander Kwa\u015bniewski, Lech Wa\u0142\u0119sa e Jacek Kuro\u0144) con 1.225.453 voti (6,86%), il che fu considerato un grande successo.\nNel 1995 fond\u00f2 il Movimento per la Ricostruzione della Polonia (\"Ruch Odbudowy Polski\").\n\u00c8 stato per molto tempo alleato politico di Jaros\u0142aw Kaczy\u0144ski ed \u00e8 stato forte sostenitore dell'ex Presidente Lech Kaczy\u0144ski, sostenendo la politica del partito da loro fondato, Diritto e Giustizia.\nOlszewski \u00e8 stato consigliere politico del Presidente Kaczy\u0144ski dal 10 aprile 2006 fino alla morte di quest'ultimo nel 2010. \u00c8 anche stato Vice Presidente del Tribunale di Stato della Repubblica di Polonia in due occasioni (1989-1991 e 2005-2006)."}
{"id": "2357012", "revid": "1784425", "url": "https://it.wikipedia.org/wiki?curid=2357012", "title": "Carlos Carvalhas", "text": "Militante della PCP dal 1969, \u00e8 stato segretario del Lavoro in una serie di governi provvisori dopo la rivoluzione dei garofani e deputato al Parlamento europeo. Nel 1991 \u00e8 stato il comunista candidato alla carica di presidente della Repubblica, con 635.373 voti (12,92%).\nNel XIV Congresso del PCP (1992), \u00e8 stato eletto segretario generale, in sostituzione del leader storico \u00c1lvaro Cunhal. Leader del partito durante il pi\u00f9 critico dopo la Rivoluzione, ha annunciato le sue dimissioni nel mese di ottobre 2004, \u00e8 stato sostituito da Jer\u00f3nimo de Sousa al XVII Congresso, svoltosi un mese dopo."}
{"id": "2357021", "revid": "28592", "url": "https://it.wikipedia.org/wiki?curid=2357021", "title": "Passaggio a Nord Ovest", "text": ""}
{"id": "2357022", "revid": "767487", "url": "https://it.wikipedia.org/wiki?curid=2357022", "title": "Floridablanca (Pampanga)", "text": "Floridablanca \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nFloridablanca \u00e8 formata da 33 baranggay:"}
{"id": "2357023", "revid": "42337", "url": "https://it.wikipedia.org/wiki?curid=2357023", "title": "Rex sacrificulus", "text": ""}
{"id": "2357024", "revid": "42337", "url": "https://it.wikipedia.org/wiki?curid=2357024", "title": "Rex sacrificus", "text": ""}
{"id": "2357028", "revid": "1924342", "url": "https://it.wikipedia.org/wiki?curid=2357028", "title": "Fear of Music", "text": "Fear of Music \u00e8 il terzo album dei Talking Heads, pubblicato nel 1979 e prodotto da Brian Eno. Arriv\u00f2 alla ventunesima posizione della classifica Billboard's Pop Albums, e la traccia \"Life During Wartime\" raggiunse l'ottantesima posizione della classifica Pop Singles, con \"I Zimbra\" alla ventottesima della classifica Club Play Singles. Fu piazzato al primo posto tra gli album dell'anno della rivista britannica New Musical Express. Si trova anche al numero 76 della lista dei 100 migliori album dell'emittente televisiva Channel 4 .\nLa canzone \"I Zimbra\" \u00e8 stata adattata dalla poesia \"Gadji beri bimba\" del poeta dadaista Hugo Ball. La sua poliritmia presagisce la direzione che il gruppo avrebbe preso nell'album successivo \"Remain in Light\".\nDescrizione.\nIl secondo album dei Talking Heads, \"More Songs About Buildings and Food\", pubblicato nel 1978, aveva espanso gli orizzonti musicali della band. Il disco includeva un hit single, la cover di \"Take Me to the River\" di Al Green, che aveva fruttato al gruppo un buon successo commerciale. Nel marzo 1979, i membri della band suonarono la canzone nel corso dello show televisivo nazionale \"American Bandstand\". Nei giorni successivi alla performance, decisero di non voler essere considerati solo una band \"sforna singoli di successo\". I Talking Heads entrarono in studio di registrazione a New York senza avere ancora un produttore nella primavera del 1979 e si misero a lavorare su alcuni demo. Musicalmente, la band voleva espandere i ritmi disco presenti in \"More Songs About Buildings and Food\" rendendoli maggiormente prominenti nel missaggio delle nuove canzoni. Il piano di lavoro previsto venne scartato quando il gruppo si rese conto di non essere soddisfatto di come stavano procedendo le sessioni di registrazione. La band decise di spostarsi a registrare nell'appartamento del batterista Chris Frantz e della bassista Tina Weymouth, dove il gruppo aveva gi\u00e0 effettuato delle prove in passato prima di firmare un contratto da professionisti a met\u00e0 anni settanta. Brian Eno, che aveva prodotto il loro precedente album, venne chiamato in studio per dare una mano con il nuovo materiale.\nIl 22 aprile e il 6 maggio 1979, un furgone del Record Plant guidato da un tecnico del suono parcheggi\u00f2 fuori dell'appartamento della coppia Frantz-Weymouth facendo poi passare i cavi dalla finestra del salotto. In questi due giorni, i Talking Heads registrarono le tracce base sotto la supervisione di Eno. Invece di incorporare personaggi in un contesto sociale come aveva fatto in \"More Songs About Buildings and Food\", Byrne decise stavolta di lasciarli soli in situazioni distopiche.\nLa Weymouth era inizialmente scettica dell'idea di Byrne, ma il frontman alla fine la convinse della bont\u00e0 della sua scelta. Mano a mano che le canzoni evolvevano, suonare sezioni strumentali divenne sempre pi\u00f9 semplice per la band.\nPromozione e pubblicazione.\nDopo aver completato \"Fear of Music\", i Talking Heads intrapresero il loro primo tour del Pacifico nel giugno 1979 facendo concerti in Nuova Zelanda, Australia, Giappone, e Hawaii. L'album venne pubblicato in tutto il mondo il 3 agosto.\nIl tour statunitense in promozione del disco avvenne durante l'agosto 1979. All'epoca, Byrne disse a \"Rolling Stone\": \u00abSiamo in una posizione divertente. Non ci farebbe piacere fare musica impossibile da ascoltarsi, ma non vogliamo nemmeno compromettere la nostra integrit\u00e0 artistica in cambio della popolarit\u00e0\u00bb. La band divise la posizione di gruppo principale con Van Morrison e i The Chieftains al Festival di Edimburgo in settembre per poi partire per il tour promozionale in Europa fino alla fine dell'anno. \"Fear of Music\" venne certificato disco d'oro dalla Recording Industry Association of America il 17 settembre 1985 dopo pi\u00f9 di 500,000 copie vendute negli Stati Uniti.\nContenuti.\n\"Fear of Music\" \u00e8 ampiamente costruito su un eclettico mix di ritmi disco, paesaggi sonori cinematografici, ed elementi di musica rock convenzionali. Il brano di apertura \"I Zimbra\" \u00e8 una traccia disco con influenze africane e contiene un coro in sottofondo opera dell'assistente di registrazione Julie Last.\n\"Cities\" parla del tentativo della ricerca dell'assetto urbano ideale nel quale vivere. \"Paper\" mette a confronto una storia d'amore con un semplice pezzo di carta. In \"Life During Wartime\", Byrne si autodefinisce un \"guerrigliero urbano antieroico\", che rinuncia alle feste, sopravvive mangiando solo burro di noccioline, e ascolta notizie sull'invio di armi e tombe improvvisate. Il personaggio \u00e8 correlato all'imminente fine della civilt\u00e0 occidentale. Byrne considera il ritratto del personaggio dipinto nella canzone, \"credibile e plausibile\". \"Air\" \u00e8 una sorta di canzone di protesta contro l'inquinamento e l'atmosfera, idea che Byrne non reputa \"uno scherzo\". Ispirandosi all\"'Opera da tre soldi\", l'autore vuole ricreare un brano malinconico e toccante circa un ragazzo tanto depresso da aver persino paura di respirare. \"Heaven\", uno dei brani pi\u00f9 conosciuti dell'album, prende come ironica metafora del paradiso un bar chiamato, appunto, \"Heaven\" (paradiso), dove per\u00f2, non succede mai niente \"(\u00abHeaven is a place where nothing ever happens\u00bb)\".\nCopertina.\nLa copertina originaria dell'LP, ideata dal membro della band Jerry Harrison, era completamente nera con in rilievo un motivo che ricordava il piano anti-ribaltamento di un \"rack\" da 19\". Il resto dell'artwork venne ideato da Byrne e include immagini solarizzate al computer create da Jimmy Garcia con l'ausilio del Dottor Philip Strax.\nRiedizioni.\nNel 2005 l'album fu ripubblicato e rimasterizzato dalla Warner Music Group per l'etichetta Warner Bros./Sire Records/Rhino Records, in formato DualDisc, con quattro tracce addizionali sul lato CD (\"Dancing for Money\" e versioni alternative di \"Life During Wartime\", \"Cities\" e \"Mind\"). Il lato in formato DVD-Audio include i missaggi sia stereo sia 5.1 surround ad alta risoluzione (96\u00a0kHz/24 bit), cos\u00ec come una versione dell'album in formato Dolby Digital 5.1 e i video per \"Cities\" e \"I Zimbra\". In Europa \u00e8 stato pubblicato come cofanetto CD+DVDA in due dischi invece di un solo DualDisc. La riedizione \u00e8 stata prodotta da Andy Zax insieme ai Talking Heads.\nLa versione alternativa di \"Life During Wartime\" \u00e8 pi\u00f9 lunga con una parte alla chitarra di Robert Fripp. Quella di \"Cities\" contiene parole e parti musicali non usati nella versione sull'album.\nTracce.\nTutte le canzoni sono state scritte da David Byrne, tranne dove indicato."}
{"id": "2357030", "revid": "1979289", "url": "https://it.wikipedia.org/wiki?curid=2357030", "title": "Passaggio a Nord-Ovest (disambigua)", "text": ""}
{"id": "2357032", "revid": "28592", "url": "https://it.wikipedia.org/wiki?curid=2357032", "title": "Struttura patriarcale", "text": ""}
{"id": "2357041", "revid": "162719", "url": "https://it.wikipedia.org/wiki?curid=2357041", "title": "Betasom", "text": ""}
{"id": "2357045", "revid": "767487", "url": "https://it.wikipedia.org/wiki?curid=2357045", "title": "Mabalacat", "text": "Mabalacat \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nMabalacat \u00e8 formata da 27 baranggay:"}
{"id": "2357047", "revid": "2091899", "url": "https://it.wikipedia.org/wiki?curid=2357047", "title": "Corona (Demon Wars)", "text": "Corona \u00e8 il mondo in cui si svolgono gli eventi narrati nella saga di Demon Wars scritta da R.A. Salvatore\nGeografia.\nAlpinador\n\u00c8 la nazione pi\u00f9 settentrionale del pianeta ed \u00e8 una regione montuosa, dagli inverni particolarmente rigidi e lunghi. Non ci sono grandi citt\u00e0 e nemmeno uno stato centralizzato, in quanto la conformazione del territorio rende ciascun villaggio una nazione a s\u00e9, troppo isolati, per poter obbedire alle leggi di un eventuale governo. Durante l'invasione dell'esercito di Bestesbulzibar, numerosi villaggi sono stati distrutti e a lungo il reame \u00e8 stato tagliato in due dagli invasori. La Chiesa Abellicana da pi\u00f9 di cento anni sta tentando di convertire la popolazione come testimoniano le molte Missioni instaurate sul territorio.\nBarbacan\n\u00c8 una terra pericolosa, infestata da orchetti e giganti, situata nella zona nord- occidentale di Corona. Un cerchio di alti monti protegge un'ampia vallata in cui si innalza il Monte Aida: un vulcano che per secoli ospit\u00f2 il quartier generale del Demone Dactyl. Dopo lo scontro con Avelyn Desbris la cima del monte salt\u00f2 in aria: l'esplosione venne avvertiata anche a centinaia di chilometri di distanza.\nAndur'Blough Inninness\nConosciuto anche come la \"Valle di Nebbia\" o la \"Foresta di Nubi\", questa mistica valle nasconde agli uomini Caer'alfar, la citt\u00e0 dei Touel'alfar: lo strato di nebbia che avvolge la valle soffoca gli intrusi e rende il clima sempre gradevole adatto allo sviluppo della lussureggiante flora. \u00c8 il luogo dove Elbryan Wyndon, Nightbird, \u00e8 stata allevato e addestrato, dopo la distruzione di Dundalis.\nBrughiera\n\u00c8 situata tra Andur'Blough Inninness e le Terre dei Boschi. I coloni insediati al limitare delle Terre Selvagge la chiamavano con affetto le \"Fosse di Zuppa\" per via dei numerosi bacini superficiali di acqua stagnante che rendevano il terreno molle come fanghiglia e permettevano la sopravvivenza di numerose zanzare.\nHonce-the-Bear\n\u00c8 il pi\u00f9 grande regno di Corona e la sua capitale \u00e8 la grande citt\u00e0 di Ursal, sede della famiglia reale. Il reame \u00e8 tagliato trasversalmente dal grande fiume Masur Deleval, che raggiunge una larghezza di addirittura 30\u00a0km. Le altre citt\u00e0 pi\u00f9 importanti della nazione sono Palmaris ed Entel. Honce-the-Bear ha l'onore di ospitare il monastero di St. Mere-Abelle, il pi\u00f9 importante centro religioso della zona settentrionale del mondo. Il reame si affaccia a ovest, con il \"Golfo di Corona\", sull'Oceano Mirianico. Spesso queste terre costiere sono soggette ad incursioni marittime dei perfidi Powrie e per questo motivo l'esercito regio ha costruito tre fortezze per presidiarle: Pireth Tulme sulla costa meridionale, pireth Vanguard sulla costa settentrionale e Pireth Danguard nel centro del golfo.\nTerre dei Boschi\nQuesta regione, al confine con le Terre Selvagge, non \u00e8 soggetta a nessuno dei tre regni degli uomini, ma il fatto che sia popolata in prevalenza da coloni di Honce-the-Bear favorisce i mercanti di Ursal a gestire il fiorente mercato del legname. I villaggi presenti nella zona prima dell'invasione dell'esercito del dactyl erano: Dundalis, Weedy Meadow ed End-o-the-world\nBehren\n\u00c8 il regno meridionale del mondo di Corona, caratterizzato da vasti deserti e giungle impenetrabili. \u00c8 governata dagli \"jathol\", leader religiosi che dominano ogni aspetto della vita della gente; la capitale del reame \u00e8 Jacintha, sede della corte del condottiero Chezru, il prete yathol di rango pi\u00f9 elevato, considerato onnipotente e invincibile. \u00c8 noto che nel Behren la schiavit\u00f9 \u00e8 tollerata.\nIsole Julianthes\nQuesto arcipelago si trova nel lontano nord-ovest dell'Oceano Mirianico; conosciute anche come le \"Isole Avvizzite\", sono la patria dei nani Powrie.\nIsola di Pimaninicuit\nIsola equatoriale, dalle spiagge nere, situata nel cuore dell'Oceano Mirianico. Ogni 173 anni una pioggia meteorica devasta l'isola depositando gemme preziose dai poteri magici: i monaci devono recuperare e preparare le gemme prima che queste possano essere utilizzate. Tuttavia, Se i monaci non riescono a completare i riti preparatori entro un breve periodo di tempo, le gemme perdono il loro potenziale magico e diventano delle ordinarie pietre preziose. L'ubicazione dell'isola \u00e8 conosciuta solo dagli alti prelati dell'abbazia di St-Mere-Abelle.\nRazze.\nCorona \u00e8 popolato da diverse specie che nel tempo si sono insediati in zone diverse del pianeta, entrando tuttavia, spesso e volentieri, in conflitto tra di loro:\nStoria.\nIl tempo a Corona \u00e8 riportato secondo il calendario della Chiesa Abellicana, che prende come anno 0, la morte di Sant'Abelle. Le vicende della saga hanno inizio con il risveglio di Bestesbulzibar, nel primo romanzo, nell'anno di Dio 816 e terminano con il sesto romanzo nell'anno 857\nLa Magia.\nLe pietre dell'Anello.\nIn questo mondo, le Pietre dell'Anello sono la fonte di tutta la magia buona. Esse giungono su Corona cadendo dal cielo, dall'Alone (l'eterna aurora che si ammira nelle notti serene e prive di nuvole), sull'isola segreta di Pimaninicuit dove vengono raccolte ogni 173 dai monaci della Chiesa Abellicana, che sono per lo pi\u00f9 gli unici praticanti delle arti magiche.\nOgni pietra ha uno specifico potere e in genere pi\u00f9 sono grandi pi\u00f9 potenza magica possiedono, anche se l'effetto che sprigionano dipende molto dal talento e dalla resistenza fisica del \"mago\".\nDi seguito sono elencate le Pietre dell'Anello pi\u00f9 comuni:\nMagia dei Touel'alfar.\nSi manifesta attraverso il loro canto melodioso con cui potevano indurre un uomo al sonno e che poteva aprire le nebbie perpetue di Andur'Blough Inninness ogni notte e indurle a estendersi con il sorgere del sole. Grazie al loro canto possono parlare con le piante per avere informazioni o manipolarle con il loro potere in modo da ricavare da esse prodotti unici come balsami risananti o il prezioso silvereel, il metallo delle armi dei Touel'alfar. Era il canto magico a permettere ad Andur'Blough Inninness di mantenere la sua soprannaturale bellezza.\nMagia della terra.\n\u00c8 la fonte della magia malvagia, il potere dei Demoni Dactyl: Aztemephostophe, Pelucine, Decambrinezarre, Ouwillar e Bestesbulzibar ne fanno largo uso per tormentare l'umanit\u00e0. In particolare, essi traggono potere dal magma, manipolandolo a piacimento, ora scagliando fiumi di lava contro gli avversari, ora creando statue viventi di pietra. Bestesbulzibar era in grado anche di scagliare fulmini e generare getti di fuoco senza l'utilizzo di pietre magiche."}
{"id": "2357048", "revid": "125986815", "url": "https://it.wikipedia.org/wiki?curid=2357048", "title": "Stephan El Shaarawy", "text": "Biografia.\nPer le sue origini egiziane \u00e8 soprannominato \"Il Faraone\". Suo padre, egiziano, si \u00e8 trasferito a Savona nel 1982, mentre sua madre \u00e8 italiana e possiede la cittadinanza svizzera.\nOltre al calcio, tra le sue pi\u00f9 grandi passioni c'\u00e8 il biliardo, soprattutto la specialit\u00e0 dello snooker inglese.\nIl 25 settembre 2016 \u00e8 rimasto coinvolto, rimanendo illeso, in un incidente automobilistico mentre percorreva il primo tratto della via Pontina, a Roma. Stava ritornando a Roma dalla trasferta di Torino e si \u00e8 scontrato con una vettura che viaggiava in senso opposto, guidata da un uomo di 70 anni, che a causa dell'impatto riport\u00f2 la frattura scomposta della tibia e un trauma cranico e lo denunci\u00f2. Nel seguente processo celebrato avanti il Tribunale di Roma ha beneficiato della sospensione del procedimento con messa alla prova, con lo svolgimento di attivit\u00e0 sociale per cinque mesi in favore dei ragazzi disabili della scuola di \"Calcio integrato.\"\nNella cultura di massa.\nNel 2013 fa da testimonial alla Pavesi per i biscotti Ringo e compare nella copertina italiana del videogioco calcistico \"FIFA 14\", affiancando Lionel Messi. Nel settembre 2013 \u00e8 stato scelto dalla Chronotech come testimonial della collezione EGO Special Edition. Nel 2017 compare nello spot per la Linkem, insieme ai compagni di squadra Daniele De Rossi, Radja Nainggolan e Alessandro Florenzi.\nCaratteristiche tecniche.\nTalento precoce, El Shaarawy \u00e8 un giocatore di classe e dispone di qualit\u00e0 atletiche notevoli, velocit\u00e0 e rapidi cambi di passo, adottati molto spesso lungo le progressioni sulla fascia; pur non vantando particolari doti fisiche, predilige ricorrere all'uno-contro-uno e puntare il diretto avversario. Destro di piede, esibisce inoltre un dribbling fine ed elegante, grande maestria nel governare il pallone e precisione nel tiro dalla distanza.\nNel 2012 \u00e8 stato inserito nella lista dei migliori calciatori nati dopo il 1991 stilata da \"Don Bal\u00f3n\" e in quella dei primi 100 calciatori secondo il quotidiano britannico \"The Guardian\", in cui El Shaarawy figura al 52\u00ba posto.\nCarriera.\nClub.\nGenoa.\nEl Shaarawy \u00e8 cresciuto nel vivaio del U.S. Legino 1910, societ\u00e0 savonese, per poi approdare al settore giovanile del Genoa.\nIl 21 dicembre 2008 ha esordito in Serie A entrando all'83' della partita Chievo-Genoa (0-1), diventando cos\u00ec il pi\u00f9 giovane esordiente in massima categoria (16 anni, 1 mese e 24 giorni) nella storia della squadra ligure ed entrando a far parte della classifica dei dieci pi\u00f9 giovani esordienti in A. Durante la stagione 2008-2009, pur continuando a giocare con la formazione Primavera, con la quale ha vinto quell'anno la Coppa Italia Primavera e la Supercoppa Primavera, in alcune occasioni il tecnico Gian Piero Gasperini lo ha aggregato alla prima squadra.\nLa stagione seguente ottiene altre due presenze in Serie A con la prima squadra e vince il Campionato Primavera 2009-2010, andando a segno nella finale contro l'Empoli.\nPrestito al Padova.\nIl 27 giugno 2029 il Genoa lo ha ceduto in prestito al Padova, in Serie B, con opzione di riscatto della compartecipazione da parte del Padova e contro opzione del Genoa. Il 10 settembre 2010, alla quarta giornata di campionato, a 17 anni El Shaarawy ha realizzato il suo primo gol tra i professionisti, nella partita Padova- (4-0). Nel mese di ottobre gli \u00e8 stata riscontrata una tendinopatia rotulea bilaterale che lo ha costretto a fermarsi fino a gennaio per recuperare con una terapia conservativa.\nHa terminato la stagione regolare, nella quale il Padova si \u00e8 qualificato per i Play-off di Serie B dopo il quinto posto, con 25 presenze e 7 reti in campionato. Il 5 giugno 2011 ha segnato una doppietta nel ritorno della semifinale play-off contro il , contribuendo in modo cruciale alla qualificazione del Padova alla finale e divenendo cos\u00ec il marcatore pi\u00f9 giovane in assoluto della storia dei Play off. La squadra veneta ha poi perso la finale contro il Novara pareggiando per 0-0 la gara d'andata a Padova e perdendo 2-0 quella di ritorno a Novara, partita nella quale El Shaarawy, a seguito dell'espulsione del compagno C\u00e9sar, \u00e8 stato sostituito dall'allenatore Alessandro Dal Canto con il difensore Trevor Trevisan dopo poco pi\u00f9 di un quarto d'ora.\nMilan.\nDopo i play-off giocati con il Padova \u00e8 stato definito il suo passaggio in compartecipazione dal Genoa al Milan in cambio, del cartellino di Alexander Merkel e di un conguaglio economico di circa 7 milioni.\nIl suo esordio ufficiale con il Milan \u00e8 avvenuto a 18 anni, il 18 settembre 2011 allo Stadio San Paolo, dove \u00e8 entrato al posto di Aquilani nel secondo tempo della partita di campionato persa 3-1 contro il Napoli. Tre giorni pi\u00f9 tardi, il 21 settembre 2011, ha realizzato il suo primo gol con la maglia del Milan e in Serie A, segnando la rete del definitivo 1-1 a San Siro contro l'Udinese. Il 24 settembre 2011 ha disputato, sempre a San Siro, la sua prima partita da titolare in rossonero contro il . Ha segnato il suo primo gol in Coppa Italia il 18 gennaio 2012 nella partita degli ottavi vinta 2-1 ai supplementari contro il Novara.\nIl 23 gennaio 2012 \u00e8 stato premiato come Miglior calciatore della Serie B nel corso del Gran Gal\u00e0 del calcio AIC 2011 per quanto fatto con la maglia del Padova durante la stagione 2010-2011. Esordisce nelle coppe europee il 6 marzo 2012 all'Emirates Stadium di Londra, giocando titolare nella partita Arsenal-Milan (3-0) valida per il ritorno degli ottavi di Champions League. Conclude la prima stagione in rossonero con all'attivo 28 presenze e 4 gol di cui 2 in campionato e altrettanti in Coppa Italia.\nRisolta la compropriet\u00e0 a favore del Milan, il 3 ottobre 2012 El Shaarawy mette a segno il suo primo gol in Champions League, contro lo Zenit, diventando, in questa competizione, il marcatore pi\u00f9 giovane della storia del Milan. Nella prima parte della stagione segna con molta frequenza, chiudendo il girone d'andata con 14 centri in 19 gare (secondo solo a Cavani del Napoli). Nel girone di ritorno segna con meno regolarit\u00e0, e conclude la stagione con 16 gol in campionato e 19 reti in tutte le competizioni. Nel maggio 2013 si \u00e8 aggiudicato la quattordicesima edizione del Pallone d'argento, premio assegnato dall'USSI al calciatore che si \u00e8 distinto sia sportivamente sia per le qualit\u00e0 morali. Inoltre gli viene assegnato il premio \"Giovane rivelazione della Serie A\".\nNelle due stagioni successive gioca poco a causa di ripetuti problemi fisici.\nComplessivamente con il Milan ha collezionato 102 presenze e 27 gol.\nMonaco.\nIl 13 luglio 2015 si trasferisce al in prestito oneroso per 3 milioni di euro con obbligo di riscatto per altri 13 milioni.\nEsordisce con la squadra monegasca il 28 luglio 2015 a Berna, nella partita di andata del terzo turno preliminare di Champions League vinta 3-1 dal Monaco in casa dello Young Boys. Realizza il suo primo gol in maglia monegasca il 4 agosto successivo, nella gara di ritorno contro lo Young Boys, terminata 4-0 a favore dei padroni di casa. Esordisce in Ligue 1 l'8 agosto 2015, alla prima giornata di campionato, subentrando al posto di Dirar nella partita Nizza-Monaco (1-2).\nAll'apertura della sessione invernale del mercato, El Shaarawy aveva collezionato complessivamente 24 presenze con il Monaco: da contratto, alla 25\u00aa partita sarebbe scattato il riscatto obbligatorio a 13 milioni di euro. Per evitare l'acquisto, il club monegasco ha comunicato al Milan che il calciatore non sarebbe pi\u00f9 stato utilizzato fino al termine della stagione.\nRoma.\nIl 26 gennaio 2016 passa a titolo temporaneo alla Roma per la somma di 1,4 milioni di euro. L'accordo prevede il diritto di acquisizione a titolo definitivo a favore della societ\u00e0 giallorossa per la somma di 13 milioni di euro. Il successivo 30 gennaio esordisce all'Olimpico nella gara contro il Frosinone (3-1) e sigla il suo primo gol, di tacco, al volo, con la maglia giallorossa. Il 27 febbraio 2016 in casa dell'Empoli (1-3) segna la prima doppietta in \"giallorosso\". Termina la stagione con 18 presenze complessive e 8 gol, e a giugno viene riscattato dalla societ\u00e0 capitolina.\nIl 20 ottobre 2016 realizza la sua prima doppietta nelle coppe europee, nella partita casalinga di Europa League pareggiata per 3-3 contro l'Austria Vienna. Termina la sua seconda stagione a Roma con 12 gol totali in 44 presenze stagionali in tutte le competizioni.\nNella stagione seguente col nuovo tecnico Eusebio Di Francesco realizza la sua prima doppietta in Champions League, durante la partita della fase a gironi vinta 3-0 contro il Chelsea; in particolare, il primo dei due gol \u00e8 stato segnato 45 secondi dopo il fischio d'inizio, la segnatura pi\u00f9 veloce della Roma nella competizione UEFA. In questa stagione, chiusa dalla Roma al terzo posto, realizza 7 gol in campionato in 33 presenze; tra questi vanno segnalati una doppietta all'Udinese (3-1) e un gol all'Inter a San Siro (1-1).\nShanghai Shenhua.\nL'8 luglio 2019 si trasferisce in Cina, firmando un contratto triennale da 16 milioni di euro netti all'anno con lo Shanghai Shenhua, al quale viene ceduto per 16 milioni di euro, diventando cos\u00ec il giocatore italiano con lo stipendio pi\u00f9 alto. Esordisce con il club cinese il 7 agosto successivo, entrando nella ripresa della partita di campionato contro il Wuhan Zall. Il 15 agosto 2019 sigla la sua prima rete e il suo primo assist con il nuovo club, a danno del Tianjin Tianhai. Il 6 dicembre va a segno nella finale di Coppa di Cina vinta per 3-0 contro lo Shandong Luneng.\nIl 22 gennaio 2021 si svincola, chiudendo l'esperienza con lo Shangai Shenhua con 19 presenze e 4 gol in tutte le competizioni.\nRitorno alla Roma.\nDopo essere stato molto vicino al ritorno nella capitale nelle due sessioni di mercato precedenti, il 30 gennaio 2021, dopo 18 mesi dal suo addio, firma un nuovo contratto con la Roma. Fa il suo nuovo esordio il 21 febbraio, nella trasferta in casa del Benevento, rilevando Henrik Mkitaryan. Torna al gol l'11 marzo segnando una rete nella gara interna vinta per 3-0 sullo \u0160achtar Donec'k, valida per l'andata degli ottavi di Europa League.. In campionato realizza l'unica marcatura il 23 maggio, in occasione del pareggio in casa dello Spezia per 2-2, decisivo per la qualificazione del club giallorosso alla UEFA Conference League.\nIl 26 agosto 2021 fa il suo esordio in UEFA Conference League, in occasione del successo casalingo sul (3-0), contribuendo al risultato finale con il suo primo centro in tale competizione. In questa stagione viene impiegato con maggiore continuit\u00e0 dal nuovo tecnico dei giallorossi Jos\u00e9 Mourinho.\nNazionale.\nNazionali giovanili.\nTra le nazionali giovanili ha fatto parte dell'Under-16, dell'Under-17, con la quale nel 2009 ha disputato Europeo di categoria e Mondiale, dell'Under-18 e dell'Under-19. Dopo aver preso parte a uno \"stage\" con la nazionale Under-21 nel gennaio 2011, nel mese seguente \u00e8 stato convocato per la prima volta da Ciro Ferrara per l'amichevole dell'Under-21 contro l'Inghilterra, nella quale tuttavia non \u00e8 stato impiegato.\nHa esordito con gli \"Azzurrini\" il 15 novembre 2011, subentrando a Gabbiadini nel secondo tempo della partita Italia-Ungheria (2-0), disputata a Casarano e valevole per le qualificazioni all'Europeo Under-21 2013. Realizza in totale 3 gol in 5 presenze con la maglia dell'Under-21 prima di passare stabilmente alla Nazionale maggiore.\nNazionale maggiore.\nEl Shaarawy \u00e8 stato convocato per la prima volta in nazionale maggiore dal CT Cesare Prandelli, e ha esordito il 15 agosto 2012, all'et\u00e0 di 19 anni, giocando titolare nella partita amichevole contro l'Inghilterra disputata allo Stade de Suisse di Berna e persa per 2-1. Ha segnato la sua prima rete con la maglia azzurra il 14 novembre seguente, in occasione dell'amichevole contro la Francia disputata al Tardini di Parma e persa sempre con il punteggio di 2-1.\nHa partecipato alla Confederations Cup 2013, dove ha esordito nella partita contro il Brasile, valevole per la terza e ultima giornata della fase a gironi, subentrando a Diamanti. \u00c8 stato inoltre schierato da titolare nella finale per il 3\u00ba posto contro l'Uruguay, vinta dall'Italia dopo i tiri di rigore, uno dei quali segnato da El Shaarawy.\nTorna in nazionale a fine 2014 con il CT Antonio Conte che lo impiega in 4 partite delle qualificazioni a Euro 2016. Il 10 ottobre 2015 segna il suo secondo gol in nazionale, tre anni dopo il primo, nella vittoria per 3-1 contro l'Azerbaigian che consente agli \"Azzurri\" di qualificarsi con un turno di anticipo all'Euro 2016. Viene quindi convocato per la fase finale dell'Europeo 2016 in Francia, dove viene impiegato unicamente nel finale della terza partita del girone persa 1-0 contro l'Irlanda.\nIl 7 giugno 2017 torna a giocare in nazionale dopo un anno, con il tecnico Gian Piero Ventura, in occasione dell'amichevole di Nizza contro l' nella quale si procura un calcio di rigore poi trasformato da De Rossi per il definitivo 3-0 in favore degli \"Azzurri\". Viene impiegato in due partite delle qualificazione al Mondiale 2018, compresa la partita di ritorno del \"play-off\" nel novembre 2017 contro la , che elimina l'Italia.\nIl 15 ottobre 2019, quasi due anni dopo l'ultima presenza, torna in campo con la maglia della nazionale e realizza un gol e un assist nella partita di qualificazione a Euro 2020 contro il vinta 5-0 in trasferta a Vaduz.\nIl 7 ottobre 2020 veste la fascia di capitano nella partita amichevole vinta 6-0 contro la Moldavia a Firenze, nella quale realizza una doppietta.\nStatistiche.\nPresenze e reti nei club.\n\"Statistiche aggiornate al 21 Novembre 2021.\""}
{"id": "2357056", "revid": "889336", "url": "https://it.wikipedia.org/wiki?curid=2357056", "title": "Volkan Babacan", "text": "Carriera.\nClub.\nCresciuto nelle giovanili del Fenerbah\u00e7e, durante la stagione 2006-07 \u00e8 stato mandato in prestito all'\u0130stanbulspor. Tornato al Fenerbah\u00e7e all'inizio della stagione 2007-2008, ha esordito in prima squadra.\nNazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 18 marzo 2018.\""}
{"id": "2357058", "revid": "385321", "url": "https://it.wikipedia.org/wiki?curid=2357058", "title": "Lone Wolf McQuade", "text": ""}
{"id": "2357060", "revid": "1086580", "url": "https://it.wikipedia.org/wiki?curid=2357060", "title": "Ghassan Massoud", "text": "Massoud ha anche interpretato il ruolo dello \"sceicco\" nel film turco \"La Valle dei Lupi - Iraq\" ed il corsaro Ammand in \"Pirati dei Caraibi - Ai confini del mondo\".\nMassoud \u00e8 molto noto in patria per la sua partecipazione a molti film e serie tv di produzione siriana, e per la sua attivit\u00e0 teatrale."}
{"id": "2357064", "revid": "122212006", "url": "https://it.wikipedia.org/wiki?curid=2357064", "title": "Il rapimento del Primo Ministro", "text": "Il rapimento del Primo Ministro \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924.\nTrama.\nVerso la fine della prima guerra mondiale, Hastings e Poirot si trovano a parlare di una notizia sensazionale sulla prima pagina di tutti i giornali \u2013 il tentato omicidio del Primo Ministro, David MacAdam. Ben presto i due vengono interrotti da due importanti visitatori, Lord Estair, leader della House of Commons e Bernard Dodge, un membro del War Cabinet, che chiedono l'aiuto del celebre investigatore per scongiurare una crisi internazionale \u2013 il Primo Ministro \u00e8 stato rapito! L'uomo era in viaggio per arrivare a Versailles, dove si terr\u00e0 una conferenza di pace segreta. Il Primo Ministro \u00e8 giunto a Boulogne-sur-Mer, ed \u00e8 salito su quella che si pensava fosse la sua macchina ufficiale, ma che in realt\u00e0 era una sostituta. La vera macchina \u00e8 stata trovata in una stradina secondaria, e l'autista era stato imbavagliato e legato. Mentre Lord Estair e Dodge stanno raccontando queste cose a Poirot, arrivano delle ulteriori notizie, la macchina sostituta \u00e8 stata trovata, con all'interno l'aiutante di campo del Primo Ministro, il Capitano Daniels, legato e cloroformizzato. Del politico nessuna traccia. Poirot vuole sapere tutto dell'attentato compiuto prima della sparizione, che era accaduto sulla via di ritorno dal Castello di Windsor quando, accompagnato da Daniels e da Murphy, l'autista, il Primo Ministro era finito in una strada secondaria dove la macchina era stata circondata da uomini mascherati. Murphy si era fermato e uno degli aggressori aveva sparato un colpo di pistola contro il Primo Ministro, sfiorandogli per\u00f2 solo la guancia. L'autista a quel punto era scappato via, lasciandosi dietro gli attentatori. Il Primo Ministro si era fatto medicare in un piccolo ospedale, e poi era andato alla stazione di Charing Cross per prendere il treno per Dover. Murphy, l'autista, \u00e8 sparito, e la macchina del Primo Ministro \u00e8 stata ritrovata davanti ad un ristorante a Soho, frequentato forse da spie tedesche. Mentre Poirot si prepara per recarsi in Francia, esterna a Hastings i suoi sospetti sia su Daniels che su Murphy, e le sue perplessit\u00e0 sul perch\u00e9 l'evento drammatico dell'attentato sia avvenuto prima del rapimento. Poirot si reca in terra francese insieme a numerosi investigatori e membri della polizia, incluso Japp. Una volta a Boulogne, Poirot si rifiuta di unirsi alle ricerche, e resta nella sua cella d'albero a pensare, sfruttando le sue famose celluline grigie. All'improvviso, dopo aver avuto un'illuminazione, Poirot torna in Inghilterra dove, con una macchina ufficiale, fa il giro dei piccoli ospedali a ovest di Londra. In una casa a Hampstead, dietro suggerimento dell'investigatore, la polizia trova sia Murphy che il Primo Ministro. Il cattivo della storia \u00e8 Daniels, che ha inventato la storia dell'attentato, ha preso in ostaggio il Primo Ministro e Murphy, e ha portato a Londra un uomo che fingeva di essere il politico, aiutato dalle bende sul viso giustificate dal tentato omicidio che in realt\u00e0 non c'era mai stato. Il finto rapimento poi, avvenendo in Francia, avrebbe fatto convergere tutta la polizia l\u00e0, mentre il Primo Ministro era sempre l\u00ec a Londra. Daniels diceva di avere una sorella che viveva a Hampstead, ma in realt\u00e0 la donna \u00e8 Frau Bertha Ebenthal, una spia tedesca a cui Poirot sta dando la caccia. Il Primo Ministro riesce cos\u00ec ad essere a Versailles in tempo."}
{"id": "2357065", "revid": "287204", "url": "https://it.wikipedia.org/wiki?curid=2357065", "title": "Don Smith", "text": ""}
{"id": "2357078", "revid": "767487", "url": "https://it.wikipedia.org/wiki?curid=2357078", "title": "Carnifex", "text": "I Carnifex sono un gruppo musicale deathcore statunitense formatosi a San Diego, in California, nel 2005."}
{"id": "2357079", "revid": "36426", "url": "https://it.wikipedia.org/wiki?curid=2357079", "title": "Obelisco del Campo Marzio", "text": ""}
{"id": "2357094", "revid": "367445", "url": "https://it.wikipedia.org/wiki?curid=2357094", "title": "Add Drop Multiplexer", "text": ""}
{"id": "2357095", "revid": "23761675", "url": "https://it.wikipedia.org/wiki?curid=2357095", "title": "Esantematica", "text": ""}
{"id": "2357096", "revid": "1305772", "url": "https://it.wikipedia.org/wiki?curid=2357096", "title": "Ghost in the Machine", "text": "Ghost in the Machine (\"fantasma nella macchina\" in lingua inglese) \u00e8 un'espressione filosofica introdotta da Gilbert Ryle in \"Il concetto di mente\" del 1949.\nL'espressione pu\u00f2 inoltre riferirsi a:"}
{"id": "2357097", "revid": "4175", "url": "https://it.wikipedia.org/wiki?curid=2357097", "title": "Synchronicity", "text": "Synchronicity (\"sincronicit\u00e0\" in lingua inglese) pu\u00f2 riferirsi a:"}
{"id": "2357101", "revid": "599013", "url": "https://it.wikipedia.org/wiki?curid=2357101", "title": "D\u012bm\u012btrios K\u014dnstantopoulos", "text": "Carriera.\nClub.\nInizi.\nMuove i suoi primi passi in Grecia nel Kalamata, prima di approdare - dopo una parentesi in Portogallo al Farense - all'Hartlepool United in Inghilterra nel 2003, nella terza serie inglese.\nIl 25 maggio 2007 il Coventry City comunica di averne prelevato il cartellino a parametro zero. Scavalcato nelle gerarchie sia da Andy Marshall, che da Kasper Schmeichel, il 24 marzo 2008 passa in prestito secco al Nottingham Forest. Tre giorni dopo - durante la sua prima sessione di allenamento con i nuovi compagni - si frattura il tendine d'Achille, terminando in anticipo la stagione.\nIl 24 ottobre 2008 passa in prestito per un mese allo Swansea City. Il 9 febbraio 2009 passa in prestito al Cardiff City per sopperire all'infortunio di Peter Enckelman.\nIl ritorno in Grecia e il passaggio al Middlesbrough.\nIl 22 luglio 2010 - a distanza di otto anni - torna in Grecia, passando al Kerkyra. Il 13 luglio 2011 si lega per mezzo di un biennale all'. Esordisce nelle competizioni europee il 18 agosto 2011 contro la Dinamo Tbilisi, partita valida per l'accesso alla fase a gironi di Europa League.\nIl 16 agosto 2013 sottoscrive un contratto di sei mesi con il Middlesbrough, in Championship. Il 16 gennaio 2014 rinnova il proprio contratto fino al termine della stagione. Partito inizialmente come terza scelta tra i pali, in seguito alla cessione di Shay Given diventa il portiere titolare della rosa.\nIl 1\u00ba maggio 2014 si accorda con la societ\u00e0 sulla base di un prolungamento annuale.\nNazionale.\nEsordisce con la selezione ellenica il 4 giugno 2011 in occasione di Grecia-Malta (3-1), partita valida per le qualificazioni agli Europei 2012.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "2357108", "revid": "1869172", "url": "https://it.wikipedia.org/wiki?curid=2357108", "title": "Carmine Russo", "text": "Carriera.\nNel 1993 viene a conoscenza che, presso la sezione AIA di Nola, guidata allora dal presidente Giuliano Grilli, si tiene un corso arbitri.\n\u00c8 arbitro effettivo dal 12 febbraio 1994. Dopo i primi passi nell'O.T.S., il 1\u00ba febbraio 1995 passa al O.T.R.. Il 1\u00ba luglio 2000 viene promosso alla C.A.N. D. Dopo tre anni alla C.A.N. D, il 1\u00ba luglio 2003 viene promosso alla C.A.N. C.\nIl 1\u00ba luglio 2007 viene promosso alla C.A.N. A-B per decisione dell'allora designatore Maurizio Mattei (in tutto, nei 4 anni di militanza alla C.A.N. C dirige 44 gare di serie C1, compresa la finale play-off di andata del 2007 tra Monza e Pisa). Ha fatto il suo esordio in serie B il 9 settembre 2007 in -Spezia (2-2) e successivamente in serie A con -Cagliari (5-1), il 23 dicembre 2007.\nNel luglio 2009 riceve dall'AIA il \"PremioGennaro Marchese\", in qualit\u00e0 di arbitro immesso nel ruolo C.A.N. A-B da non pi\u00f9 di due stagioni sportive particolarmente distintosi. Il 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A.\nVanta alcune esperienze internazionali, come quarto uomo in gare di Europa League e Champions League e come arbitro effettivo in occasione di amichevoli estive: il 24 luglio 2010, dirige la gara amichevole Juventus-Lione; il 22 agosto 2010 dirige la gara amichevole -Deportivo de La Coru\u00f1a; il 7 agosto 2011 dirige Napoli-Siviglia, il 9 agosto 2013 Napoli-Benfica. Inoltre nel maggio 2012, su invito della federcalcio saudita, \u00e8 inviato assieme ad altri fischietti ed assistenti italiani, a dirigere alcune partite della \"King Cup of Champions\", trofeo che si tiene tra le migliori classificate del campionato saudita, alla fine della stagione regolare.\nIl 4 febbraio 2014 dirige per la prima volta una semifinale di Coppa Italia, disputatasi tra e .\nAl termine della stagione sportiva 2016-2017 ha diretto 142 partite in serie A. \nIl 1\u00ba luglio 2017 viene dismesso dalla CAN A per raggiunti limiti di permanenza nel ruolo.\nIl 4 luglio 2017 viene resa nota la sua nomina a membro della commissione arbitrale della CAN PRO, con Giannoccaro responsabile. Dopo aver rinunciato all'incarico, nove giorni dopo diventa il nuovo team manager della Casertana, restando in carica fino al 29 maggio 2019."}
{"id": "2357110", "revid": "701660", "url": "https://it.wikipedia.org/wiki?curid=2357110", "title": "Obelisco di Urbino", "text": "L'obelisco di Urbino \u00e8 uno dei dodici obelischi egizi originali in Italia. Si trova in piazza Rinascimento, di fronte al lato orientale del Palazzo Ducale e davanti alla chiesa di San Domenico.\nL'obelisco, formato da cinque blocchi sovrapposti, in granito rosso di Assuan; \u00e8 di dimensioni piccole e risale all'epoca di Hofra o Apries (ventiseiesima dinastia, 558-568 a.C.). Proviene probabilmente dal Tempio di Iside al Campo Marzio a Roma e arriv\u00f2 a Urbino nel 1737, a celebrazione del pontificato di Clemente XI e il rinnovamento nel tessuto urbano voluto dalla famiglia Albani."}
{"id": "2357113", "revid": "36426", "url": "https://it.wikipedia.org/wiki?curid=2357113", "title": "Touring Club italiano", "text": ""}
{"id": "2357115", "revid": "36426", "url": "https://it.wikipedia.org/wiki?curid=2357115", "title": "Ventiseiesima dinastia", "text": ""}
{"id": "2357117", "revid": "838137", "url": "https://it.wikipedia.org/wiki?curid=2357117", "title": "Cross-connect", "text": " \nIn telecomunicazioni un cross-connect o ripartitore \u00e8 un elemento di rete dei sistemi di trasmissione telefonica e dati. La sua funzione \u00e8 quella di smistare alte capacit\u00e0 di traffico tra le varie parti di una rete e per tale motivo trova impiego essenzialmente nelle dorsali geografiche a livello nazionale o internazionale.\nPer le sue caratteristiche, si tratta di un apparato tipicamente di grandi dimensioni o di elevata complessit\u00e0 di cablaggio e di installazione.\nPrincipio di funzionamento.\nIn linea di principio, la funzionalit\u00e0 del \"cross-connect\" viene realizzata essenzialmente da un circuito di commutazione (\"matrice\") in grado di stabilire i collegamenti incrociati (in inglese \"cross-connection\" da cui il nome) tra il traffico in ingresso e il traffico in uscita secondo la distribuzione prevista. Essendo un apparato ad alta capacit\u00e0, la matrice \u00e8 caratterizzata da un elevato numero di porte e di combinazioni potenziali.\nCaratteristiche.\nCross-connect per reti plesiocrone.\nNelle reti plesiocrone di tipo PDH, il cross-connect, detto anche \"ripartitore numerico\", per poter effettuare la distribuzione deve necessariamente prima demultiplare il traffico in ingresso e poi rimultiplarlo sulle varie uscite. Questa operazione comporta un aumento della complessit\u00e0 dell'apparato, che quindi, a parit\u00e0 di capacit\u00e0 di traffico smistabile, richiede costi e ingombri pi\u00f9 elevati.\nCross-connect per reti sincrone.\nNelle reti sincrone di tipo SDH o SONET, le operazioni di demultiplazione/rimultiplazione non sono pi\u00f9 necessarie, in quanto la struttura di trama sincrona consente l'accesso diretto ai singoli flussi tributari. Questo consente di realizzare apparati pi\u00f9 compatti e pi\u00f9 efficienti rispetto ai ripartitori numerici plesiocroni.\nCross-connect per reti ottiche.\nNelle reti ottiche di tipo WDM, il problema principale \u00e8 costituito dalla tecnologia. Sono possibili, in linea di principio, due tipi di apparati: \nIn entrambe le soluzioni la complessit\u00e0 dell'apparato \u00e8 elevata, in un caso per la componentistica aggiuntiva necessaria per le conversioni ottico-elettrico e viceversa, nell'altro per l'impiego di componentistica tecnologicamente molto sofisticata e costosa costituendo di fatto limite per la massima capacit\u00e0 commutabile da un singolo apparato.\nUtilizzo in rete.\nI cross-connect vengono utilizzati per dorsali e, per realizzare uno smistamento complessivo efficiente, vengono normalmente collegati tra di loro in rete magliata. Questa configurazione, oltre a garantire una capacit\u00e0 di commutazione complessiva di tipo completo, consente anche di realizzare schemi di protezione efficaci anche a fronte di guasti multipli dato che in una rete completamente magliata, in caso di guasto di un nodo o di un collegamento tra nodi \u00e8 sempre possibile trovare un collegamento alternativo che aggiri il problema e che consenta al resto della rete di funzionare regolarmente. In questo modo si garantisce un'elevata disponibilit\u00e0 della rete, criterio fondamentale per le dorsali geografiche che devono garantire il traffico telefonico e dati su lunghe e lunghissime distanze."}
{"id": "2357119", "revid": "104485", "url": "https://it.wikipedia.org/wiki?curid=2357119", "title": "Hofra", "text": ""}
{"id": "2357120", "revid": "263989", "url": "https://it.wikipedia.org/wiki?curid=2357120", "title": "Eisstadion Davos", "text": ""}
{"id": "2357124", "revid": "364890", "url": "https://it.wikipedia.org/wiki?curid=2357124", "title": "Roberto Ganan Ojea", "text": ""}
{"id": "2357130", "revid": "364890", "url": "https://it.wikipedia.org/wiki?curid=2357130", "title": "Roberto Ga\u00f1\u00e1n Ojea", "text": ""}
{"id": "2357136", "revid": "364890", "url": "https://it.wikipedia.org/wiki?curid=2357136", "title": "Roberto Ga\u00f1an Ojea", "text": ""}
{"id": "2357139", "revid": "364890", "url": "https://it.wikipedia.org/wiki?curid=2357139", "title": "Roberto Gan\u00e0n Ojea", "text": ""}
{"id": "2357145", "revid": "1543377", "url": "https://it.wikipedia.org/wiki?curid=2357145", "title": "San Jos\u00e9 Las Flores", "text": "San Jos\u00e9 Las Flores \u00e8 un comune del dipartimento di Chalatenango, in El Salvador."}
{"id": "2357146", "revid": "122189781", "url": "https://it.wikipedia.org/wiki?curid=2357146", "title": "Lord Mayor", "text": "Nei paesi anglofoni il Lord Mayor \u00e8 il sindaco principale di alcune citt\u00e0, spesso \u00e8 un titolo legato a funzioni esclusivamente rappresentative.\nIl pi\u00f9 noto \u00e8 il Lord sindaco di Londra ovvero il sindaco della Citt\u00e0 di Londra (da non confondersi con il Sindaco di Londra che \u00e8 il sindaco dell'intera area metropolitana).\nRegno Unito.\nLe citt\u00e0 che hanno un Lord Mayor sono attualmente 30:"}
{"id": "2357147", "revid": "364890", "url": "https://it.wikipedia.org/wiki?curid=2357147", "title": "Roberto Ga\u00f1\u00e0n Ojea", "text": ""}
{"id": "2357148", "revid": "364890", "url": "https://it.wikipedia.org/wiki?curid=2357148", "title": "Roberto Gan\u00e1n Ojea", "text": ""}
{"id": "2357151", "revid": "66387", "url": "https://it.wikipedia.org/wiki?curid=2357151", "title": "Bomba (aeronautica)", "text": ""}
{"id": "2357153", "revid": "580197", "url": "https://it.wikipedia.org/wiki?curid=2357153", "title": "Stadio del Centenario", "text": "Lo stadio del Centenario (in spagnolo \"Estadio Centenario\") \u00e8 un impianto calcistico di Montevideo (Uruguay) costruito nel 1930 per ospitarvi le gare della prima edizione del campionato mondiale di calcio.\nStoria.\nLa costruzione del Centenario fu stabilita allorch\u00e9 il presidente della FIFA Jules Rimet incaric\u00f2 l'Uruguay di organizzare la prima edizione della Coppa del Mondo di calcio.\nL'architetto fu Juan Antonio Scasso, che progett\u00f2 un impianto enorme, con circa 80.000 posti di capienza, destinato ad ospitare grandi eventi sportivi.\nI lavori presero avvio il 21 luglio 1929, diretti da Scasso ed effettuati con la manodopera di centinaia di operai.\nQuesti furono suddivisi in tre turni di produzione, di modo che i lavori procedessero ininterrottamente. Inoltre le diverse sezioni dello stadio furono assegnate a vari costruttori. Il tutto affinch\u00e9 il grande impianto venisse terminato entro l'apertura dei mondiali dell'anno seguente, che sarebbero iniziati il 13 luglio 1930.\nMa nei mesi seguenti piogge torrenziali si abbatterono su Montevideo, ritardando notevolmente l'edificazione.\nFu cos\u00ec che nonostante lo sforzo delle squadre operaie la fine dei lavori slitt\u00f2 di qualche giorno: la gara inaugurale, tra Francia e Messico dovette essere \"dirottata\" nel piccolo impianto di Pocitos, dove si sedettero appena 1.000 spettatori.\nDi l\u00ec a poco, comunque, i lavori terminarono e il Centenario era pronto per ospitare la prima partita dei padroni di casa dell'Uruguay, il 18 luglio contro il Per\u00f9. Al 65' H\u00e9ctor Castro realizz\u00f2 il goal partita, il primo siglato dalla Celeste in quello che sar\u00e0 il principale teatro delle sue gare casalinghe.\nIl Centenario ospit\u00f2 tutte le altre gare dell'Uruguay in quel mondiale, pi\u00f9 altre 5: in totale 10 (incluse le semifinali e la finale) delle 18 partite della manifestazione.\nLa pi\u00f9 celebre \u00e8 ovviamente l'ultima, la finalissima del 30 luglio, quando davanti ad oltre 80.000 spettatori (alcune fonti parlano di 100.000) l'Uruguay sconfisse 4-2 l'Argentina e divenne la prima squadra campione del mondo.\nSuccessivamente il Centenario, oltre alle gare ufficiali di qualificazione ai mondiali e amichevoli della nazionale uruguaiana, ha ospitato anche grandi eventi del calcio internazionale, cio\u00e8 buona parte delle gare e le finali di quattro edizioni della Copa Am\u00e9rica. In tutte e quattro le edizioni (1942, 1956, 1967 e 1995) la vittoria \u00e8 arrisa ai padroni di casa, a dimostrazione di quanto il \"Centenario\" sia sempre stato il \"baluardo\" della nazionale uruguaiana.\nSi pensi che nelle 38 partite di Copa Am\u00e9rica ivi disputate dalla Celeste, l'Uruguay ha vinto 31 volte e pareggiato 7, non perdendo mai. Per contro il Brasile ha qui vinto solo 3 volte su 20 gare giocate.\nL'importanza per la storia del calcio del Centenario \u00e8 stata sancita dalla FIFA che, il 18 luglio 1983, lo ha proclamato monumento del calcio mondiale.\nStruttura.\nIl \"Centenario\" ha forma ellittica e si divide in quattro sezioni, dedicate alle imprese compiute dalla nazionale uruguaiana fino al 1930 (escluso il titolo mondiale vinto quell'anno):\nNome.\nIl nome \"Centenario\" deriva dal fatto che nell'anno dell'apertura, il 1930, l'Uruguay celebrava il centenario della promulgazione della prima Costituzione della Repubblica (avvenuta nel 1830).\nUsufruttuari.\nIl \"Centenario\" inoltre non \u00e8 ufficialmente assegnato ad alcun club calcistico, essendo destinato ad ospitare le sole gare della nazionale, e a causa di tale onore, quando una squadra batte la Celeste, si usa il termina \"Centenariazo\". Tuttavia in alcune occasioni ospita i match pi\u00f9 importanti del campionato uruguaiano, di solito le gare in cui sono protagonisti i due maggiori club locali, il Nacional e il Pe\u00f1arol, oltre naturalmente al derby che le vede opposte. Il motivo si deve alla ridotta capienza degli stadi di tali club, rispettivamente il \"Parque Central\" (22.000 posti) e il \"Contador Damiani\" (15.000). Nell'anno 1940 prese il nome Montevideo, poi riprese il nome originale."}
{"id": "2357154", "revid": "110157", "url": "https://it.wikipedia.org/wiki?curid=2357154", "title": "Venus Isle", "text": "Venus Isle \u00e8 il quarto album di Eric Johnson, pubblicato nel 1996.\nLa canzone \"S.R.V.\" \u00e8 un tributo a Stevie Ray Vaughan. A questo brano partecipa anche Jimmie Vaughan, fratello di Steve, come chitarrista d'eccezione.\nTracce.\nTutti i brani sono composti dallo stesso Eric Johnson, eccetto dove \u00e8 segnalato."}
{"id": "2357156", "revid": "183694", "url": "https://it.wikipedia.org/wiki?curid=2357156", "title": "Tommaso Claps", "text": "Biografia.\nTommaso Andrea Beniamino Claps nacque ad Avigliano il 13 luglio 1871, figlio di Timoteo Remigio Claps e Angela Maria Masi, deceduta pochi giorni dopo il parto. \nDeterminante nella sua educazione fu lo zio don Andrea Claps, che Tommaso successivamente associ\u00f2 ai suoi maestri Emanuele Gianturco e Nicola Coviello. Prediligeva gli studi umanistici e nel 1895 consegu\u00ec la laurea in legge. Nel 1896 pubblic\u00f2 l'opera \"Studi e considerazioni sulla natura giuridica del pegno\", dedicandola allo zio. \nInsegn\u00f2 diritto civile presso l'Universit\u00e0 di Camerino, cattedra che abbandon\u00f2 per tornare a Potenza dove fece carriera come magistrato, fino ad essere nominato primo presidente di Cassazione.\nPubblic\u00f2 altri scritti, non solo di carattere giuridico ma anche letterario, come per esempio alcuni studi su Orazio. \nAlla fine della seconda guerra mondiale, dopo i bombardamenti degli Alleati sulla citt\u00e0 di Potenza, Claps torn\u00f2 nella dimora aviglianese. Nonostante le ristrettezze e i disagi derivanti dalla guerra fu un alto esempio di integrit\u00e0 morale per tutti suoi concittadini.\nMor\u00ec il 6 agosto 1945 ad Avigliano. \nTommaso Claps, sensibile alla terra natia, ad essa dedic\u00f2 sempre il proprio interessamento occupandosi della cultura e della storia del suo paese. A Tommaso Claps \u00e8 dedicata la biblioteca della Societ\u00e0 operaia di Mutuo Soccorso di Avigliano, ricca soprattutto di testi giuridici e la scuola di Lagopesole."}
{"id": "2357168", "revid": "287204", "url": "https://it.wikipedia.org/wiki?curid=2357168", "title": "Buona fortuna", "text": ""}
{"id": "2357171", "revid": "287204", "url": "https://it.wikipedia.org/wiki?curid=2357171", "title": "Hurricane (album)", "text": ""}
{"id": "2357172", "revid": "287204", "url": "https://it.wikipedia.org/wiki?curid=2357172", "title": "Hurricane (brano musicale)", "text": ""}
{"id": "2357173", "revid": "599013", "url": "https://it.wikipedia.org/wiki?curid=2357173", "title": "Darcy Blake", "text": ""}
{"id": "2357176", "revid": "363629", "url": "https://it.wikipedia.org/wiki?curid=2357176", "title": "Geografia di Avigliano", "text": "La citt\u00e0 di Avigliano si trova nella parte nord-occidentale della Basilicata, a pochi chilometri dal capoluogo di regione, sulle pendici del Monte Carmine a 918 metri s.l.m..\nIl comune si estende su di una superficie di 84,93\u00a0km\u00b2; fino al 1951, prima che il territorio comunale venisse scisso in due con la creazione del comune di Filiano, l'estensione raggiungeva i 155,71\u00a0km\u00b2. I centri pi\u00f9 importanti del comune di Avigliano sono Lagopesole, Possidente, Sant\u2019Angelo e Frusci. I rilievi pi\u00f9 importanti di Avigliano sono il monte Carmine (1228 metri, da cui nasce il fiume Bradano) ed il monte Caruso (1239 metri).\nNella parte nord-orientale del comune passa la ferrovia Foggia-Potenza, di propriet\u00e0 delle Ferrovie dello Stato, mentre il nucleo di Avigliano \u00e8 collegato con Bari e Potenza dalle Ferrovie Appulo Lucane.\nTerritorio.\nDati topografici e altimetrici.\nIl territorio \u00e8 classificato come montano con un'altitudine sul livello del mare che oscilla da 500 a 1239 m s.l.m.\nDi seguito viene riportata una tabella con le fasce altimetriche che caratterizzano il territorio comunale:\nClima.\nTemperatura.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,6\u00a0\u00b0C, mentre quella del mese pi\u00f9 caldo, agosto, \u00e8 di +22,4\u00a0\u00b0C.\nPrecipitazioni.\nLa precipitazione media annua \u00e8 pari a 844\u00a0mm, con punte di 1192\u00a0mm (precipitazione massima annua) e 679\u00a0mm (precipitazione minima annua). Il numero di giorni piovosi in un anno \u00e8 di 92."}
{"id": "2357180", "revid": "23762673", "url": "https://it.wikipedia.org/wiki?curid=2357180", "title": "Therese-Ann Savoy", "text": ""}
{"id": "2357181", "revid": "287204", "url": "https://it.wikipedia.org/wiki?curid=2357181", "title": "Pinocchio (album)", "text": ""}
{"id": "2357183", "revid": "23762686", "url": "https://it.wikipedia.org/wiki?curid=2357183", "title": "Therese Ann Savoy", "text": ""}
{"id": "2357185", "revid": "287204", "url": "https://it.wikipedia.org/wiki?curid=2357185", "title": "Pinocchio (singolo)", "text": ""}
{"id": "2357190", "revid": "767487", "url": "https://it.wikipedia.org/wiki?curid=2357190", "title": "A Bell Is a Cup...Until It Is Struck", "text": "A Bell Is a Cup ... Until It Is Struck \u00e8 un album del 1988 della rock band inglese Wire.\nAccoglienza della critica.\nNel 1989, il magazine\"Trouser Press\" ha descritto l'album come \"una serie di vedute da sogno e flussi di coscienza... Probabilmente \u00e8 l'album pi\u00f9 riflessivo degli Wire\". Tuttavia in un numero successivo Trouser Press mostr\u00f2 una visione meno positiva dell'album, definendolo un album dance pop.\"\nAll'epoca della pubblicazione la band la band fu accusata di aver abbandonata il suo ruvido stile iniziale in favore di uno stile pi\u00f9 morbido ed elaborato. Graham Lewis tuttavia ha negato tutto ci\u00f2 in un'intervista.\"\nAllMusic ha fatto una recensione estremamente positiva dell'album, descritto come \"probabilmente il miglior album degli Wire e sicuramente il pi\u00f9 accessibile\" e come \"un'opera di un genio del rock moderno\".\nTracce.\nTutte le tracce scritte dagli Wire\nLa versione su CD aggiunge le seguenti tracce:"}
{"id": "2357196", "revid": "1725819", "url": "https://it.wikipedia.org/wiki?curid=2357196", "title": "Mediaset 4", "text": "Mediaset 4 \u00e8 uno dei multiplex della televisione digitale terrestre. Appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCaratteristiche.\nIl Mediaset 4 trasmette in SFN sul canale 49 della banda UHF V in Italia, a eccezione della Valle d'Aosta dove trasmette sul canale 52 della banda UHF V, del Piemonte dove trasmette sui canali 49 e 52 della banda UHF V e della Sardegna dove trasmette sui canali 52 e 58 della banda UHF V.\nServizi.\nCanali televisivi.\nSul multiplex Mediaset 4 sono presenti canali televisivi in chiaro del gruppo Mediaset. "}
{"id": "2357198", "revid": "287204", "url": "https://it.wikipedia.org/wiki?curid=2357198", "title": "Viva (album)", "text": ""}
{"id": "2357199", "revid": "436907", "url": "https://it.wikipedia.org/wiki?curid=2357199", "title": "Io diventer\u00f2 qualcuno", "text": "Io diventer\u00f2 qualcuno \u00e8 un singolo del rapper italiano Caparezza, pubblicato nel 2009 come quarto estratto dal quarto album in studio \"Le dimensioni del mio caos\".\nDescrizione.\n\"Io diventer\u00f2 qualcuno\" condanna l'esibizionismo che attraversa la societ\u00e0, ipotizzando che i personaggi della televisione (in particolare partecipanti a reality e conduttori) si riuniscano in un unico partito: \"Il fronte dell'Uomo Qualcuno\". Questo partito cerca di vincere le elezioni con atti di esibizionismo, come la costruzione dello \"Spazioporto di Puglia\", un'enorme stazione spaziale inutile alla maggior parte della popolazione, ma allo stesso tempo in grado di meravigliare i pi\u00f9 e convincere a votarli.\nVideo musicale.\nIl videoclip di questo brano \u00e8 stato girato a Bitonto, nel Teatro Traetta."}
{"id": "2357200", "revid": "767487", "url": "https://it.wikipedia.org/wiki?curid=2357200", "title": "Jimmy Reed", "text": "Era specializzato nel campo dell'electric blues, in opposizione ai suoi contemporanei che erano basati sull'acoustic blues. Il suo canto pigro, l'armonica penetrante e la chitarra ipnotica furono alcuni dei suoni pi\u00f9 facilmente identificabili del blues degli anni cinquanta e sessanta.\nBiografia.\nReed nacque nel 1925 in un paesino del Mississippi, imparando l'armonica e la chitarra da Eddie Taylor, un amico intimo. Dopo aver fatto l'artista di strada si stabil\u00ec a Chicago ma venne reclutato in marina per la seconda guerra mondiale. Tornato, si spos\u00f2 e si trasfer\u00ec a Gary (Indiana) per lavorare in uno stabilimento di impacchettamento di carni. La moglie Mary Reed appare in alcuni suoi successi come \"Baby What You Want Me to Do\", \"Big Boss Man\" e \"Bright Lights, Big City\".\nNegli anni 1950 si afferm\u00f2 come musicista popolare; non riusc\u00ec a concludere un contratto con la Chess Records ma ci riusc\u00ec con la Vee Jay Records con cui avrebbe inciso la sua prima hit, \"You Don't Have to Go\", seguita da altri successi. Nel 1957 svilupp\u00f2 l'epilessia, che non sarebbe stata presa sul serio perch\u00e9 diagnosticata molto dopo su quello che sembrava delirium tremens.\nNonostante le molte hit, i suoi problemi personali gli impedirono di avere lo stesso successo degli altri artisti blues, anche se fece pi\u00f9 canzoni di tanti altri. Quando la Vee Jay Records chiuse i battenti, firm\u00f2 un contratto con la ABC Records ma non fu capace di fare un'altra hit.\nMor\u00ec a Oakland in California nel 1976 poco prima del suo 51\u00ba compleanno. \u00c8 seppellito nel Lincoln Cemetery a Worth (Illinois)."}
{"id": "2357201", "revid": "1725819", "url": "https://it.wikipedia.org/wiki?curid=2357201", "title": "Mediaset 5", "text": "Mediaset 5 \u00e8 uno dei multiplex della televisione digitale terrestre. Appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCaratteristiche.\nIl Mediaset 5 trasmette in SFN sul canale 56 UHF V in tutta Italia, a eccezione della Sardegna dove trasmette sui canali 50 e 54 della banda UHF V e della Sicilia dove trasmette sul canale 54 della banda UHF V.\nServizi televisivi.\nSul multiplex Mediaset 5 sono presenti canali televisivi a pagamento del bouquet Sky Italia."}
{"id": "2357202", "revid": "123192626", "url": "https://it.wikipedia.org/wiki?curid=2357202", "title": "Zito (disambigua)", "text": ""}
{"id": "2357203", "revid": "1725819", "url": "https://it.wikipedia.org/wiki?curid=2357203", "title": "Mediaset 6", "text": "Mediaset 6 \u00e8 stato uno dei multiplex della televisione digitale terrestre. Apparteneva ad Elettronica Industriale, societ\u00e0 controllata da Mediaset.\nCaratteristiche.\nIl Mediaset 6 trasmetteva in SFN in Sardegna sul canale 46 della banda UHF V, e, a carattere sperimentale, sul canale 58 UHF V nelle altre zone in cui era avvenuto lo switch-off.\nServizi televisivi.\nSul multiplex Mediaset 6 nazionale erano presenti quattro canali televisivi in chiaro (FTA) in SD e due forzati in alta risoluzione. Nel periodo di chiusura antecedente allo spegnimento effettivo degli apparati di trasmissione, veniva mostrato un cartello, che nei canali HD e su Rete 4 +1 ne annunciava la chiusura, mentre per quanto riguardava BOING TEST, Italia 1 +1 e Canale 5 +1, invitava l'utente a risintonizzare il decoder.\nIl multiplex era attivo solo in Sardegna e conteneva Rete 4 e Canale 5 in alta definizione ottenuta tramite upscaling. Dal 17 dicembre 2012 venivano ripetuti i canali del mux Mediaset 2. Tra il 19 e il 22 dicembre 2012 il mux viene spento e la frequenza passa al mux Mediaset 2."}
{"id": "2357204", "revid": "767487", "url": "https://it.wikipedia.org/wiki?curid=2357204", "title": "Boris Blank", "text": "\u00c8 sia il compositore del gruppo nonch\u00e9 responsabile del suono.\nAppassionato di elettronica sin dall'adolescenza, inizi\u00f2 a sperimentare con microfoni, effetti di eco e di voce robotica campionata.\nHa fondato gli Yello insieme all'amico Dieter Meier e a Carlos Per\u00f3n, che per\u00f2 rimase membro del gruppo solo per alcuni anni.\n\u00c8 cieco dalla nascita da un occhio. Vive a Zurigo con la moglie e la figlia Olivia."}
{"id": "2357207", "revid": "110157", "url": "https://it.wikipedia.org/wiki?curid=2357207", "title": "It's Beginning to and Back Again", "text": "It's Beginning To And Back Again, noto anche come \"IBTABA\", \u00e8 il sesto album studio della post-punk band inglese Wire, pubblicato nel 1989. L'album consiste quasi interamente di reinterpretazioni di esibizioni live di tracce provenienti da \"A Bell Is a Cup...Until It Is Struck\".\nL'album contiene il singolo \"Eardrum Buzz\", il pi\u00f9 famoso della storia della band, che si piazz\u00f2 alla posizione #2 nella Billboard Modern Rock Tracks chart e al #68 nel Regno Unito."}
{"id": "2357209", "revid": "1100311", "url": "https://it.wikipedia.org/wiki?curid=2357209", "title": "Paolo Benetti", "text": "Carriera.\nGiocatore.\nCresciuto nel Milan, vi esordisce in Serie B nella stagione 1982-1983: sar\u00e0 quella l'unica presenza in rossonero.\nLa stagione successiva passa al in C1 mentre la stagione successiva approda al dove rimane per tre stagioni caratterizzata da una promozione in B e dalla successiva retrocessione in C1.\nNel 1987 passa all' dove rimane la bellezza di otto stagioni equamente spese tra serie B e Serie A dove raccoglie 99 presenze e 6 reti. Dopo la retrocessione del 1992, il Napoli mette gli occhi su di lui, ma l'allora allenatore partenopeo Claudio Ranieri si oppone per evitare malcontenti nella squadra poich\u00e9 Benetti \u00e8 suo cognato. Rimasto altre tre stagioni dopo questo episodio, nel 1995 passa al in C1 dove disputa un'ottima stagione da titolare, che si rivela la pi\u00f9 prolifica della sua carriera con ben 5 centri.\nDopo una fugace apparizione al in B, passa alla in C2 fino al 1998 quando passa al Carpi dove, dopo una stagione, abbandona il calcio giocato.\nAllenatore.\nNel 2005 \u00e8 nello staff tecnico delle giovanili della Lazio: dapprima guida i Giovanissimi sperimentali, per poi passare a dicembre sulla panchina della squadra Berretti. All'inizio della nuova stagione passa alla guida dei Giovanissimi nazionali ma viene sollevato dall'incarico a stagione in corso.\nDal 4 giugno 2007 al 18 maggio 2009, \u00e8 stato assistente di Claudio Ranieri sulla panchina della Juventus. Il 2 settembre 2009 lo segue alla fino al 20 febbraio 2011 e il 22 settembre 2011 all' fino al 26 marzo 2012. I due hanno lavorato insieme anche nel Monaco, nella Nazionale greca, nel Leicester City e nel Nantes.\nIl 14 novembre 2018, il Fulham nomina Claudio Ranieri come allenatore e anche questa volta entra nello staff come suo vice, e una volta esonerato, lo segue anche nel ritorno a Roma l'8 marzo 2019 e poi alla Sampdoria a ottobre 2019. In occasione della 32\u00aa giornata, nella partita Udinese-Sampdoria, finita 3-1 per i blucerchiati, per la prima volta in 13 anni, Benetti sostituisce Claudio Ranieri in panchina in seguito alla sua espulsione nella giornata precedente.\nIl 30 novembre 2020, in occasione di Torino-Sampdoria 2-2 (in cui lui era panchina data la squalifica di Ranieri), effettua 4 sostituzioni all'intervallo, diventando il secondo a farlo dopo Zin\u00e9dine Zidane.\nIl 4 ottobre 2021, dopo la nomina di Claudio Ranieri come nuovo allenatore del , entra nello staff della squadra inglese come vice del tecnico romano. Il 24 gennaio 2022, dopo aver raccolto 7 punti in 13 gare e con la squadra in zona retrocessione, la societ\u00e0 decide di cambiare ancora e di esonerare mister Ranieri e, di conseguenza, il suo staff."}
{"id": "2357211", "revid": "110157", "url": "https://it.wikipedia.org/wiki?curid=2357211", "title": "Souvenir (Eric Johnson)", "text": "Souvenir \u00e8 un album di Eric Johnson, pubblicato nel 2002.\nIl suo acquisto era possibile esclusivamente tramite il sito web di Johnson."}
{"id": "2357215", "revid": "102708914", "url": "https://it.wikipedia.org/wiki?curid=2357215", "title": "Acido gibberellico", "text": "L'acido gibberellico (chiamato anche Gibberellina A3, GA3 o semplicemente GA ) \u00e8 un composto terpenico (C19H22O6) classificato tra le gibberelline noto per le sue propriet\u00e0 di fitormone.\nSi presenta, nella sua forma anidra, come cristallo bianco tendente al giallo pallido, poco solubile in acqua, ma con buona solubilit\u00e0 negli alcoli leggeri."}
{"id": "2357222", "revid": "287204", "url": "https://it.wikipedia.org/wiki?curid=2357222", "title": "Il mistero di lord Listerdale", "text": "Il mistero di Lord Listerdale \u00e8 un racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nLa signora St. Vincent \u00e8 una donna raffinata che vive con il figlio, Rupert, e la figlia, Barbara, in precarie condizioni economiche. Dopo che le speculazioni finanziarie del marito erano andate male, l'uomo era morto e la moglie e i figli erano stati costretti ad affittare la casa di famiglia. Adesso abitano in una pensione che ha visto tempi migliori, e visto l'ambiente, gli St. Vincent non invitano mai le persone del loro rango sociale. Rupert ha trovato un lavoro che ha ottime prospettive ma che, al momento, offre una paga piuttosto bassa. Barbara l'inverno prima era stata in vacanza in Egitto insieme ad una cugina, che le aveva pagato tutto, e l\u00ec aveva conosciuto un giovanotto di nome Jim Masterson, che potrebbe essere un ottimo pretendente per la ragazza, ma che magari potrebbe trovare dei problemi dovuti alle condizioni economiche della famiglia. Leggendo il Morning Post, la signora St. Vincent nota un annuncio di una casa da affittare a Westminster, completamente ammobiliata. Sebbene la donna pensi di non essere in grado di affrontare la spesa dell'affitto, va comunque a visitarla, e con suo sommo stupore scopre che la somma dell'affitto \u00e8 veramente bassa. L'agente immobiliare le offre la casa per un periodo di sei mesi. Barbara \u00e8 deliziata alla vista della casa, ma Rupert \u00e8 sospettoso\u00a0\u2013 la casa apparteneva a Lord Listerdale, sparito all'improvviso diciotto mesi prima, forse in Africa, lasciando tutto in mano al cugino, il Colonnello Carfax. I St. Vincent si trasferiscono nella nuova casa, assistiti da Quentin, il maggiordomo, il cui stipendio viene pagato tramite i soldi di Lord Listerdale, come anche quelli delle due cameriere. Dell'ottimo cibo viene portato da King's Cheviot, un possedimento di Lord Listerdale, per ottemperare un'antica tradizione. \nDopo tre mesi, mentre la signora St. Vincent \u00e8 soddisfattissima della casa, Jim chiede a Barbara di sposarlo. Rupert intanto \u00e8 sempre pi\u00f9 sospettoso, e pensa che Listerdale non si trovi in Africa, magari \u00e8 stato ucciso e il suo cadavere \u00e8 stato nascosto dentro la casa. Rupert crede anche che Quentin sia implicato. Il ragazzo fa una vacanza in moto, e si ritrova nei pressi di King's Cheviot, dove nota un uomo somigliante a Quentin. Rupert gli si avvicina e parlandoci scopre che l'uomo si chiama davvero Quentin, era il maggiordomo di Lord Listerdale, \u00e8 andato in pensione poco tempo prima e si \u00e8 stabilito nella fattoria. Rupert si porta dietro il vero Quentin fino a Londra, dove lo mette a confronto con l'uomo che afferma di essere il maggiordomo di Lord Listerdale. A questo punto il finto Quentin rivela di essere Lord Listerdale in persona. L'uomo, disgustato dalla sua vita egoista, ha deciso di far finta di sparire, in modo da poter cominciare a dare una mano alla gente che, come gli St. Vincent, si \u00e8 ridotta male per colpe non loro, e vive una vita al di sotto dei loro standard. Trascorrendo gli ultimi mesi insieme, Lord Listerdale si \u00e8 innamorato della signora St. Vincent, e adesso la chieder\u00e0 in sposa\u2026"}
{"id": "2357226", "revid": "110157", "url": "https://it.wikipedia.org/wiki?curid=2357226", "title": "Hard (Austria)", "text": "Hard (in alemanno \"Haard\") \u00e8 un comune austriaco di 13 205 abitanti nel distretto di Bregenz, nel Vorarlberg; ha lo status di comune mercato (\"Marktgemeinde\"). Sorge sulle rive del Lago di Costanza."}
{"id": "2357227", "revid": "767487", "url": "https://it.wikipedia.org/wiki?curid=2357227", "title": "The Peel Sessions Album (Wire)", "text": "The Peel Sessions Album \u00e8 un album live della post-punk band inglese Wire."}
{"id": "2357228", "revid": "1146789", "url": "https://it.wikipedia.org/wiki?curid=2357228", "title": "Hard", "text": ""}
{"id": "2357236", "revid": "767487", "url": "https://it.wikipedia.org/wiki?curid=2357236", "title": "Ross McCormack", "text": "Statistiche.\nPresenze e reti nei club.\n\"Statistiche aggiornate al 28 maggio 2016.\""}
{"id": "2357238", "revid": "153918", "url": "https://it.wikipedia.org/wiki?curid=2357238", "title": "Basilica della Santissima Annunziata (Firenze)", "text": ""}
{"id": "2357239", "revid": "200568", "url": "https://it.wikipedia.org/wiki?curid=2357239", "title": "UJD", "text": "U.J.D. o U.I.D. \u00e8 l'acronimo latino di \"Utroque Jure Doctor\" (\"Utroque Iure Doctor\") ovvero \u00abdottore nell'uno [civile] e nell'altro [ecclesiastico] diritto\u00bb, precursore della attuale laurea in Giurisprudenza.\nLa sigla veniva utilizzata principalmente nel Regno delle due Sicilie come titolo dei laureati in legge."}
{"id": "2357244", "revid": "1573940", "url": "https://it.wikipedia.org/wiki?curid=2357244", "title": "Hemiscylliidae", "text": "Gli Hemiscylliidae sono una famiglia di squali dell'ordine Orectolobiformes. Sono conosciuti anche col nome di squali bamb\u00f9.\nAspetto.\nSono squali snelli e relativamente piccoli: la specie pi\u00f9 grande non supera i 121\u00a0cm in et\u00e0 adulta. Il corpo \u00e8 cilindrico e presenta dei corti barbigli ed un grande sfiatatoio. Hanno generalmente lunghe code, che superano il corpo in lunghezza.\nAlimentazione.\nSono pesci che si muovono lentamente e si nutrono di invertebrati e piccoli pesci.\nTassonomia.\nLa famiglia contiene 15 specie divise in 2 generi. Due nuove specie, che probabilmente appartengono al genere \"Hemiscyllium\" (\"Hemiscyllium henryi\" ed \"Hemiscyllium galei\"), sono state scoperte nel settembre del 2006 da una spedizione organizzata dall'associazione Conservation International nella Bird's Head Peninsula, nella provincia di Papua Occidentale, in Indonesia.\n\"Chiloscyllium\".\nIl genere si riconosce per il muso relativamente allungato con narici subterminali. Gli occhi e le creste superorbitali sono sporgenti. La bocca \u00e8 pi\u00f9 vicina agli occhi che alla punta del muso, ed i margini labiali inferiori sono in genere collegati attraverso il mento da un lembo di pelle. Le pinne pettorali e pelviche sono magre e non molto muscolose. Si differenzia dall'altro genere della famiglia in quanto sulla testa \u00e8 assente il cappuccio nero, n\u00e9 sono presenti i grossi punti neri sui fianchi.\n\"Hemiscyllium\".\nQuesto genere si trova nelle acque di Australia e Nuova Guinea. Hanno musi accorciati e le narici si trovano praticamente sulla punta del muso stesso. Occhi e creste superorbitali sono sporgenti. La bocca \u00e8 pi\u00f9 vicina alla punta del muso che agli occhi e manca il tessuto di collegamento sul mento tipico dei Chiloscyllium. Le pinne pettorali e pelviche sono spesse e molto muscolose..\nIn cattivit\u00e0.\nSono a volte tenuti in acquario domestico. Il loro habitat naturale \u00e8 costituito da pozze di marea, rocce e coralli.. La predisposizione a spazi relativamente stretti li aiuta ad adattarsi meglio agli acquari domestici rispetto ad altri pesci. Sono apprezzati dagli acquaristi anche per le piccole dimensioni e per il fatto che amano le temperature a cui si adattano anche gli altri pesci da acquario. Molte specie infine, sono state con successo indotte all'accoppiamento in cattivit\u00e0.\nGli adulti di \"Hemiscyllium ocellatum\" possono essere conservati in vasche contenenti almeno 680 litri d'acqua, mentre i Chiloscyllium ne richiedono almeno 900.. Hanno bisogno di grotte artificiali in cui nascondersi. Arredamento poco stabile pu\u00f2 invece indurli a farsi del male fatalmente perch\u00e9 sono soliti scavare il fondale."}
{"id": "2357246", "revid": "729019", "url": "https://it.wikipedia.org/wiki?curid=2357246", "title": "Unit\u00e0 Yahalom", "text": "L'Unit\u00e0 Yahalom (in ebraico: \u05d9\u05d4\u05dc\"\u05dd - \u05d9\u05d7\u05d9\u05d3\u05d4 \u05d4\u05e0\u05d3\u05e1\u05d9\u05ea \u05dc\u05de\u05e9\u05d9\u05de\u05d5\u05ea \u05de\u05d9\u05d5\u05d7\u05d3\u05d5\u05ea) anche nota come Yahalom Unit \u00e8 una unit\u00e0 d'elite del genio militare israeliano. Il nome Yahalom che in Ebraico significa diamante \u00e8 anche un abbreviativo del nome dell'unit\u00e0 per esteso. Tra i compiti principali di questa unit\u00e0 rientrano:"}
{"id": "2357248", "revid": "61051", "url": "https://it.wikipedia.org/wiki?curid=2357248", "title": "Chiesa di Santa Maria de Cornu Bonu", "text": "La chiesa di Santa Maria de Cornu Bonu (conosciuta anche col nome di chiesa di Santa Maria delle Grazie o pi\u00f9 semplicemente chiesa della Madonna delle Grazie) sorge lungo la strada mulattiera che da Avigliano porta a Ruoti: \u00e8 la pi\u00f9 antica Chiesa costruita all'esterno delle mura di Avigliano.\nViene riportato da alcune fonti storiche che nel 1240 la Madonna che si trovava all'interno della chiesa non venne trovata al suo posto, dal che se ne deduce che la costruzione deve esistere da tempi precedenti quella data. Nel medioevo le strade di comunicazione commerciali fra la Basilicata e la Campania si snodavano lungo i torrenti montani, prima di giungere nella pi\u00f9 ampia valle del Sele. Si pensa che le carovane portassero verso il salernitano carichi di grano ed altri cereali, pee rincasare con manufatti ed altre mercanzie. Proprio in quella data si ebbe una disputa fra Avigliano e Campagna, sul possesso della statua della Madonna che, scomparsa dalla chiesa delle Grazie, venne ritrovata nella chiesa del comune salernitano.\nDopo alcune dispute sull'effettivo possesso della statua, questa venne lasciata a Campagna (dove \u00e8 venerata come \"Santa Maria di Avigliano\") e ad Avigliano ne venne costruita una nuova, del tutto simile a quella precedente ma molto pi\u00f9 difficile da rimuovere, in modo da evitare altri furti. La statua venne poi sostituita nel 1785 poich\u00e9 ormai annerita ed irriconoscibile.\nIl 16 luglio 1934 la chiesa bruci\u00f2 quasi completamente, mentre gli abitanti di Avigliano assistevano ai fuochi d'artificio in occasione della festa della Madonna del Carmine. L'edificio venne in qualche modo ricostruito 4 anni pi\u00f9 tardi."}
{"id": "2357251", "revid": "287204", "url": "https://it.wikipedia.org/wiki?curid=2357251", "title": "Interferone beta-1b", "text": "L'Interferone beta-1b \u00e8 un farmaco nella famiglia degli interferoni usato per trattare la forma remissiva-recidiva e la secondaria-progressiva della sclerosi multipla (MS). \u00c8 approvato per l'uso dopo i primi eventi di MS. Viene somministrato per iniezione sottocutanea ed \u00e8 stato dimostrato che rallenta l'avanzare del malessere cos\u00ec come la frequenza di attacchi.\nImpiego clinico.\nSi pensa che i farmaci basati sull'interferone-beta ripongano i loro effetti benefici impedendo il progresso della sclerosi multipla grazie alle loro propriet\u00e0 anti-infiammatorie. \nStudi hanno anche evidenziato che l'interferone-beta migliora l'integrit\u00e0 della barriera emato-encefalica (BBB, blood-brain barrier), che generalmente si indebolisce nei pazienti affetti da MS, consentendo l'aumento del numero di sostanze indesiderate nel cervello. Questo rinforzamento della BBB potrebbe essere un fattore contribuente agli effetti benefici dell'interferone beta. \nQuesti studi sono stati condotti in vitro, perci\u00f2 non necessariamente questo significa che funzioni allo stesso modo nelle persone.\nFormule commerciali.\n\u00c8 commercializzato coi nomi commerciali \"Betaferon\", \"Betaseron\" (Nord America) ed \"Extavia.\" \nBetaferon/Betaseron \u00e8 commercializzato oggi dalla Bayer HealthCare; in realt\u00e0 a scoprirlo fu la Schering AG (a Berlex in Nord America), ora assorbita dalla Bayer HealthCare. Novartis ha introdotto Extavia, una nuova marca di interferone beta-1b, nel 2009."}
{"id": "2357263", "revid": "124795081", "url": "https://it.wikipedia.org/wiki?curid=2357263", "title": "Massimiliano Velotto", "text": "Carriera.\nArbitro effettivo dal 4 marzo 1991, appartiene alla Sezione AIA di Acireale, ma per ben 22 anni \u00e8 stato in forza alla Sezione di Grosseto, di cui \u00e8 il maggior esponente della sua storia.\nDopo la trafila nelle serie minori (prima provinciali, poi regionali) viene proposto alla C.A.N. D nella stagione 1998-1999; successivamente nel 2001 viene promosso nella C.A.N. C e nel 2006, dopo aver diretto nei 5 anni di militanza 69 gare di Serie C1, a cui vanno aggiunte tre finali play-off di Serie C2 (- nel 2003, Gela-Cavese nel 2005 e Rende- nel 2006) approda alla C.A.N. A-B, per decisione dell'allora designatore Claudio Pieri.\nVelotto esordisce in Serie B il 16 settembre 2006 in - (2-1) e successivamente in Serie A in Messina- (2-2), il 20 maggio 2007.\nIl 17 dicembre 2008 \u00e8 protagonista di un episodio singolare: designato come quarto ufficiale per la sfida di Coppa UEFA tra e Lech Pozna\u0144 (nella fase a gironi il secondo degli assistenti e il quarto uomo possono anche non essere internazionali), fa il suo esordio in campo internazionale in seguito ad un infortunio, patito nell'intervallo, di Paolo Dondarini, arbitro designato per quella gara. Una buona prestazione con i complimenti dell'osservatore arbitrale, l'estone Uno Tutk, e del delegato UEFA, l'inglese George Courtney.\nIl 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. B.\nNel maggio 2011, a seguito della sanzione inibitoria di un anno inflitta al Presidente della Sezione di Grosseto, Franco Ferretti, diventa nuovo Presidente \"reggente\" della stessa Sezione. La squalifica di Ferretti sar\u00e0 ridotta a sette mesi e terminer\u00e0, in anticipo, il 5 dicembre, data in cui Velotto ritorna a ricoprire la carica di Vicepresidente.\nIl 3 marzo 2012 il fischietto maremmano raggiunge il prestigioso traguardo delle 100 gare dirette in Serie B. La sua centesima apparizione avviene durante il delicato derby campano -.\nNel giugno 2013 si apprende del suo trasferimento per motivi personali dalla sezione di Grosseto a quella di Acireale e successivamente presso la sezione arbitrale di Catania..\nIl 2 luglio 2013 termina la sua carriera arbitrale sul campo, dopo 121 gare dirette in Serie B condite da 14 presenze in Serie A, e riceve l'incarico di membro della Commissione Arbitrale Interregionale (CAI), sotto la guida di Danilo Giannoccaro, anch'egli appena avvicendato dalla C.A.N. A.\nPer la stagione 2015-2016 \u00e8 inquadrato come osservatore in CAN B. Dalla stagione 2019-2020 \u00e8 osservatore in CAN A."}
{"id": "2357265", "revid": "57342", "url": "https://it.wikipedia.org/wiki?curid=2357265", "title": "BAFTA al miglior montaggio", "text": "Il BAFTA al miglior montaggio \u00e8 un premio annuale, promosso dal BAFTA a partire dal 1967, inizialmente assegnato ai soli film britannici, dal 1969 presente in un'unica sezione.\nIl premio \u00e8 attribuito alle pellicole prodotte nell'anno precedente. L'albo d'oro \u00e8 pertanto riferito all'anno di produzione della pellicola."}
{"id": "2357266", "revid": "287204", "url": "https://it.wikipedia.org/wiki?curid=2357266", "title": "500 Miglia di Indianapolis 2008", "text": "La 500 Miglia di Indianapolis del 2008, giunta alla sua 92\u00aa edizione, si corse domenica 25 maggio 2008 sull'ovale dell'Indianapolis Motor Speedway.\nIl pilota neozelandese Scott Dixon vinse l'evento partendo dalla pole position.\nGara.\nNon qualificati:#44 Max Papis#88 Phil Giebler#96 Mario Dom\u00ednguez#98 Roger Yasukawa"}
{"id": "2357273", "revid": "253269", "url": "https://it.wikipedia.org/wiki?curid=2357273", "title": "Margaret O'Brien", "text": "Biografia.\nFiglia di un artista circense, morto pochi mesi dopo la sua nascita, e della ballerina di flamenco Gladys Flores, Margaret O'Brien ha origini in parti irlandesi e in parte spagnole.\nIl suo debutto nel cinema risale al 1941, all'et\u00e0 di soli quattro anni, nel film \"I ragazzi di Broadway\", cui fanno seguito altre due apparizioni in \"La parata delle stelle\" (1943) e \"L'angelo perduto\" (1943). Grazie ai ruoli sostenuti nel dramma \"La porta proibita\" (1944) e nella commedia \"Lo spettro di Canterville\" (1944), accanto a Charles Laughton, Margaret O'Brien diventa una piccola diva, ma la vera notoriet\u00e0 giunge grazie alla partecipazione al musical \"Incontriamoci a Saint Louis\" (1944) di Vincente Minnelli, in cui recita al fianco di Judy Garland: la sua interpretazione della sensibile Tootie Smith le fa vincere nel 1945 un Oscar giovanile come \"eccezionale piccola attrice del 1944\".\nNel 1946 viene caricaturata per il personaggio di Cappuccetto Rosso nel cortometraggio della Looney Tunes \"Book Revue\" . Negli anni seguenti recita in film come \"Il sole spunta domani\" (1945), \"La danza incompiuta\" (1947) e \"La legge del cuore\" (1948). Altri due ruoli che la rendono celebre sono quello della sfortunata Beth March in \"Piccole donne\" (1949) di Mervyn LeRoy e di Mary Lennox nella prima versione sonora de \"Il giardino segreto\" (1949).\nCome accaduto a tante bambine prodigio impegnate nel mondo dello spettacolo, la carriera di Margaret O'Brien si avvia al declino con l'entrata nell'adolescenza. Negli anni cinquanta l'attrice trover\u00e0 poco per il cinema e si dedicher\u00e0 principalmente alla televisione in ruoli marginali, tornando al cinema solo nel 1960 nella commedia western \"Il diavolo in calzoncini rosa\", in cui recita al fianco di Sophia Loren ed Anthony Quinn, ma si dedicher\u00e0 anche al teatro e avr\u00e0 molto successo anche come ballerina.\nDopo il primo matrimonio (1959-1968) con Harold Allen Jr., dal 1974 \u00e8 sposata con Roy Thorsen.\nLa O'Brien ha due stelle sulla Hollywood Walk of Fame, per il cinema al 6608 di Hollywood Boulevard e per la televisione al 1620 di Vine St.\nLa diva dell'avanspettacolo Giorgia O'Brien prese il suo cognome per il suo nome d'arte dopo averla ammirata in \"Piccole donne\"."}
{"id": "2357275", "revid": "287204", "url": "https://it.wikipedia.org/wiki?curid=2357275", "title": "Stop (album)", "text": ""}
{"id": "2357276", "revid": "1529788", "url": "https://it.wikipedia.org/wiki?curid=2357276", "title": "Luca Marcato", "text": "Carriera.\nGiocatore.\nCresciuto nella Miranese, vi esordisce nell'allora Campionato Interregionale dove viene notato dal che lo acquista nel 1985: per lui 51 presenze in due stagioni in C2.\nNel 1987 compie un salto di due categorie approdando al , neopromosso in Serie B. Disputa 24 partite nel ruolo di libero, alternandosi a Claudio Gentile e Paolo Tomasoni, e a fine stagione passa alla . Con i marchigiani retrocede in Serie C1, e si trasferisce al , ancora in Serie B.\nNel 1990 approda all'. In maglia bianconera conquista la promozione in Serie A nel campionato 1990-1991, ed esordisce nella massima serie l'anno successivo. Alla fine del campionato si svincola, ma fa ritorno immediatamente all'Ascoli dove rimane fino al 1995, quando la squadra retrocede in Serie C1. Nell'autunno dello stesso anno lascia le Marche, per trasferirsi alla , in Serie C2.\nNel 1996 passa al Livorno (Serie C2) dove rimane due stagioni conquistando la promozione in Serie C1; nella seconda annata, culminata con la sconfitta nella finale play-off con la , finisce ai margini della prima squadra, a causa di problemi fisici e dissapori con la dirigenza. Svincolatosi dai labronici, passa al , provocando numerose polemiche legate alla rivalit\u00e0 tra le due citt\u00e0: ottiene la sua seconda promozione in Serie C1, tuttavia perde il posto da titolare durante la stagione e non gli viene rinnovato il contratto. Si trasferisce per una stagione all'Alessandria ottenendo la terza promozione consecutiva in C1 , e chiude la carriera tra i dilettanti con il Latina, il Crociati Noceto e la Castellana, squadra di Castel San Giovanni.\nAllenatore.\nDal 2007 ai primi mesi del 2009 \u00e8 stato l'allenatore dell'Agazzanese, squadra dilettantistica della provincia di Piacenza. Dal gennaio 2010 \u00e8 alla guida della Sarmatese, sempre nel Piacentino."}
{"id": "2357277", "revid": "6923", "url": "https://it.wikipedia.org/wiki?curid=2357277", "title": "Deutsche Tourenwagen Meisterschaft", "text": ""}
{"id": "2357278", "revid": "200568", "url": "https://it.wikipedia.org/wiki?curid=2357278", "title": "Idrossido di silicio", "text": ""}
{"id": "2357280", "revid": "810736", "url": "https://it.wikipedia.org/wiki?curid=2357280", "title": "Jack McDevitt", "text": "Le sue storie sono soprattutto incentrate sul contatto con specie aliene e con la xenoarcheologia o archeologia spaziale. Ha vinto il premio Nebula nel 2006 con il romanzo \"Seeker\".\nBiografia.\nMcDevitt \u00e8 nato a Filadelfia nel 1935. Dopo aver completato nel 1957 i suoi studi con un BA alla La Salle University, si \u00e8 arruolato nella US Navy dove ha servito dal 1958 al 1962. Successivamente ha insegnato in una \"high school\" prima di conseguire un master in letteratura alla Wesleyan University nel 1971. Dal 1975 al 1995 ha lavorato alla dogana degli Stati Uniti.\nSi \u00e8 sposato con Maureen McAdams nel 1967 e hanno tre figli adulti.\nAttivit\u00e0 letteraria.\nNonostante un interesse per la letteratura gi\u00e0 a livello universitario McDevitt ha iniziato l'attivit\u00e0 di scrittore professionista molto tardi, all'inizio degli anni ottanta. Nonostante ci\u00f2 ha incontrato un buon successo di pubblico e di critica con molteplici candidature al premio Nebula e la vittoria del premio John W. Campbell nel 2004.\nDopo diverse storie brevi il suo primo romanzo \u00e8 \"The Hercules Text\" del 1986, vincitore del Premio Philip K. Dick.\nOpere.\nSolo cinque romanzi ad oggi sono stati tradotti in italiano, tutti su Urania. I codici ISBN fanno riferimento alle edizioni originali.\nRomanzi.\nSerie Academy - Priscilla \"Hutch\" Hutchins (Serie \"Il sonno degli dei\").\nLe storie brevi \"Melville on Iapetus\" (1983), \"Promises to Keep\" (1984), \"Oculus\" (2002), \"The Big Downtown\" (2005), \"Kaminsky at War\" (2006), \"Maiden Voyage\" (2012), \"Waiting at the Altar\" (2012), and \"The Cat's Pajamas\" (2012) sono anch'esse ambientate nell' \"Academy universe.\"\n\"Alex Benedict\".\nLe storie brevi \"In the Tower\" (1987) and \"A Voice in the Night\" (2013) sono anch'esse ambientate nell' \"Alex Benedict universe.\""}
{"id": "2357282", "revid": "287204", "url": "https://it.wikipedia.org/wiki?curid=2357282", "title": "Boomerang (album)", "text": ""}
{"id": "2357291", "revid": "767487", "url": "https://it.wikipedia.org/wiki?curid=2357291", "title": "Stereo (film)", "text": "Stereo (Tile 3B of a CAEE Educational Mosaic) \u00e8 un film del 1969 prodotto, scritto e diretto da David Cronenberg. \u00c8 il primo lungometraggio diretto da Crononberg dopo i corti \"Transfer\" (1966) e \"From the Drain\" (1967). Le riprese ebbero luogo allo Scarborough College usando una cinepresa Bolex, il cui rumore rese necessario girare il film senza audio aggiungendovi in seguito dei commenti che parodiano il gergo scientifico e metafisico. Il film fu proiettato in Canada il 23 giugno 1969 al National Arts Centre."}
{"id": "2357294", "revid": "71433", "url": "https://it.wikipedia.org/wiki?curid=2357294", "title": "The Notorious Bettie Page", "text": ""}
{"id": "2357297", "revid": "1983214", "url": "https://it.wikipedia.org/wiki?curid=2357297", "title": "Oasis (disambigua)", "text": "Oasis (\"oasi\" in lingua inglese) pu\u00f2 riferirsi a:"}
{"id": "2357298", "revid": "212348", "url": "https://it.wikipedia.org/wiki?curid=2357298", "title": "Sindrome di Miller Fisher", "text": ""}
{"id": "2357305", "revid": "257081", "url": "https://it.wikipedia.org/wiki?curid=2357305", "title": "Area metropolitana di Medell\u00edn", "text": "L'area metropolitana di Medell\u00edn o area metropolitana della valle di Aburr\u00e1 (in spagnolo: \"\u00c1rea metropolitana del Valle de Aburr\u00e1\") \u00e8 un'area metropolitana ed una sub-regione (provincia) della Colombia nel dipartimento di Antioquia\nEssa \u00e8 costituita da dieci comuni, dei quali, Medell\u00edn, \u00e8 il pi\u00f9 importante, capitale del dipartimento di Antioquia.\nStoria.\nL'area metropolitana di Medellin fu creata nel 1980 e fu la prima area metropolitana creata in Colombia. Lo scopo era quello di favorire l'integrazione economica e la pianificazione per lo sviluppo urbano nelle citt\u00e0 della valle di Aburra.\nLa popolazione totale delle dieci citt\u00e0 \u00e8 di oltre 3 milioni e 300\u00a0000 abitanti. Lo sviluppo della Valle di Aburra ebbe luogo a partire dal 1930 dopo una rapida crescita demografica che provoc\u00f2 l'inurbanamento di Medell\u00edn, Itag\u00fc\u00ed ed Envigado.\nMedell\u00edn, come citt\u00e0 capitale del dipartimento di Antioquia, principale centro economico e sede della maggior parte degli enti locali contribu\u00ec a un rapido sviluppo urbano che assorb\u00ec numerosi \"corregimientos\" quali, fra gli altri, Robledo, La Am\u00e9rica, La Floresta, Guayabal e Bel\u00e9n.\nCon l'industrializzazione le classi alta e media si spostarono verso la parte meridionale della citt\u00e0 come El Poblado, che infine raggiunse anche la citt\u00e0 di Envigado, mentre i quartieri abitati dalla classe operaia di Medell\u00edn raggiunsero le citt\u00e0 di Bello ed il sudovest di (Itag\u00fc\u00ed).\nGeografia.\nL'area metropolitana di Medellin confina con i comuni di Eb\u00e9jico, Heliconia, Angel\u00f3polis ed Amag\u00e1 ad ovest, con i comuni di Santa Barbara and Fredonia a sud, con la provincia dell'Antioquia Orientale a sudovest e con i comuni di San Jeronimo, San Pedro e Don Mat\u00edas a nord, coprendo un'area totale di 1.152\u00a0km\u00b2.\nLa superficie pi\u00f9 grande \u00e8 occupata dalla municipalit\u00e0 di Medellin con 382\u00a0km\u00b2 e la pi\u00f9 piccola da quella di Sabaneta con 15\u00a0km\u00b2.\nLa gran parte dell'area metropolitana \u00e8 sita all'interno della Valle di Aburra."}
{"id": "2357306", "revid": "1226", "url": "https://it.wikipedia.org/wiki?curid=2357306", "title": "Wenzel Peter", "text": "Biografia.\nFiglio di un armaiolo originario di Berlino, in giovent\u00f9 collabor\u00f2 con il padre e si dedic\u00f2 alla cesellatura delle armi. Esplicit\u00f2 la sua attivit\u00e0 di medaglista alla corte imperiale di Vienna e nel 1774, grazie all'interessamento dell'ambasciatore cesareo presso la Santa Sede, il conte Kaunitz, venne inviato a Roma per approfondire lo studio della scultura.\nA Roma, dove in quegli anni era attivo il suo conterraneo Anton Raphael Mengs, si dedic\u00f2 allo studio della pittura.\nMinuziosissimo negli studi anatomici, si fece notare soprattutto come animalista (celebri i suoi combattimenti d'animali e il suo \"Paradiso terrestre\", acquistato nel 1831 da papa Gregorio XVI per l'arredo della Sala del Concistoro in Vaticano e ora nella Pinacoteca Vaticana). Nel 1812 divenne professore presso l'Accademia di San Luca."}
{"id": "2357308", "revid": "3831", "url": "https://it.wikipedia.org/wiki?curid=2357308", "title": "Area Metropolitana di Medell\u00edn", "text": ""}
{"id": "2357315", "revid": "729019", "url": "https://it.wikipedia.org/wiki?curid=2357315", "title": "Dolore cronico", "text": "Il dolore cronico si definisce come un dolore che persiste oltre i tempi ragionevoli di guarigione. Quando non \u00e8 associato a tumori si definisce \"dolore cronico non oncologico\". Mentre il dolore acuto \u00e8 considerato un sintomo di una malattia sottostante, il dolore cronico presenta caratteristiche tali da poter essere definito esso stesso una malattia.\nIl dolore cronico associato a danno dei tessuti (come quello dell'osteoartrosi) \u00e8 definito nocicettivo, mentre quello legato a disfunzione del sistema nervoso (come la nevralgia conseguente a infezione da Herpes zoster) \u00e8 detto dolore neuropatico. Tale distinzione \u00e8 importante ai fini della terapia, in quanto i farmaci utilizzati per il dolore nocicettivo, come i FANS, non sono efficaci sul dolore neuropatico, per il quale possono essere indicati anche farmaci antidepressivi o antiepilettici come il gabapentin.\nIl dolore cronico \u00e8 una sindrome che scaturisce da diversi fattori che vanno trattati col fine di migliorare il vivere del paziente, non essendone possibile la guarigione."}
{"id": "2357318", "revid": "767487", "url": "https://it.wikipedia.org/wiki?curid=2357318", "title": "Piz Medel", "text": "Il Piz Medel (3.210\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova in Svizzera lungo la linea di confine tra il Canton Ticino ed il Canton Grigioni. La montagna \u00e8 la cima pi\u00f9 elevata del Gruppo del Medel che comprende altre tre cime oltre i tremila metri di quota: il Pizzo Cristallina (2912\u00a0m), il Piz Uffiern (3151\u00a0m) e la Cima di Camadra (3172\u00a0m).\nLa vetta \u00e8 raggiungibile da nord dalla Camona da Medel (in tedesco Medelserh\u00fctte - 2524\u00a0m) e da sud dalla Capanna Scaletta (2205\u00a0m). La parte nord del monte \u00e8 formata da un vasto ghiacciaio, mentre il versante sud, pi\u00f9 ripido \u00e8 in gran parte costituito da rocce e pendii erbosi, \u00e8 costellato da piccoli nevai."}
{"id": "2357320", "revid": "1699816", "url": "https://it.wikipedia.org/wiki?curid=2357320", "title": "Episodi di Mucca e Pollo", "text": ""}
{"id": "2357333", "revid": "228587", "url": "https://it.wikipedia.org/wiki?curid=2357333", "title": "Jennifer Crystal", "text": "Vita privata.\nJennifer Crystal \u00e8 figlia di Billy Crystal e sorella di Lindsay Crystal. \u00c8 sposata con Michael Foley, conosciuto al college, da cui ha avuto una figlia, Ella Ryan, nata il 20 giugno 2003."}
{"id": "2357338", "revid": "320578", "url": "https://it.wikipedia.org/wiki?curid=2357338", "title": "Canta u populu corsu", "text": ""}
{"id": "2357345", "revid": "775372", "url": "https://it.wikipedia.org/wiki?curid=2357345", "title": "Parlamento della Gran Bretagna", "text": "Il Parlamento della Gran Bretagna era un'assemblea della Gran Bretagna.\nStoria.\nVenne costituito nel 1707 in seguito alla ratifica da parte del Parlamento d'Inghilterra e del Parlamento di Scozia dell'Atto di Unione con il quale venne formato il Regno di Gran Bretagna. Il parlamento inglese e quello scozzese vennero sciolti e si costitu\u00ec un nuovo parlamento. La sede rimase quella del parlamento inglese cio\u00e8 il Palazzo di Westminster a Londra.\nIl Parlamento della Gran Bretagna venne a sua volta sciolto nel 1800 quando, tramite l'Atto di Unione, il Parlamento della Gran Bretagna e quello di Irlanda vennero uniti a costituire il nuovo Parlamento del Regno Unito."}
{"id": "2357350", "revid": "2062065", "url": "https://it.wikipedia.org/wiki?curid=2357350", "title": "Scott Dixon", "text": "Carriera.\nCART.\n2001.\nPacWest Racing promuove Dixon nel suo team per l'intera stagione CART nel 2001. Dixon ottiene fin da subito risultati migliori del suo compagno di squadra, l'ex pilota di Formula 1 Maur\u00edcio Gugelmin. Dixon conduce la sua prima gara in Messico per 14 giri, trionfando, solo due gare dopo, al Nazareth Speedway. All'et\u00e0 di 20 anni, 9 mesi e 14 giorni diventa il pi\u00f9 giovane vincitore di una gara CART. Vince anche il Jim Trueman Trophy per il rookie dell'anno classificandosi ottavo in campionato.\n2002.\nDixon comincia la stagione 2002 nel team PacWest Racing, stavolta di fianco al pilota spagnolo Oriol Servi\u00e0, ma diviene presto chiaro come la scuderia si muova in cattive acque, tristemente a corto di soldi. Dopo la terza gara, Dixon lascia la squadra per unirsi al team Chip Ganassi Racing al fianco di Bruno Junqueira e Kenny Br\u00e4ck. Durante la stagione Dixon registra 12 piazzamenti nella top ten, incluso un secondo posto a Denver.\nIndyCar Series.\n2003.\nNel 2003 Chip Ganassi si \u00e8 unito ai team CART Penske e Andretti Green Racing per passare alla Indy Racing League, un campionato costituito da soli tracciati ovali. Dixon vince la prima gara della stagione a Homestead in Florida. Un incidente con Tony Kanaan in Giappone, alla terza gara, lascia Dixon con una mano infortunata. Egli per\u00f2 si riprende e ottiene altre 2 vittorie sufficienti per vincere il campionato al primo tentativo. Stabilisce lungo la strada anche il record di 343 giri consecutivi in testa, era la prima volta che un pilota aveva condotto giri consecutivi in tre gare in successione. A Pikes Peak (sesta gara dell'anno) ha condotto gli ultimi 84 giri per vincere, poi ha condotto ogni giro del successivo evento a Richmond, e all'evento successivo, in Kansas, ha condotto i primi 53 giri. Sebbene fosse il suo primo anno nella IRL e avesse vinto il campionato, Dixon non era idoneo per il rookie dell'anno a causa della sua esperienza in CART.\nStagioni 2004 e 2005.\nNel 2004, il motore Toyota aveva perso il suo vantaggio e Dixon non riesce a difendere con successo il suo titolo. Nelle 32 gare disputate tra 2004 e 2005, Dixon sale sul podio solo due volte, con un secondo posto ed una sola vittoria. Ha disputato una sessione di test per il team Williams di Formula 1. Nel 2005 Dixon e i suoi compagni di squadra in Ganassi, Ryan Briscoe e Darren Manning, sono stati al centro di una lunga serie di incidenti. Manning \u00e8 stato licenziato e l'australiano Briscoe ha evitato per un pelo gravi lesioni quando la sua auto \u00e8 volata in aria e si \u00e8 disintegrata dopo aver toccato un'altra vettura e aver infine sbattuto contro il muro di contenimento esterno della terza curva del Chicagoland Speedway. Nel momento pi\u00f9 difficile Dixon ottiene la prima vittoria sua e della squadra dal lontano 2003, nell'Indy Grand Prix al Watkins Glen International. Poco dopo, Dixon firma per altre due stagioni con Ganassi.\n2006-2009.\nGanassi \u00e8 passato ai motori Honda per la stagione 2006. Dixon \u00e8 compagno dell'inglese Dan Wheldon, vincitore della 500 Miglia di Indianapolis e campione della serie IRL nel 2005. Prima ancora che la stagione IRL iniziasse, i due fecero parte dell'equipaggio che (con Casey Mears) vinse la 24 Ore di Daytona. Dixon ha ripetuto la sua vittoria del 2005 all'Indy Grand Prix a Watkins Glen ed \u00e8 diventato il primo pilota a vincere una gara IRL corsa in condizioni di bagnato. Al Nashville Superspeedway, ha vinto di stretta misura sul suo compagno di squadra Wheldon. \u00c8 arrivato quarto in classifica, completando 2.504 giri su 2.510 ed essendo l'unico pilota a finire ogni gara, e finendo solamente 15 punti dietro a Sam Hornish Jr. e Wheldon. \nDixon \u00e8 arrivato secondo nella stagione 2007 della IndyCar Series, a 13 punti da Dario Franchitti (Andretti Green Racing). Durante l'ultimo evento a Chicagoland, mentre era ingaggiato con Franchitti per la vittoria della gara e del campionato, Dixon, che era in testa, rimase senza benzina nell'ultimo giro, cedendo cos\u00ec a Franchitti vittoria di tappa e campionato. In precedenza aveva ottenuto la sua quarta vittoria dell'anno, all'Infineon Raceway, e la sua terza consecutiva al Watkins Glen Grand Prix. Ha ottenuto quattro secondi posti, inclusa la 500 Miglia di Indianapolis accorciata dalla pioggia, ed \u00e8 finito tra i primi cinque in 10 gare di quella stagione. Ha dominato la Firestone Indy 200 ritardata dalla pioggia al Nashville Superspeedway, la sua seconda vittoria consecutiva nell'evento, e la seconda vittoria consecutiva della stagione. Ha vinto la gara successiva, la Honda 200 il 22 luglio, diventando il terzo pilota nella storia a vincere tre gare IRL di fila, unendosi a Wheldon e Kenny Br\u00e4ck. Il 5 agosto Dixon stava tentando di vincere la quarta gara consecutiva, alla Firestone Indy 400, quando fu coinvolto in un incidente di sei auto. L'evento ha posto fine alla sua serie di 28 gare consecutive - da quando si era ritirato al Chicagoland Speedway nel settembre 2005 - in cui Dixon non si \u00e8 ritirato.\nQuella del 2008 \u00e8 stata una stagione di grande successo per Dixon che ha vinto il campionato per la seconda volta e ha vinto la sua prima (e fin qui unica) 500 Miglia di Indianapolis, partendo dalla pole. Ha anche vinto a Homestead, Texas, Nashville, Edmonton e Kentucky, sei vittorie stagionali, un record per la serie. Nell'ultima gara, al Chicagoland Speedway, Dixon doveva finire non peggio di ottavo, se H\u00e9lio Castroneves avesse vinto la gara, per aggiudicarsi il titolo. Si piazza secondo, dietro a Castroneves, in un fotofinish serrato. In Kentucky porta i suoi giri condotti in carriera a 2.149, diventando il quinto pilota della serie a condurre per oltre 2.000 giri. Sempre in Kentucky, Dixon ha rimpiazzato Alex Zanardi come pilota IndyCar pi\u00f9 vincente per Chip Ganassi (16\u00aa vittoria). Inoltre, ha condotto 869 giri durante l'anno, un record assoluto per una sola stagione. Appena prima dell'evento di Chicagoland, viene annunciato che il compagno di squadra Wheldon si sarebbe trasferito al team Panther Racing nel 2009 e che il nuovo partner di Dixon sarebbe stato lo scozzese Franchitti, di ritorno dalla NASCAR. Per aver ottenuto il \"double\", 500 Miglia di Indianapolis e vittoria del campionato, Dixon \u00e8 stato scelto come Sportivo dell'anno (2008) in Nuova Zelanda agli Halberg Awards tenutisi nel febbraio 2009. \nAll'inizio della stagione 2009 Dixon non va oltre un sedicesimo e quindicesimo posto nelle prime due gare, a St. Petersburg e Long Beach. Seguiranno poi dieci podi: le vittorie in Kansas, a Milwaukee, Richmond, Mid-Ohio e Motegi, oltre a un secondo posto a Chicago e terzi posti in Texas, al Watkins Glen, a Edmonton e Homestead. Conduce il maggior numero di giri (73) nella Indy 500 ma arriva solo sesto. La sua vittoria dominante a Mid-Ohio, per 29,7 secondi, \u00e8 stata la sua 20\u00aa vittoria nella IRL (21\u00aa della sua carriera), rendendolo il pilota di maggior successo della categoria. C'era una notevole rivalit\u00e0 tra lui e il suo amico e nuovo compagno di squadra, Franchitti, tornato alla IRL dalla NASCAR. All'ultima gara, a Homestead, Franchitti era soli cinque punti dietro Dixon e Ryan Briscoe, su Penske, solo a otto punti dal battistrada. Chiunque dei tre avesse vinto la gara avrebbe trionfato anche nel campionato. La gara and\u00f2 a Franchitti davanti a Briscoe e Dixon. Dixon fin\u00ec cos\u00ec il campionato secondo, per un solo punto su Briscoe.\n2010-2012.\nNelle stagioni 2010-12 Dixon vince sette gare, finendo terzo per tre volte terzo nel campionato, due volte dietro al compagno Dario Franchitti trionfatore nelle stagioni 2010 e 2011.\n2013-2015.\nDixon vince a Pocono, nel luglio 2013, la prima gara che la IndyCar disputa l\u00ec dopo 24 anni. Ha ottenuto vittorie consecutive nei due eventi Honda Indy Toronto. Nel GoPro Indy Grand Prix di Sonoma 2013, Dixon ha travolto uno dei membri dell'equipaggio di Will Power ed \u00e8 stato penalizzato. Dixon ha sostenuto che il meccanico aveva camminato davanti alla sua auto, per\u00f2 il direttore di gara Beaux Barfield ha dichiarato che Dixon era entrato nell'area di lavoro di Power. La settimana successiva a Baltimora, Dixon \u00e8 stato coinvolto in un altro incidente con Power a 22 giri dalla fine e i commissari hanno ignorato le richieste del team di trainare l'auto di Dixon alla pit lane per le riparazioni. Dixon ha chiesto il licenziamento di Barfield e il 6 settembre \u00e8 stato multato di 30.000 $ e messo \"on probation\". Dixon ha vinto la prima gara del doppio appuntamento di Houston e, finendo quinto nel finale di stagione a Fontana, si \u00e8 assicurato il suo terzo titolo iridato.\nNel 2014 Dixon \u00e8 stato votato Sportivo dell'anno neozelandese agli Halberg Awards, ha vinto due gare e si \u00e8 classificato terzo in campionato. \nHa aperto la sua stagione 2015 vincendo la 24 Ore di Daytona per Chip Ganassi. La stagione 2015 di Dixon \u00e8 iniziata lentamente con un 15\u00ba posto a St. Petersburg e un 11\u00ba in Louisiana. Dixon ha vinto la sua prima gara IndyCar della stagione al Gran Premio Toyota di Long Beach. Ha ottenuto la sua seconda pole alla 500 Miglia di Indianapolis e ha condotto il maggior numero di giri (87), ma \u00e8 arrivato quarto al traguardo, dietro al vincitore della gara Juan Pablo Montoya. Dixon ha trascorso un fine settimana terribile per i suoi standard a Detroit, dove \u00e8 stato colpito suo compagno di squadra Charlie Kimball. Dixon ha poi dominato la Firestone 600 in Texas, la sua seconda vittoria della stagione. Dixon ha ottenuto risultati in media nella top 10 con un peggior risultato di 18\u00ba in Iowa, anche se questo lo ha aiutato poich\u00e9 il rivale del campionato Juan Pablo Montoya \u00e8 uscito nelle prime battute. Dixon ha concluso quarto a Mid-Ohio e nono a Pocono. Dixon \u00e8 andato a Sonoma con la necessit\u00e0 di vincere la gara e fare in modo che Juan Pablo Montoya finisse quinto o peggio per conquistare il campionato, riuscendoci in pieno. Dixon ha vinto la gara mentre il rivale colombiano non \u00e8 andato oltre il sesto posto. Lui e Juan Pablo Montoya hanno concluso la stagione a pari punti ma con tre vittorie contro le due di Montoya si \u00e8 aggiudicato il campionato della stagione 2015 della IndyCar Series, il suo quarto. \n2016-oggi.\nDixon nella stagione 2016 ha vinto a Phoenix e Watkins Glen ma \u00e8 solo sesto in campionato, non arrivando, per la prima volta dal 2006, tra i primi tre. Il suo storico sponsor, Target, si ritira alla fine dell'anno, ponendo fine a una relazione di 27 anni con Ganassi e una relazione di 13 anni con Dixon.\nDixon ha aperto la stagione 2017 con il terzo posto a St. Petersburg, il suo miglior piazzamento l\u00ec dal 2014. Ha fatto seguire a questo risultato quattro piazzamenti consecutivi nei primi cinque fino alla 500 Miglia di Indianapolis. Ha ottenuto la pole position per la gara, la terza nella sua carriera, stabilendo il miglior tempo in pole da Arie Luyendyk 21 anni prima. Si \u00e8 ritirato dalla gara al 53\u00ba giro a causa di un terribile incidente. L'auto di Dixon, dopo aver colpito quella di Jay Howard, si \u00e8 lanciata in un ribaltamento aereo, atterrando in cima al muro interno, sbriciolando le recinzioni e strappando il gruppo posteriore dalla sua auto. Dixon ne \u00e8 uscito illeso. \u00c8 giunto secondo il fine settimana successivo a Detroit dietro a Graham Rahal, ma al Texas Motor Speedway una settimana dopo \u00e8 stato eliminato per la seconda volta in tre gare. Lui, Will Power e Takuma Sat\u014d stavano correndo a stretto contatto a sei giri dalla fine, quando Sato ha perso il controllo e ha toccato la macchina di Dixon, facendoli girare entrambi fuori pista. A Road America, Dixon ha ottenuto la sua prima vittoria della stagione, battendo Josef Newgarden di 0,5779 s. Dixon \u00e8 arrivato terzo nel campionato dopo il campione Josef Newgarden e il campione dell'anno precedente Simon Pagenaud.\nDixon ha iniziato il 2018 con un nuovo sponsor a tempo pieno, PNC Bank. Ha registrato la sua prima vittoria dell'anno in gara 1 a Detroit. Dixon \u00e8 poi andato nel weekend successivo in Texas e ha dominato di nuovo conducendo 119 giri su 248 giri. Dopo aver capitalizzato gli errori di altri piloti, Dixon ha vinto a Toronto ed \u00e8 finito 5\u00ba, 3\u00ba, 3\u00ba e 5\u00ba a Mid-Ohio, Pocono, Gateway e Portland. La sua costanza di risultati gli ha permesso di battere la resistenza del suo rivale Alexander Rossi (ex pilota di F1 e vincitore dell'edizione 2016 della 500 Miglia di Indianapolis) e di conquistare cos\u00ec il suo quinto titolo.\nDixon \u00e8 arrivato 4\u00ba nella IndyCar Series 2019 con una vittoria a Detroit e a Mid-Ohio.\nDixon ha vinto le prime tre gare della stagione 2020 in Texas, sull'Indianapolis Road Course (la sua prima vittoria su questa pista) e a Road America. Alla 500 Miglia di Indianapolis Dixon \u00e8 arrivato 2\u00ba in qualifica perdendo per un nulla la pole in favore di Marco Andretti. Dixon sarebbe poi arrivato secondo per la terza volta nella sua carriera alla 500 Miglia di Indianapolis. In campionato dopo la partenza sprint vede il suo vantaggio in classifica erodersi progressivamente per merito del grande recupero di Josef Newgarden. Dixon riesce per\u00f2 a conquistare il suo sesto titolo, piegando il suo rivale Josef Newgarden nell'ultima gara della stagione a St. Petersburg.\nIMSA.\nNel 2022 Dixon partecipa alla 24 Ore di Daytona nella classe DPi con il team Cadillac Chip Ganassi Racing, si divider\u00e0 la Cadillac DPi-V.R con \u00c1lex Palou, Renger van der Zande e l'ex pilota di Formula 1, S\u00e9bastien Bourdais.\nRisultati.\nV8 Supercar.\n\u2020 Non eleggibile per punti."}
{"id": "2357351", "revid": "287204", "url": "https://it.wikipedia.org/wiki?curid=2357351", "title": "Hans Kmoch", "text": "Biografia.\nOttenne buoni risultati come giocatore, ma \u00e8 meglio noto come autore di numerosi libri scacchistici di successo.\nMaestro Internazionale dal 1950, partecip\u00f2 a tre olimpiadi degli scacchi per l'Austria dal 1927 al 1931 (in prima scacchiera ad Amburgo 1930), col risultato complessivo di +14 =19 \u20138 (57,3%).\nAl torneo di Budapest 1926 (\"1st FIDE Masters\") fu terzo dietro a Gr\u00fcnfeld e Monticelli e a Kecskem\u00e9t 1927 secondo dietro ad Alechin. Nel \"Trebitsch Memorial\" di Vienna 1928 fu 3\u00ba-6\u00ba, mezzo punto dietro a Gr\u00fcnfeld e Takacs. Vinse il torneo di Ebensee 1930, davanti a Erich Eliskases. Partecip\u00f2 al torneo di San Remo 1930, classificandosi 12\u00ba su 16 partecipanti.\nIl suo ultimo buon risultato fu il secondo posto dietro a Max Euwe nel torneo di Baarn 1941, dopodich\u00e9 smise di partecipare a tornei importanti.\nDopo aver scritto diversi articoli per la rivista viennese \"Wiener Schachzeitung\", negli anni '20 scrisse il suo primo libro, \"Die Kunst der Verteidigung\" (l'arte della difesa). Nel 1930 aggiorn\u00f2 il manuale di Bilguer e scrisse il libro del torneo di Carlsbad 1929.\nHans Kmoch fece da secondo ad Alechin nei match del 1929 e del 1934 contro Bogoljubov. \nDopo aver vissuto per alcuni anni con la moglie Trudy nei Paesi Bassi, nel 1937 si trasfer\u00ec negli Stati Uniti, stabilendosi a New York. Divent\u00f2 segretario e poi presidente del \"Manhattan Chess Club\". Nominato Arbitro Internazionale nel 1951, diresse numerosi tornei negli Stati Uniti. Collabor\u00f2 regolarmente con la rivista statunitense \"Chess Review\".\nNel 1946 torn\u00f2 in Europa per arbitrare il grande torneo di Groningen 1946 (vinto da Botvinnik).\nNel 1950 fu insignito dalla FIDE del titolo di Maestro Internazionale; l'anno successivo ottenne quello di Arbitro Internazionale.\nNel 1935 scrisse un libro sul campionato del mondo del 1934 contro Max Euwe. Nel 1941 scrisse un libro sulle migliori partite di Akiba Rubinstein. \nNel 1956 scrisse il suo libro pi\u00f9 famoso: \"Die Kunst der Bauernf\u00fchrung\", uscito in inglese nel 1959 col titolo \"Pawn Power in Chess\", nel quale introdusse diversi termini scacchistici che diventarono di uso comune."}
{"id": "2357352", "revid": "767487", "url": "https://it.wikipedia.org/wiki?curid=2357352", "title": "Terra della Regina Maria", "text": "La Terra della Regina Maria, o costa della Regina Maria, (centrata alle coordinate ) \u00e8 una porzione della costa Antartica. In particolare, la Terra della Regina Maria si estende tra capo Hordern (), nelle colline Bunger, a est, e capo Filchner (), a ovest, e confina a est con la costa di Knox (e quindi con la Terra di Wilkes) e a ovest con la costa della Terra di Guglielmo II.\nDavanti alla parte orientale della costa, a cominciare dalla latitudine 96\u00b0E, si estende parte della piattaforma di ghiaccio Shackleton, che poi continua, nei suoi 384\u00a0km di lunghezza, verso est, fin davanti alla parte occidentale della costa di Knox.\nStoria.\nLa Terra della Regina Maria fu scoperta ed esplorata nel febbraio 1912 nell'ambito della spedizione Aurora (1911-14), ufficialmente chiamata \"spedizione antartica australo-asiatica\", comandata da Douglas Mawson. Mawson la battezz\u00f2 con il suo attuale nome in onore di Mary di Teck, consorte di re Giorgio V del Regno Unito.\nL'Unione Sovietica costru\u00ec ben tre basi di ricerca nella Terra della Regina Maria: la Stazione Pi\u00f3nerskaya , inaugurata il 27 maggio 1956 e abbandonata il 15 gennaio 1959, la Stazione K\u00f3msomolskaya , inaugurata il 6 novembre 1957 e abbandonata il 9 marzo 1962, e la Stazione Salyut , sulla piattaforma glaciale di fronte alla costa, dal 1\u00ba febbraio al 27 aprile del 1978. Un'altra base temporanea, la Stazione Victoria o Pobeda , fu costruita sempre dall'Unione Sovietica sull'isola di ghiaccio Victoria, un iceberg situato a circa 160\u00a0km dalla costa che si forma e scompare periodicamente, e rimase attiva dal 9 maggio al 12 agosto 1960."}
{"id": "2357353", "revid": "599013", "url": "https://it.wikipedia.org/wiki?curid=2357353", "title": "Larry Boston", "text": ""}
{"id": "2357355", "revid": "300067", "url": "https://it.wikipedia.org/wiki?curid=2357355", "title": "Lawrence Boston", "text": ""}
{"id": "2357360", "revid": "287204", "url": "https://it.wikipedia.org/wiki?curid=2357360", "title": "Ren\u00e9e Longarini", "text": "Biografia.\nNata Renata Longarini a Pordenone in una famiglia di origine istriana, visse a Genova e Bari per via degli impegni professionali di suo padre, prima di stabilirsi a Trieste, citt\u00e0 nel cui conservatorio si diplom\u00f2 in pianoforte oltre a conseguirvi la licenza magistrale; negli anni cinquanta fu, infine, a Milano, citt\u00e0 che divenne la sua residenza definitiva. Inizi\u00f2 la sua carriera nello spettacolo come concertista ma, a causa dello stress accumulato durante le sue tourn\u00e9e, le fu sconsigliato di continuare a suonare professionalmente; pass\u00f2 quindi alle sfilate di moda come indossatrice e contemporaneamente apparve in televisione sia come conduttrice che come interprete di spot pubblicitari, per la Michelin e per T\u00e8 Ati. Fu durante tali attivit\u00e0 che nel 1959 Federico Fellini, visionate alcune fotografie di Longarini, la volle nel film \"La dolce vita\" nella parte della moglie del personaggio di Enrico Steiner; nel 1967 ebbe una prova d'autore pi\u00f9 incisiva, coprotagonista insieme a Ugo Tognazzi e Stefania Sandrelli nel film di Pietro Germi \"L'immorale\".\nNel frattempo sposatasi a inizio anni sessanta con un medico piemontese, dopo le esperienze cinematografiche dirad\u00f2 l'attivit\u00e0 pubblica per dedicarsi alla famiglia; fu soltanto nel 1977 che Enzo Tortora chiese la sua collaborazione come assistente in studio e coordinatrice delle telefoniste per il suo nuovo programma televisivo, \"Portobello\", cui Longarini accett\u00f2 di collaborare in ragione del fatto che non avrebbe dovuto spostarsi da Milano, essendo prodotto negli studi della Fiera; durante la conduzione del programma, al quale prese parte ininterrottamente dal 1977 al 1983, si guadagn\u00f2 dallo stesso Tortora l'appellativo di \"Sua Soavit\u00e0\" per l'eleganza e la sobriet\u00e0 mostrata sullo schermo.\nQuando nel 1987 \"Portobello\" torn\u00f2 in televisione facendo seguito al rientro di Tortora da una vicenda giudiziaria lunga quasi quattro anni che lo vide assolto da un'imputazione di concorso in associazione mafiosa, Longarini fece ancora parte dello staff della trasmissione. Dopo la definitiva fine di \"Portobello\" Longarini si ritir\u00f2 dalle scene per non farvi pi\u00f9 ritorno.\nNel 1982 ricevette l'Ambrogino d'oro dalla citt\u00e0 di Milano per la sua attivit\u00e0 televisiva in \"Portobello\", premio che nel 2008 minacci\u00f2 di restituire se il comune non avesse bloccato il progetto di un parcheggio nel centro cittadino, in polemica con una delibera emanata dalla giunta Moratti. Nel 2003 si un\u00ec civilmente in matrimonio con il suo nuovo partner, il giornalista Duccio Valente, in una cerimonia negli Stati Uniti a Long Island. La sua ultima apparizione televisiva fu su Rai 2 il 4 maggio 2009 quale ospite di Alda D'Eusanio nella trasmissione \"Ricominciare\", in cui diede un'intervista e torn\u00f2 a esibirsi anche come pianista. Il 13 marzo 2010, a 78 anni, mor\u00ec all'ospedale San Carlo di Milano; le esequie si tennero quattro giorni pi\u00f9 tardi."}
{"id": "2357361", "revid": "110157", "url": "https://it.wikipedia.org/wiki?curid=2357361", "title": "Filarmonica Sestrese C. Corradi G. Secondo", "text": "La Filarmonica Sestrese - Casimiro Corradi Ghio Secondo \u00e8 un'associazione musicale di volontariato Onlus.\nStoria in breve.\nFu fondata il 27 maggio 1845 dall'allora Comune di Sestri Ponente (Genova) come scuola di musica, \"con lo scopo principale di dare un'utile distrazione a tanta numerosa giovent\u00f9\". Ai primi di gennaio del 1846 inizi\u00f2 l'attivit\u00e0 scolastica, il suo primo insegnante di musica fu il Maestro Leonardo Corradi. Il 10 dicembre 1847 a Oregina, sul piazzale antistante al Santuario della Nostra Signora di Loreto, nel corso per la rievocazione patriottica della rivolta genovese di Portoria contro gli Austriaci (il famoso episodio del Balilla), il giovane Goffredo Mameli present\u00f2 ai numerosi convenuti il suo \"Canto degli italiani\" (conosciuto erroneamente come \"Fratelli d'Italia\"), che dal 1946 \u00e8 l'inno nazionale italiano.\nLa banda musicale sestrese, nata dalla scuola filarmonica, esegu\u00ec per la prima volta in pubblico quell'inno patriottico, meritandosi una bandiera tricolore donata dal Conte Faraggiana. In seguito, la banda, diventata comunale, fu protagonista di altre vicende del Risorgimento, aiut\u00f2 la raccolta di fondi per Garibaldi, organizzando concerti di beneficenza. I garibaldini, in procinto di salpare da Quarto, il 4 maggio 1860 vollero donare alla banda di Sestri un altro tricolore, diventato poi il vessillo ufficiale dell'associazione musicale.\nIl 17 marzo 1872, la banda comunale di Sestri Ponente accompagn\u00f2 la salma di Mazzini al cimitero di Staglieno e presenzi\u00f2 all'inaugurazione del monumento al grande politico genovese in Piazza Corvetto, il 5 settembre 1880. Dopo la morte del suo indimenticato Maestro Casimiro Corradi, avvenuto il 17 novembre 1905, ne assunse il nome e, nel corso dei successivi quarant'anni, la banda Casimiro Corradi fu protagonista della vita sociale e culturale cittadina e nazionale. Partecip\u00f2 a numerosi concorsi nazionali e internazionali e presenzi\u00f2 a tutte le manifestazioni politiche e religiose che si svolsero nella citt\u00e0. Nel 1945 festeggi\u00f2 il suo primo secolo di vita, con un grandioso concerto pubblico e il 24 luglio di due anni dopo, si un\u00ec all'altra formazione musicale sestrese, la Ghio Secondo, assumendo il nome di \"Filarmonica Sestrese - C. Corradi G. Secondo\", nome che tuttora mantiene.\nNell 1980 la banda fu gradualmente trasformata in una grande Orchestra di Fiati e Percussioni, introducendo nel repertorio anche colonne sonore di film, brani jazz e sudamericani, oltre a nuove composizioni per Orchestra di Fiati. Il 12 ottobre 1992 ha presenziato alle celebrazioni per il 500\u00b0 della scoperta dell'America a Washington, su invito dell'Associazione \"I Cavalieri di Colombo\", alla presenza dell'ambasciatore italiano.\nI concerti pi\u00f9 importanti.\nLa Filarmonica Sestrese \u00e8 in ininterrotta attivit\u00e0 da pi\u00f9 di 175 anni, durante i quali ha eseguito concerti in molte regioni d'Italia: Liguria, Piemonte, Val D'Aosta, Lombardia, Veneto, Friuli - Venezia Giulia, Emilia-Romagna, Toscana, Marche, Lazio, Puglia, Calabria e Sicilia. Ha suonato alla presenza di regnanti e in onore di tre Presidenti della Repubblica, Pertini, Cossiga e di Scalfaro al Quirinale, nonch\u00e9 di Papa Giovanni Paolo II, durante le Sue visite a Genova e a San Pietro. Ha partecipato a spettacoli televisivi e teatrali, tra i quali Ulisse e la balena bianca, di e con Vittorio Gassman, con le musiche di Nicola Piovani.\nLe trasferte all'estero.\nSono molte le trasferte effettuate all'estero dalla Filarmonica Sestrese. Finora, sono state dieci le nazioni ove si \u00e8 esibita: Belgio, Francia, Germania, Polonia, Repubblica Ceca, Russia, Spagna, Stati Uniti d'America, Svizzera e Ungheria.\nAltre iniziative.\nIn campo editoriale, ha pubblicato tre libri e, dal 1977, stampa un proprio notiziario culturale, \"Musica in Piazza\", inviato gratuitamente ai soci. Ha sinora inciso sette Compact Disc. Nel 1999 ha aperto nella sua sede il \"Museo Storico Permanente\", ove sono conservati spartiti e strumenti musicali antichi, premi, diplomi, nonch\u00e9 foto con dedica autografa di Garibaldi, Pietro Mascagni, Francesco Cilea, Ennio Morricone, Nicola Piovani, Danny Elfman e di altri compositori o famosi musicisti. Dal 1996 organizza il Festival Bandistico \"Citt\u00e0 di Genova\" e, dal 2004, d\u00e0 vita all'International Music Festival, con cadenza biennale, al quale sono invitate formazioni musicali provenienti da tutto il mondo.\nLa Scuola di Musica e l'Orchestra di Fiati.\nNella sua scuola di musica sono oggi iscritti pi\u00f9 di 250 allievi di strumenti a fiato, percussione, pianoforte e chitarra, con corsi baby per i pi\u00f9 piccoli. L'Orchestra \u00e8 formata da 60 elementi, quasi tutti provenienti dalla scuola di musica, con una media di 25 anni di et\u00e0.\nOltre all'attivit\u00e0 culturale, la Filarmonica Sestrese \u00e8 molto attiva nel campo della solidariet\u00e0.\nSostiene e collabora concretamente da anni con le grandi organizzazioni umanitarie come l'UNICEF, di cui \u00e8 \"ambasciatrice\", e l'UNHCR.\nBibliografia.\nSono tre le pubblicazioni editoriali che raccontano, da un punto di vista storico-culturale, la vita della Filarmonica Sestrese dall'anno di fondazione ad oggi:\nI tre libri sono stati stampati a cura della Filarmonica Sestrese."}
{"id": "2357362", "revid": "287204", "url": "https://it.wikipedia.org/wiki?curid=2357362", "title": "Helio Castroneves", "text": ""}
{"id": "2357364", "revid": "149587", "url": "https://it.wikipedia.org/wiki?curid=2357364", "title": "Chiese di Avigliano", "text": ""}
{"id": "2357366", "revid": "110157", "url": "https://it.wikipedia.org/wiki?curid=2357366", "title": "Chiesa e monastero di Santa Maria degli Angeli e dei Riformati", "text": "La chiesa e il monastero di Santa Maria degli Angeli e dei Riformati (\"Chiesa r' gli muonaci\" in dialetto aviglianese) \u00e8 il secondo pi\u00f9 antico monastero della citt\u00e0 di Avigliano, costruito nel 1615 dai frati francescani dell'Ordine dei riformati.\nStoria.\nStoria.\nBench\u00e9 fin dal 1290 esistesse ad Avigliano il pi\u00f9 antico convento domenicano della Basilicata, l'ordine religioso che ebbe maggior diffusione in regione fu quello dei francescani, soprattutto nel XVI e XVII secolo. I Francescani del tempo si dividevano in conventuali, osservanti, riformati e cappuccini, ma in regione non vi erano conventi dedicati alla vita secondo la Regola dei Riformati. Il primo Capitolo venne tenuto solo nel 1593 sotto la presidenza di frate Antonio da Gravellona, mandato proprio per destinare alcuni conventi allo scopo.\nNel 1615 venne resa possibile la costruzione di un convento riservato ai frati riformati grazie ad una bolla pontificia. Il monastero venne eretto di l\u00ec a poco a nord dell'abitato.\nVi sono numerose testimonianze che parlano della vita monastica all'interno del convento di Avigliano durante il XVII e XVIII secolo, fino al 1786 quando venne eretta la chiesa annessa al monastero. Agli inizi del XIX secolo gli ordini religiosi che disponevano di grandi ricchezze vennero soppressi per legge; a seguito di ci\u00f2, venne sciolto il convento domenicano di Avigliano, trasformato in real collegio, mentre il convento francescano venne lasciato stare poich\u00e9 non aveva possedimenti: il 17 agosto 1808 venne infatti redatto un manoscritto recante l'inventario di tutti i beni del monastero, dal quale si evince che la vera ricchezza dei frati era data dalla biblioteca.\nNel 1861 il convento venne occupato dalle truppe del Regno d'Italia, con i frati che ne vengono definitivamente estromessi nel 1866. Monsignor Luigi Filippi intraprese una disputa col Municipio per il possesso di circa 600 volumi della biblioteca, cosa che si risolse grazie all'intervento del Ministero per l'Istruzione Pubblica a seguito del quale il comune si impegnava ad aprirla al pubblico. Ci\u00f2 per\u00f2 non avvenne, e parte di quei libri sono oggi conservati a Potenza, altri sono invece stati trafugati nel corso degli anni.\nNel XX secolo l'edificio del convento venne destinato a diventare un riformatorio giudiziario. Anche a causa dell'interruzione dei lavori (iniziati nel 1902) dovuti alla prima guerra mondiale, il riformatorio venne inaugurato solamente nel 1935.\nDescrizione.\nIl monastero.\nAgli inizi del XIX secolo l'edificio monastico si estendeva su di un'ampia area, comprendente un chiostro, una biblioteca, un giardino e circa 25 stanze disposte su due piani. La facciata con elementi in bugnato \u00e8 lunga oltre 50 metri ed \u00e8 caratterizzata da due portali. Il portale sinistro, il principale, venne edificato con un arco a tutto sesto; costruito in bugnato insieme alla finestra soprastante, con volute, mensole e lesene, \u00e8 un esempio di quello che \u00e8 stato definito barocco salentino.\nIl portale destro, meno decorato del sinistro, inizialmente venne edificato sulla sinistra della facciata, all'ingresso del riformatorio giudiziario. Esso venne spostato insieme alla soprastante finestra in occasione della trasformazione del monastero: all'ingresso della navata destra della chiesa.\nLa biblioteca era la vera ricchezza del monastero, con centinaia di volumi di ogni materia ed un gabinetto di fisica con annessa una collezione di minerali. In essa trovava spazio anche un pianoforte e l'opera di Monsignor Luigi Filippi attir\u00f2 numerosi studiosi, letterati e poeti.\nOltre il portale sinistro della facciata si trova il chiostro, un'area quadrata circondata da un colonnato con archi a pieno centro. All'interno del chiostro si trova il pozzo, costruito in stile rinascimentale, unica costruzione originaria sopravvissuta nei secoli ai vari rifacimenti del monastero.\nLa chiesa.\nLa facciata, costruita in stile barocco, si sviluppa su di un piano avanzato rispetto al muro del monastero; essa \u00e8 costruita in pietra liscia ed ai lati dei portoni d'accesso presenta due lati obliqui. Alcune nicchie probabilmente contenevano statue di santi, cos\u00ec come molte statue sono ancora visibili ad ornamento di tutta la facciata: teste di angeli, un busto di angioletto, statue di San Francesco, Sant'Antonio e Santa Maria degli Angeli.\nL'interno \u00e8 suddiviso in due navate, una centrale ed una laterale a destra. La navata centrale \u00e8 quella principale: lunga 32 metri e larga 7, ha una copertura a botte; la navata laterale, pi\u00f9 bassa, \u00e8 lunga 19 metri e larga 5, \u00e8 costruita su di un piano rialzato ed ha una copertura a crociera. Nella navata centrale, in cui abbondano decorazioni, statue e stucchi, si trova anche una pala del 1718 di Filippo Ceppaluni detto Il Muto, allievo di Bernardo De Dominici e di Luca Giordano: la pala rappresenta san Pietro d'Alcantara e san Pasquale Baylon e si ispira al \"San Carlo Borromeo e San Filippo Neri\" del Giordano, custodito a Napoli nella Chiesa dei Girolamini. Nella navata laterale, meno decorata della principale, si trovano un'altra pala (attribuita a Girolamo Cenatiempo e rappresentante una Madonna col Bambino e Santi) ed una monumentale Crocifissione.\nNel presbiterio troviamo la pala pi\u00f9 importante della chiesa, raffigurante la porziuncola ed attribuita a Girolamo Bresciano (1628). L'abside presenta 4 finestre a ogiva ed \u00e8 coperto da una volta a botte. Nell'abside si trova un coro in legno sovrastato da un organo anch'esso in legno."}
{"id": "2357369", "revid": "599013", "url": "https://it.wikipedia.org/wiki?curid=2357369", "title": "Jackie Robinson (cestista 1955)", "text": ""}
{"id": "2357372", "revid": "284225", "url": "https://it.wikipedia.org/wiki?curid=2357372", "title": "Semiconduttore a pellicola di diamante", "text": ""}
{"id": "2357374", "revid": "125137783", "url": "https://it.wikipedia.org/wiki?curid=2357374", "title": "Jeaustin Campos", "text": "Carriera.\n\u00c8 stato nominato direttore tecnico del Deportivo Saprissa il 7 novembre 2006."}
{"id": "2357377", "revid": "36426", "url": "https://it.wikipedia.org/wiki?curid=2357377", "title": "Bartolomeo della Porta", "text": ""}
{"id": "2357380", "revid": "1543377", "url": "https://it.wikipedia.org/wiki?curid=2357380", "title": "WCDMA03", "text": "WCDMA03 \u00e8 una \"District Management Area\" della municipalit\u00e0 distrettuale di Overberg e ricade nel territorio della municipalit\u00e0 locale di Swellendam\nIl suo territorio si estende su una superficie di ; la sua popolazione, in base al censimento del 2001, \u00e8 di 139 abitanti."}
{"id": "2357382", "revid": "767487", "url": "https://it.wikipedia.org/wiki?curid=2357382", "title": "Thomas Hare", "text": "Dopo aver studiato diritto ed essere diventato avvocato (1833), pubblica diversi libri sulle decisioni giudiziarie. Nel 1853 diventa ispettore di organismi di beneficenza e anche vice commissario della Royal City Charities Commission. Era membro dei Conservatori (Tory).\n\u00c8 l'inventore del \"Single Transferable Vote\" (STV, voto singolo trasferibile). Il suo progetto originario era quello di fare dell'Inghilterra un'unica circoscrizione elettorale dove ogni elettore doveva firmare e verificare il suo voto. Nel 1873, adatta il suo sistema per tener conto del voto segreto. Secondo il quoziente Hare, basta dividere il voto totale dal numero dei seggi per ottenere un quoziente, i resti essendo distribuiti a casaccio.\nDifende la proporzionale nei suoi famosi libri \"Machinery of Representation\" (1857) e \"Treatise on the Election of Representatives\" (1859-1873).\nLa prima applicazione del suo sistema avvenne in Tasmania nel 1897 dopo la sua morte nel 1891.\nLa sede londinese della Societ\u00e0 di Riforma elettorale porta il suo nome."}
{"id": "2357388", "revid": "599013", "url": "https://it.wikipedia.org/wiki?curid=2357388", "title": "Brett Vroman", "text": ""}
{"id": "2357390", "revid": "90704727", "url": "https://it.wikipedia.org/wiki?curid=2357390", "title": "Sanghi Nagar", "text": "Sanghi Nagar \u00e8 un centro industriale dello stato indiano di Andhra Pradesh, a circa 35 chilometri da Hyderabad.\n\u00c8 stato costruito per iniziativa del gruppo industriale indiano \"Sanghi Group of Industries\" . Oltre agli stabilimenti industriali del gruppo, comprende un complesso residenziale per i dipendenti e un centro di assistenza medico-sanitaria.\nAl suo interno vi \u00e8 il \"Sanghi Temple\", un tempio induista molto frequentato."}
{"id": "2357392", "revid": "266224", "url": "https://it.wikipedia.org/wiki?curid=2357392", "title": "Grazia Veronesi", "text": ""}
{"id": "2357394", "revid": "266224", "url": "https://it.wikipedia.org/wiki?curid=2357394", "title": "Grazia Veronese", "text": ""}
{"id": "2357397", "revid": "76963", "url": "https://it.wikipedia.org/wiki?curid=2357397", "title": "Ingrid Sanai Buron", "text": "Biografia.\nBuron ha preso la laurea di primo grado di teatro all'Universit\u00e0 di Washington. \u00c8 apparsa in numerosi stage commerciali, televisivi e cinematografici di successo."}
{"id": "2357399", "revid": "1305772", "url": "https://it.wikipedia.org/wiki?curid=2357399", "title": "Kirchtagsmichl", "text": "Il Kirchtagsmichl (traducibile in italiano in \"Michelino del giorno di festa\") ma anche conosciuto come \"Kirschtamichl\" o \"Kirchtamichl\" \u00e8 una tradizione ancora viva in Alto Adige, soprattutto in molti paesi pusteresi.\nRaffigura una sagra di origine bavarese, dove spesso viene festeggiata assieme alla festa del ringraziamento del raccolto e quindi prende anche il nome traducibile in italiano come il \u201cgiorno della chiesa\u201d, o come l'\u201canniversario della benedizione della chiesa\u201d.\nEtimologia.\nEtimologicamente, la parola di base \"michl\" deriva dal medio-alto tedesco \"michel\" che significa \"grande\", il che significa la lunghezza dell'asta.\nSvolgimento della sagra.\nIl \"Kirchtag\" solitamente si articola in 2-3 giorni nei mesi di ottobre-novembre, solitamente in concomitanza con la festa del ringraziamento dei contadini per il raccolto dell'anno. Il tutto prende inizio con l'abbattimento di un grosso albero circa una settimana prima della sagra, che verr\u00e0 insaponato, dopo che gli sono stati tagliati i rami e gli \u00e8 stata asportata la corteccia.\nNel giorno seguente verr\u00e0 innalzato ed utilizzato come un particolare tipo di albero della cuccagna che non viene tanto considerato, nel mezzo della piazza principale del paese. Sulla cima del palo verr\u00e0 precedentemente decorato con alcuni nastri colorati e issato un pupazzo di paglia di dimensioni umane, simbolo della fertilit\u00e0, lo \"sciocco\" \"Michl\" appunto, vestito con i tipici costumi del paese. Durante la notte il pupazzo verr\u00e0 custodito e sorvegliato da uno o pi\u00f9 guardiani tutti muniti di viveri e bevande a sufficienza, per evitare che giovani dei paesi vicini lo possano sottrarre nei tre giorni di festa. Tale furto comporterebbe una grande vergogna per il paese.\nSolitamente il pupazzo propiziatorio della kermesse viene vestito con tipici costumi della tradizione di ogni paese della zona (ad esempio indossando una camicia bianca, i tipici \"Lederhosen\" ed il cappello contadino a falda larga tirolese). Spesso il pupazzo regge nelle mani un \"Kirchtagkrapfen\" (una speciale tipologia di \"Krapfen\" alla marmellata di albicocca o di papavero) e una bottiglia di vino novello.\nLa festa inizia solitamente la mattina di buon'ora, con i rumori generati da alcune persone che si esprimono con l'arte di saper far schioccare le fruste (i tradizionali \"\u201cP\u00f6ller\u201d\" anche nota come \"\u201cKirchta krochn\u201d\"), seguiti dalla santa messa e dalla marcia della \"Musikkapelle\". Il tutto si conclude con il pi\u00f9 coraggioso dei ragazzi che \u00e8 riuscito a risalire la cima del palo, riuscendo a far ridiscendere il pupazzo \"Michl\". Questo pu\u00f2 successivamente essere offerto ad una delle ragazze del paese per un ballo, o seppellito per far rimanere l'allegria nel paese.\nAlla fine della sagra paesana, il legno del tronco viene solitamente messo all'asta, e verr\u00e0 utilizzato come legna da ardere.\nOggigiorno per\u00f2 tale festivit\u00e0 ha perduto il suo originario simbolismo, infatti non si hanno pi\u00f9 segni di rivalit\u00e0 tra i paesi confinanti ma \u00e8 diventato un giorno di festa nel quale la popolazione locale e i turisti ammirano la sagra festeggiando.\nCuriosit\u00e0.\nLa sagra presenta notevoli varianti a seconda del paese. Anche il nome del pupazzo cambia, ad esempio: "}
{"id": "2357403", "revid": "287204", "url": "https://it.wikipedia.org/wiki?curid=2357403", "title": "Kushtagi", "text": " \nKushtagi \u00e8 una suddivisione dell'India, classificata come \"town panchayat\", di 21.180 abitanti, situata nel distretto di Koppal, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 46' 0 N e 76\u00b0 12' 0 E e ha un'altitudine di 638 .\nSociet\u00e0.\nEvoluzione demografica.\nAl censimento del 2001 la popolazione di Kushtagi assommava a 21.180 persone, delle quali 10.763 maschi e 10.417 femmine. I bambini di et\u00e0 inferiore o uguale ai sei anni assommavano a 3.048, dei quali 1.488 maschi e 1.560 femmine. Infine, coloro che erano in grado di saper almeno leggere e scrivere erano 13.516, dei quali 7.834 maschi e 5.682 femmine."}
{"id": "2357408", "revid": "767487", "url": "https://it.wikipedia.org/wiki?curid=2357408", "title": "Pillole, capsule e supposte", "text": "Pillole, capsule e supposte \u00e8 un'antologia dei migliori sketch televisivi che Carlo Verdone ha realizzato a partire dal 1978. Ritroviamo molti dei personaggi che Carlo Verdone interpret\u00f2 ai suoi esordi mettendo in luce le sue doti mimiche e vocali.\nCi sono classici come \"Telefonata notturna\", \"Il ritorno da Marte\", \"L'ultimo garibaldino\", e in pi\u00f9 sei sketch completamente nuovi, e altri aggiornati e reinterpretati.\nVi sono inoltre filmati originali tratti dai ricordi di famiglia."}
{"id": "2357410", "revid": "300067", "url": "https://it.wikipedia.org/wiki?curid=2357410", "title": "Kim Anderson", "text": "Carriera.\n\u00c8 stato scelto con la 28\u00aa scelta assoluta dai Portland Trail Blazers nel Draft NBA 1977; dopo aver giocato per una stagione in Italia a Forl\u00ec, ha giocato per una stagione nella squadra dell'Oregon, scendendo in campo 21 volte. Dopo un'ulteriore stagione a Forl\u00ec ha chiuso la carriera giocando per un anno in Francia."}
{"id": "2357411", "revid": "287204", "url": "https://it.wikipedia.org/wiki?curid=2357411", "title": "Kunigal", "text": " \nKunigal \u00e8 una citt\u00e0 dell'India di 30.291 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 1' 20 N e 77\u00b0 1' 36 E e ha un'altitudine di 772 .\nSociet\u00e0.\nEvoluzione demografica.\nAl censimento del 2001 la popolazione di Kunigal assommava a 30.291 persone, delle quali 15.468 maschi e 14.823 femmine. I bambini di et\u00e0 inferiore o uguale ai sei anni assommavano a 3.767, dei quali 1.959 maschi e 1.808 femmine. Infine, coloro che erano in grado di saper almeno leggere e scrivere erano 20.965, dei quali 11.483 maschi e 9.482 femmine."}
{"id": "2357413", "revid": "1363894", "url": "https://it.wikipedia.org/wiki?curid=2357413", "title": "Movimento arte concreta", "text": "Il Movimento per l'arte concreta, o MAC, \u00e8 un movimento artistico fondato a Milano nel 1948 da Atanasio Soldati, Gillo Dorfles, Bruno Munari, Gianni Monnet, Augusto Garau, Ettore Sottsass, promosso da Albino Galvano, con il fine di dare impulso all'arte non figurativa, ed in particolare ad un tipo di astrattismo libero da ogni imitazione e riferimento con il mondo esterno, di orientamento prevalentemente geometrico.\nIl nome del movimento si rif\u00e0 ad una accezione del termine \"concreto\", usato nel senso detto, introdotto inizialmente negli anni trenta da Van Doesburg e Kandinskij. Il concretismo si oppone, quindi, oltre che alla figurazione, anche all'astrazione cosiddetta \"lirica\".\nStoria.\nIl MAC esord\u00ec con una mostra collettiva tenuta alla Libreria Salto di Milano nel dicembre 1948, presentata da Marchiori. Negli anni seguenti, il Movimento si struttura con una rete organizzativa diffusa in varie citt\u00e0, oltre Milano, come Torino, Genova, Firenze, Roma, Napoli e comprendente non solo pittori o scultori, ma anche architetti, \"Industrial designers\", grafici. Quest'ultima caratteristica del MAC pu\u00f2 essere messa in relazione con la molteplicit\u00e0 di interessi di due figure come quelle di Dorfles e di Munari.\nSuccessivamente alla sua fondazione aderirono al movimento, tra gli altri, Antonio Franchini, Gianni Bertini, Ferdinando Chevrier, Franz Furrer, Mario Nigro, Ideo Pantaleoni, Galliano Mazzon, Plinio Mesciulam, Luigi Veronesi, Renato Barisani referente e coordinatore per Napoli fino al 1958, Vittorio Ugolini, Luiso Sturla segretario per la Liguria fino al 1957. Fra gli architetti Attilio Mariani, Carlo Perogalli, Tito Varisco, Roberto Menghi, Marco Zanuso, Mario Ravegnani, Carlo Paccagnini, Vittoriano Vigan\u00f2. Ebbero rapporti con il MAC anche i giovani pittori romani Accardi, Dorazio, Perilli, che daranno vita al gruppo Forma 1. Il MAC si sciolse nel 1958."}
{"id": "2357414", "revid": "1305772", "url": "https://it.wikipedia.org/wiki?curid=2357414", "title": "Sparkle in the Rain", "text": "Sparkle in the Rain \u00e8 il sesto album in studio del gruppo musicale scozzese Simple Minds, pubblicato nel 1984 dalla Virgin Records.\nUn successo commerciale straordinario per la band, il disco ha raggiunto il n\u00b0 1 nel Regno Unito il 18 marzo 1984 e ha raggiunto la top 20 in numerosi altri paesi del mondo, tra cui la Nuova Zelanda, i Paesi Bassi, la Svezia, il Canada, la Svizzera, la Germania, la Norvegia, e l'Australia. Ricevendo prevalentemente recensioni positive nel Regno Unito e negli Stati Uniti, \"Sparkle in the Rain\" \u00e8 stato certificato doppio platino nel Regno Unito dall'Industria fonografica britannica e ha sensibilmente incrementato l'interesse dei media nella band.\nTracce.\nTesti e musiche dei Simple Minds, eccetto ove indicato.\nNel testo del brano \"Book of Brilliant Things\" \u00e8 contenuta la frase che d\u00e0 il titolo all'album (al plurale)."}
{"id": "2357415", "revid": "46291", "url": "https://it.wikipedia.org/wiki?curid=2357415", "title": "Alluaudia procera", "text": "Alluaudia procera \u00e8 una pianta della famiglia Didiereaceae, endemica del Madagascar.\nDescrizione.\n\u00c8 una specie xerofila con fusti colonnari e poco ramificati, spinosi, alti sino a 18 m, in grado di immagazzinare l'acqua e di svolgere la fotosintesi clorofilliana utilizzando il metabolismo CAM.\nLe foglie sono decidue, piccole e coriacee, ovaliformi, disposte in file parallele a spirale lungo tutto il tronco.\nI fiori, di colore dal giallo all'arancio, unisessuali, si sviluppano solo sugli esemplari maturi, e si dispongono in infiorescenze dense all'apice dei fusti.\nDistribuzione e habitat.\n\u00c8 una specie endemica del Madagascar meridionale.\nIl suo habitat tipico \u00e8 la foresta spinosa, un ecosistema semidesertico con bassa incidenza di precipitazioni.\nConservazione.\nLa \"IUCN red list\" classifica \"Alluaudia procera\" come specie a rischio minimo di estinzione (\"Least Concern\").\n\u00c8 presente all'interno del Parco nazionale di Andohahela e della Riserva speciale di Bezaha Mahafaly."}
{"id": "2357418", "revid": "767487", "url": "https://it.wikipedia.org/wiki?curid=2357418", "title": "Feisbum - Il film", "text": "Feisbum - Il film \u00e8 un film del 2009, suddiviso in otto episodi e cinque \"corti\", diretti da Dino Giarrusso, Alessandro Capone, Giancarlo Rolandi, Emanuele Sana, Serafino Murri, Laura Luchetti e Mauro Mancini, e ispirati al mondo di Facebook e dei servizi di rete sociale.\nTrama.\nFinch\u00e9 morte non ci separi [Corto].\nUn uomo non sopporta che la propria moglie stia sempre davanti al PC e la insulta: la donna reagisce sbattendogli un hard disk esterno sul capo e lui si vendica sparandole un colpo in testa.\nSiempre!\nNell'episodio un giovane romano vuole vendicarsi di una donna che lo sta sfruttando per raggiungere i suoi scopi, quindi crea un account fasullo interpretando un surfista australiano: per sua sfortuna, per\u00f2, l'affascinante ragazzo d'oltreoceano esiste davvero e si reca all'appuntamento con la ragazza, che sembra apprezzarlo.\nManuel \u00e8 a Mogadiscio.\nUn giovane, per uscire dalla monotonia della propria esistenza, decide di provare nuove esperienze grazie alle opportunit\u00e0 offerte dai social network. Finge quindi di essere un avvenente miliziano italo-venezuelano di stanza a Mogadiscio, nelle speranze di far colpo su Marta, che ha conosciuto sul sito: fingendo un'aggressione impietosir\u00e0 la donna, che convince ad elargirgli 720\u20ac, subito spesi con delle prostitute.\nMaledetto tag.\nDopo svariati anni di fidanzamento, Antonio ha deciso di convolare a nozze con la sua fidanzata Valeria Gemma, una ricca ragazza napoletana: tuttavia il matrimonio rischia di andare a monte, quando alcune fotografie compromettenti, relative al proprio addio al celibato, vengono \"taggate\" nel suo profilo. Nel finale si scopre che le prostitute autrici delle foto piccanti erano state assoldate dal padre di Valeria, desideroso di non imparentarsi con Antonio in quanto l'indesiderato genero \u00e8 comunista: Gaetano, amico del mancato sposo, cerca di risolvere la situazione e, ignaro di tutto, contatter\u00e0 proprio le prostitute in questione.\nThe Addiction [Corto].\nUn ladro entra in casa proprio mentre un uomo sta chattando con una ragazza: dopo poco tempo il malvivente si appassioner\u00e0 alla chiacchierata virtuale, dimenticando i suoi scopi criminali.\nJessica e Nicola.\nNicola, un obeso \"vitellone\" che vive ancora con la madre, fa cybersesso con una casalinga poco attraente attraverso il sito del social network.\nQuesto \u00e8 il Problema [Corto].\nUn produttore pensa di aver trovato il testimonial ideale per uno spot su un'agenzia che concede prestiti, l'attore teatrale Francosi: tuttavia egli si riveler\u00e0 troppo \"drammaturgico\" per una mera pubblicit\u00e0 televisiva.\nIndian Dream.\nGavino, un giovane meccanico, si infatua di una ragazza conosciuta in rete - la quale per far colpo su di lui finge di essere indiana - e per lei arriver\u00e0 a compiere follie: ad un certo punto decidono di incontrarsi ma Gavino non riuscir\u00e0 ad arrivare nel luogo dell'appuntamento perch\u00e9 la moglie, gelosa, gli ha manomesso i freni dell'automobile.\nDefault.\nJano \u00e8 un ragazzo solo e taciturno che passa le sue nottate sul computer: i medici gli consigliano di andare da uno psicologo ma lui prosegue imperterrito a navigare su \"Feisbum\". Un giorno compare in chat Sveva, una misteriosa ragazza che gli propone lo scambio degli amici (con questo sistema, \u00e8 riuscita ad avere 13.244 contatti in una settimana): Jano ha pi\u00f9 di 15.000 amicizie e la prospettiva di superare quota 28.000 lo ingolosisce, perci\u00f2 accetta. Ma qualcosa va storto e, alla fine, Sveva riduce il \"friends counter\" di Jano a zero e il ragazzo, vero social-maniaco, ha un attacco nervoso e viene ricoverato in ospedale: qui si scoprir\u00e0 che Sveva \u00e8 in realt\u00e0 la sua dottoressa, che ha architettato tutta questa manfrina per avere un paziente in pi\u00f9.\nGaymers.\nTramite una ragnatela di amicizie ottenute su Internet, si creer\u00e0 un triangolo sentimentale fra lo stilista gay Alex, la dolce ma sfortunata segretaria Vera e l'opportunista Matteo: pur con qualche incomprensione, tra i due uomini nascer\u00e0 un bel rapporto.\nAngelo azzurro Reloaded.\nEttore Denkel, serio ed equilibrato professore universitario, decide di trasgredire dalla routine della vita lavorativa e familiare con Molly, una misteriosa ragazza dark conosciuta in Rete. Mentre si trova con lei in un locale trasgressivo, si lascia trascinare dall'ambiente: beve, fuma una canna e inizia a cantare; al termine dell'esibizione incrocia lo sguardo con quello di Doriana, una sua vecchia compagna di classe divenuta barista, e tra i due scoppia la passione.\nLa rivincita [Corto].\nDue ex-amici si rincontrano grazie al social network; uno per\u00f2 vuole far pagare all'altro le vecchie malefatte, per cui lo lega ad una sedia e comincia a picchiarlo ripetutamente.\nL'arte di arrangiarsi [Corto].\nUn uomo accompagna alcuni bambini all'internet point come tutti i pomeriggi e, dopo aver mangiato un panino con la porchetta, torna a prenderli: i ragazzini hanno finto di essere poveri per farsi inviare denaro da ingenui sconosciuti.\nMusiche.\nLe musiche degli episodi: \"Siempre\", \"Finch\u00e9 morte non ci separi\", \"The addiction\", \"Questo \u00e8 il problema\", \"La rivincita\" e la canzone del film, sono state scritte dal cantautore romano Gabriele Ortenzi in arte Areamag. Lo stesso artista ha anche scritto la canzone \"Feisbum\", sigla dei titoli di coda, il cui tema portante ritorna negli episodi sopra elencati, riproposto sempre con arrangiamenti diversi."}
{"id": "2357419", "revid": "1543377", "url": "https://it.wikipedia.org/wiki?curid=2357419", "title": "WCDMA02", "text": "WCDMA02 \u00e8 una \"District Management Area\" della municipalit\u00e0 distrettuale di Cape Winelands.\nIl suo territorio si estende su una superficie di ; la sua popolazione, in base al censimento del 2001, \u00e8 di 6.543 abitanti."}
{"id": "2357420", "revid": "300067", "url": "https://it.wikipedia.org/wiki?curid=2357420", "title": "Ralph Drollinger", "text": ""}
{"id": "2357421", "revid": "2194936", "url": "https://it.wikipedia.org/wiki?curid=2357421", "title": "Partito Comunista d'Austria", "text": "Il Partito Comunista d'Austria (, KP\u00d6) \u00e8 un partito politico austriaco. Nato nel 1918, \u00e8 oggi il pi\u00f9 antico dei partiti in Austria. Fu proibito e duramente represso sotto il regime austrofascista di Engelbert Dollfuss e Kurt von Schuschnigg (1933-1938) e sanguinosamente perseguitato durante il periodo nazista successivo all'Anschluss (dal 1938 al 1945). Esso ha avuto un ruolo fondamentale nella Resistenza austriaca.\nFondazione.\nIl Partito \u00e8 stato ufficialmente fondato il 3 novembre 1918 da Ruth Fischer assieme ad altri operai che stavano scioperando sull'onda lunga della rivoluzione russa. Il 12 novembre del 1918 il Partito cerc\u00f2 anche di attuare, senza successo, una rivoluzione. Importante notare come il Governo sovietico non approv\u00f2 n\u00e9 aiut\u00f2 i ribelli austriaci.\nSituazione attuale.\nIl KP\u00d6 non \u00e8 rappresentato nel Parlamento austriaco, ma soltanto in governi locali e specialmente quello della citt\u00e0 di Graz dove, nelle elezioni del 2003, ha ottenuto il 20,5% dei voti. Il leader del KP\u00d6 della Stiria, Ernest Kaltenegger, \u00e8 per\u00f2 entrato in contrasto con la linea della direzione nazionale del partito. Alle successive elezioni del 2008 Kaltenegger non si \u00e8 candidato, e il partito \u00e8 drasticamente caduto all'1,12%. Il 30 marzo 2009, Ernst Kaltenegger e il presidente del KP\u00d6 della Stiria, Ernst Parteder, hanno annunciato il loro prossimo ritiro dalla vita politica, per favorire il rinnovamento generazionale in seno al Partito.\nNel voto amministrativo per l'elezione del sindaco di Graz del 26 settembre 2021 il KP\u00d6 si afferma come primo partito con il 28,9%, risultato che porta all'elezione della capolista Elke Kahr a sindaca della citt\u00e0."}
{"id": "2357424", "revid": "287204", "url": "https://it.wikipedia.org/wiki?curid=2357424", "title": "Kundgol", "text": " \nKundgol \u00e8 una suddivisione dell'India, classificata come \"town panchayat\", di 16.837 abitanti, situata nel distretto di Dharwad, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 75\u00b0 15' 0 E e ha un'altitudine di 614 .\nSociet\u00e0.\nEvoluzione demografica.\nAl censimento del 2001 la popolazione di Kundgol assommava a 16.837 persone, delle quali 8.645 maschi e 8.192 femmine. I bambini di et\u00e0 inferiore o uguale ai sei anni assommavano a 2.079, dei quali 1.040 maschi e 1.039 femmine. Infine, coloro che erano in grado di saper almeno leggere e scrivere erano 10.781, dei quali 6.338 maschi e 4.443 femmine."}
{"id": "2357426", "revid": "228587", "url": "https://it.wikipedia.org/wiki?curid=2357426", "title": "The Misadventures of Sheriff Lobo", "text": ""}
{"id": "2357428", "revid": "115814545", "url": "https://it.wikipedia.org/wiki?curid=2357428", "title": "Cima Genova (valle Gesso)", "text": "La cima Genova (3191 ) \u00e8 una montagna delle Alpi Marittime in alta valle Gesso, in provincia di Cuneo. Fa parte del gruppo del monte Argentera.\nCaratteristiche.\n\u00c8 la pi\u00f9 meridionale delle punte della \"serra dell'Argentera\". Si trova sulla dorsale che dalla cima Ghili\u00e8 si distacca verso nord raggiungendo le due vette dell'Argentera, poco a sud della cima meridionale di quest'ultimo. La vetta sorge sul confine tra i comuni di Entracque ad est e di Valdieri ad ovest.\nLa dorsale principale si distende in direzione sud-nord, arrivando dalla cima Paganini attraverso il \"passo dei detriti\", e salendo alla cima sud dell'Argentera. Dalla vetta si distacca, in direzione ovest-sud-ovest, la dorsale secondaria che, passando dalla cima Purtscheller e dalla punta de Cessole, raggiunge la Madre di Dio.\nDal punto di vista geologico, la montagna \u00e8 costituita da gneiss appartenenti al \"massiccio cristallino dell'Argentera\".\nAscensione alla vetta.\nL'accesso principale alla vetta avviene attraverso la \"via Sigismondi\", che si sviluppa dalla dorsale della Madre di Dio e sale poi fino alla cima sud dell'Argentera.\nLa via ha inizio dal \"colletto Freshfield\", tra la cima Purtscheller e la punta de Cessole. L'avvicinamento pu\u00f2 essere effettuato dal rifugio Remondino o dal rifugio Bozano. Sul sentiero che unisce i due rifugi va a morire la morena prodotta dal \"canale Freshfield\", sul versante settentrionale della dorsale, che conduce al colletto omonimo. Si tratta di un canale detritico, con inclinazione di 40-50\u00b0, maggiore nella parte sommitale, spesso chiusa da una cornice nevosa. In alternativa, si pu\u00f2 raggiungere il colletto Freshfield da sud, risalendo dal sentiero N13 in prossimit\u00e0 del rifugio Remondino.\nDal colletto, si risale in roccia fino alla cima Purtscheller (passaggi fino al III grado) da qui si scende al \"colletto Purtscheller\", e proseguendo sempre in cresta si raggiunge la vetta della cima Genova. Il grado di difficolt\u00e0 complessivo dell'intera via Sigismondi (di tipo alpinistico) \u00e8 valutato in AD-/AD; si tenga conto che questa valutazione considera anche il tratto tra la cima Genova e la cima sud dell'Argentera, che presenta i passaggi pi\u00f9 difficili della via (III+)."}
{"id": "2357430", "revid": "599013", "url": "https://it.wikipedia.org/wiki?curid=2357430", "title": "Lars Hansen", "text": ""}
{"id": "2357431", "revid": "287204", "url": "https://it.wikipedia.org/wiki?curid=2357431", "title": "Kundapura", "text": " \nKundapura (o Coondapoor, Kundapur) \u00e8 una citt\u00e0 dell'India di 28.595 abitanti, situata nel distretto di Udupi, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 37' 60 N e 74\u00b0 42' 0 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Kundapura assommava a 28.595 persone, delle quali 13.922 maschi e 14.673 femmine. I bambini di et\u00e0 inferiore o uguale ai sei anni assommavano a 2.675, dei quali 1.367 maschi e 1.308 femmine. Infine, coloro che erano in grado di saper almeno leggere e scrivere erano 22.556, dei quali 11.643 maschi e 10.913 femmine."}
{"id": "2357434", "revid": "1723025", "url": "https://it.wikipedia.org/wiki?curid=2357434", "title": "Ordine reale norvegese di Sant'Olav", "text": "L'Ordine Reale Norvegese di Sant'Olav (\"Den Kongelige Norske St. Olavs Orden\"), detto anche semplicemente Ordine di Sant'Olav, \u00e8 un ordine cavalleresco norvegese istituito da re Oscar I di Norvegia e Svezia il 21 agosto 1847, come un ordine espressamente dedicato al Regno di Norvegia.\nStoria.\nL'Ordine \u00e8 dedicato a re Olav II, conosciuto come Sant'Olav. La nobilt\u00e0 venne abolita in Norvegia nel 1821 e l'unione definitiva tra i due regni norvegese e svedese fu sciolta il 26 ottobre 1905. Poco prima, il 21 gennaio 1904, re Oscar II istitu\u00ec l'Ordine del Leone di Norvegia quale supremo Ordine del Regno; tuttavia esso non venne mai concesso ai cittadini norvegesi prima dello scioglimento dell'unione dinastica, ma solo ad alcuni membri della Casa reale ed alcuni sovrani e capi di stato esteri quali cavalieri onorari. L'Ordine del Leone norvegese non venne mai pi\u00f9 conferito anche se il successore del re Oscar II, Haakon VII, ne rimase formalmente Gran Maestro. L'Ordine di Sant'Olav divenne quindi l'unico ordine cavalleresco norvegese per i successivi ottanta anni, con il Gran Magistero spettante al Re di Norvegia. Esso veniva concesso a quanti si fossero distinti nel servizio al Re e alla patria, o verso l'umanit\u00e0. Dal 1985, esso pu\u00f2 essere concesso unicamente a cittadini norvegesi, ad eccezione di capi di Stato e regnanti stranieri che ne sono insigniti a titolo onorario.\nIl Re di Norvegia convoca una commissione di sei membri per ogni nomina, consistenti in un cancelliere, un vicecancelliere, un tesoriere di corte e un rappresentante della parte nord, centro e sud della Norvegia. Il primo ministro sceglie i membri della commissione e il monarca li approva.\nL'Ordine dispone delle seguenti classi di benemerenza con distinzioni tra le categorie civile e militare:\nDalla sua istituzione l'Ordine \u00e8 stato concesso circa 5.000 volte.\nIl Re di Norvegia, inoltre, pu\u00f2 concedere la \"Medaglia di Sant'Olav\" in oro o argento per attivit\u00e0 di beneficenza in favore della societ\u00e0, ma tale conferimento non ammette nell'Ordine coloro che ricevono la medaglia."}
{"id": "2357435", "revid": "300067", "url": "https://it.wikipedia.org/wiki?curid=2357435", "title": "Rich Laurel", "text": "Carriera.\nLaurel \u00e8 uscito nel 1977 dalla Hofstra University, dove \u00e8 stato il quarto miglior realizzatore della storia dell'ateneo con 2.102 punti totali. Al suo ultimo anno universitario ha viaggiato a una media di 30,3 punti a partita, rendimento che gli ha valso il Haggerty Award ovvero il titolo di miglior giocatore della East Coast Conference.\nI Portland Trail Blazers lo selezionarono al primo giro del draft NBA 1977 con la 19\u00aa scelta, salvo poi scambiarlo agli Atlanta Hawks in cambio di una seconda scelta al draft dell'anno successivo. Il debutto in NBA avvenne con la canotta dei Milwaukee Bucks, che lo ingaggiarono come free agent.\nNel 1978 approda nel campionato italiano alla Pallacanestro Trieste, che in quegli anni era targata Hurlingham e disputava inizialmente la Serie A2, ma Laurel con la sua squadra centr\u00f2 la promozione nella massima serie al primo tentativo. A Trieste ha disputato tre campionati: in entrambe delle sue prime stagioni ha messo a segno 28,5 punti di media, mentre al termine del terzo anno la media personale \u00e8 stata di 24,1 punti a gara.\nDal 1982 al 1984 Laurel \u00e8 stato in forza al Monaco, nell'omonimo principato, formazione che in quel period\u00f2 arrivo in finale della Coppa Federale (persa contro il Limoges). Ha anche giocato in Belgio, con il Willebroek."}
{"id": "2357439", "revid": "219110", "url": "https://it.wikipedia.org/wiki?curid=2357439", "title": "Bad Ems", "text": "Bad Ems, chiamata solo Ems fino al 1913, \u00e8 una citt\u00e0 di 9.179 abitanti della Renania-Palatinato, in Germania.\n\u00c8 il capoluogo del circondario (\"Landkreis\") Rhein-Lahn-Kreis (targa EMS) e della comunit\u00e0 amministrativa (\"Verbandsgemeinde\") omonima.\nNel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa."}
{"id": "2357440", "revid": "287204", "url": "https://it.wikipedia.org/wiki?curid=2357440", "title": "Kumta", "text": " \nKumta (o Coompta, Kumpta) \u00e8 una citt\u00e0 dell'India di 27.597 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 25' 0 N e 74\u00b0 24' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Kumta assommava a 27.597 persone, delle quali 13.992 maschi e 13.605 femmine. I bambini di et\u00e0 inferiore o uguale ai sei anni assommavano a 2.750, dei quali 1.425 maschi e 1.325 femmine. Infine, coloro che erano in grado di saper almeno leggere e scrivere erano 21.358, dei quali 11.492 maschi e 9.866 femmine."}
{"id": "2357442", "revid": "599013", "url": "https://it.wikipedia.org/wiki?curid=2357442", "title": "Charlie Davis (cestista)", "text": ""}
{"id": "2357446", "revid": "110157", "url": "https://it.wikipedia.org/wiki?curid=2357446", "title": "Rotenburg (W\u00fcmme)", "text": "Rotenburg (W\u00fcmme) \u00e8 una citt\u00e0 di 22.103 abitanti della Bassa Sassonia, in Germania.\n\u00c8 il capoluogo, e il centro maggiore, del circondario (\"Landkreis\") omonimo (targa ROW)."}
{"id": "2357447", "revid": "287204", "url": "https://it.wikipedia.org/wiki?curid=2357447", "title": "Kudligi", "text": " \nKudligi \u00e8 una suddivisione dell'India, classificata come \"town panchayat\", di 21.855 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 54' 0 N e 76\u00b0 22' 60 E e ha un'altitudine di 595 .\nSociet\u00e0.\nEvoluzione demografica.\nAl censimento del 2001 la popolazione di Kudligi assommava a 21.855 persone, delle quali 11.077 maschi e 10.778 femmine. I bambini di et\u00e0 inferiore o uguale ai sei anni assommavano a 3.331, dei quali 1.689 maschi e 1.642 femmine. Infine, coloro che erano in grado di saper almeno leggere e scrivere erano 11.771, dei quali 6.831 maschi e 4.940 femmine."}
{"id": "2357448", "revid": "599013", "url": "https://it.wikipedia.org/wiki?curid=2357448", "title": "Gene Phillips", "text": ""}
{"id": "2357450", "revid": "3831", "url": "https://it.wikipedia.org/wiki?curid=2357450", "title": "Ordine di Sant'Olav", "text": ""}
{"id": "2357452", "revid": "256896", "url": "https://it.wikipedia.org/wiki?curid=2357452", "title": "Accademia delle scienze austriaca", "text": ""}
{"id": "2357453", "revid": "767487", "url": "https://it.wikipedia.org/wiki?curid=2357453", "title": "Andr\u00e9 Sainte-Lagu\u00eb", "text": "\u00c8 anche noto per il metodo Sainte-Lagu\u00eb."}
{"id": "2357454", "revid": "599013", "url": "https://it.wikipedia.org/wiki?curid=2357454", "title": "Barry Nelson (cestista)", "text": ""}
{"id": "2357455", "revid": "767487", "url": "https://it.wikipedia.org/wiki?curid=2357455", "title": "War from a Harlots Mouth", "text": "I War from a Harlots Mouth sono un gruppo Mathcore tedesco di Berlino.\nStoria del gruppo.\nIl gruppo si form\u00f2 nel 2005 e, dopo diversi cambiamenti di formazione, incisero il loro primo EP \"Falling Upstairs\" nel 2006. Sempre quell'anno realizzarono uno split album con i Molotov Solution. L'anno successivo si unirono ai Dying Fetus per il loro \"War of Attrition Tour\" e parteciparono al \"Never Say Die! Fest\". Sempre nel 2007 firmarono per la Lifeforce e pubblicarono \"Transmetropolitan\".\nNel settembre di quell'anno il cantante Steffen abbandon\u00f2 il gruppo e fu rimpiazzato da Nico Webers dei The Ocean Collective. Nel 2008 intrapresero un tour per la promozione di \"Transmetropolitan\" per poi partecipare al \"Grinding Into Catacylism Tour\" e incisero inoltre un altro split album, questa volta con i Dead Flesh Fashion.\nNel 2009 pubblicarono il loro secondo album \"In Shoals\" e partecipano al Thrash and Burn European Tour ed infine nel 2010 pubblicarono \"MMX\""}
{"id": "2357459", "revid": "767487", "url": "https://it.wikipedia.org/wiki?curid=2357459", "title": "Odis Allison", "text": ""}
{"id": "2357461", "revid": "228587", "url": "https://it.wikipedia.org/wiki?curid=2357461", "title": "Patent Cooperation Treaty", "text": ""}
{"id": "2357462", "revid": "287204", "url": "https://it.wikipedia.org/wiki?curid=2357462", "title": "Krishnarajpet", "text": " \nKrishnarajpet \u00e8 una suddivisione dell'India, classificata come \"town panchayat\", di 22.473 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 39' 18 N e 76\u00b0 29' 18 E e ha un'altitudine di 789 .\nSociet\u00e0.\nEvoluzione demografica.\nAl censimento del 2001 la popolazione di Krishnarajpet assommava a 22.473 persone, delle quali 11.566 maschi e 10.907 femmine. I bambini di et\u00e0 inferiore o uguale ai sei anni assommavano a 2.639, dei quali 1.272 maschi e 1.367 femmine. Infine, coloro che erano in grado di saper almeno leggere e scrivere erano 15.752, dei quali 8.855 maschi e 6.897 femmine."}
{"id": "2357463", "revid": "767487", "url": "https://it.wikipedia.org/wiki?curid=2357463", "title": "Tom Owens", "text": ""}
{"id": "2357466", "revid": "287204", "url": "https://it.wikipedia.org/wiki?curid=2357466", "title": "Koratagere", "text": " \nKoratagere \u00e8 una suddivisione dell'India, classificata come \"town panchayat\", di 13.638 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 31' 22 N e 77\u00b0 13' 59 E e ha un'altitudine di 749 .\nSociet\u00e0.\nEvoluzione demografica.\nAl censimento del 2001 la popolazione di Koratagere assommava a 13.638 persone, delle quali 6.927 maschi e 6.711 femmine. I bambini di et\u00e0 inferiore o uguale ai sei anni assommavano a 1.475, dei quali 765 maschi e 710 femmine. Infine, coloro che erano in grado di saper almeno leggere e scrivere erano 9.710, dei quali 5.359 maschi e 4.351 femmine."}
{"id": "2357467", "revid": "599013", "url": "https://it.wikipedia.org/wiki?curid=2357467", "title": "Dick Gibbs", "text": ""}
{"id": "2357469", "revid": "819238", "url": "https://it.wikipedia.org/wiki?curid=2357469", "title": "Ferrovia Airasca-Saluzzo", "text": "La ferrovia Airasca-Saluzzo era una linea ferroviaria regionale per passeggeri, in esercizio dal 1884 al 1986 tra le citt\u00e0 di Airasca e Saluzzo, passando per Moretta.\nStoricamente costituita dall'unione di tratte realizzate in tempi diversi, la linea ha sempre svolto un servizio passeggeri e merci limitato, anche a causa della natura allora rurale dei luoghi attraversati.\nStoria.\nCon il Regio Decreto del 29 luglio 1879 furono inserite fra le ferrovie complementari da realizzarsi in Piemonte la linea Airasca-Moretta-Cavallermaggiore e la sua diramazione Moretta-Saluzzo, classificate inizialmente come \"ferrovie economiche\"; la prima di esse fu riclassificata, durante la fase di progettazione, quale linea di seconda categoria in considerazione del fatto che la stessa sarebbe stata \"probabilmente esercitata col materiale mobile in uso presso l'Amministrazione dell'Alta Italia\".\nLa costruzione della Airasca-Cavallermaggiore venne divisa nelle due tratte Airasca-Moretta e Moretta-Cavallermaggiore e il progetto esecutivo della prima risultava pronto nel maggio 1880, approvato dal Consiglio superiore dei lavori pubblici previe alcune modifiche che consentissero il transito promiscuo sui ponti da realizzarsi sui fiumi Pellice e Po. La gara di appalto per la costruzione della linea fu indetta il 10 maggio 1882 e lo stesso fu assegnato il 2 ottobre successivo all'impresa Abrate. L'intera linea fino a Cavallermaggiore fu aperta il 17 maggio 1886.\nNel 1867 la Provincia di Cuneo aveva nel frattempo fatto redigere dagli ingegneri Soldati ed Alasia il progetto del tronco Cuneo-Saluzzo. Pi\u00f9 tardi, su incarico di un comitato presieduto dal sindaco di Saluzzo, l'ingegner Giacomo Luigi Cora riprodusse in un progetto unico quelli precedenti di Michela e Soldati-Alasia. Fu una relazione del 19 ottobre 1879, redatta da un'apposita commissione incaricata, che pose le basi del suddetto consorzio ed individu\u00f2 le quote di riparto per la contemporanea costruzione delle due ferrovie.\nI lavori furono banditi il 14 febbraio 1882 e appaltati all'impresa Giazena che dopo alcune difficolt\u00e0 avvi\u00f2 gli stessi con apertura della ferrovia il 30 giugno 1885 e consegna alla societ\u00e0 esercente solo nel luglio 1887; la spesa complessiva ammontava a 900.000 lire dell'epoca.\nIn conseguenza delle diverse riforme che si susseguirono nel tempo la gestione della linea venne assunta dalla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare, nel 1905, alle neocostituite Ferrovie dello Stato.\nRimasta pressoch\u00e9 indenne dalle vicende legate ai due conflitti mondiali ma interessata da un traffico scarso conseguente alla natura rurale dell'area attraversata, in conseguenza dell'orientamento allora non favorevole, della Regione, allo sviluppo dei trasporti su rotaia la ferrovia fu chiusa al traffico il 1\u00ba gennaio 1986; il decreto di definitiva soppressione risale al luglio 1997. I primi binari vennero asportati gi\u00e0 l'anno successivo. \nNel 2011 una pista ciclabile, chiamata Via delle Risorgive, \u00e8 stata realizzata sfruttando il sedime della ferrovia nel tratto Airasca-Moretta.\nIl tratto compreso tra Saluzzo e Moretta \u00e8 rimasto attivo in regime di raccordo merci a servizio delle officine \"Meccanica Moretta\" specializzate nella riparazione di rotabili ferroviari. La cessazione delle attivit\u00e0 lavorative alle officine ha decretato la definitiva dismissione del tratto ferroviario Saluzzo-Moretta.\nNei progetti futuri anche la Moretta-Saluzzo verr\u00e0 convertita in pista ciclabile come da richiesta delle amministrazioni locali con l'inserimento della stessa nel progetto Eurovelo 8 (ltinerario del Mediterraneo).\nCaratteristiche.\nLa ferrovia risultava prevalentemente rettilinea, con uno sviluppo in curva pari a solo il 7% del percorso, con una pendenza media del 6,9 per mille e una massima del 17,2 per mille su una breve tratta. Modeste erano le opere d'arte, realizzate per lo scavalcamento dei corsi d'acqua.\nPercorso.\nLasciata Airasca la ferrovia rimaneva nella valle del Pellice incontrando nell'ordine la stazione di Scalenghe, la fermata di Cercenasco e la stazione di Vigone. Scavalcato il fiume e servita l'ulteriore fermata di Villafranca Piemonte era ormai raggiunto il Po, scavalcato anch'esso per giungere infine a Moretta, stazione dalla quale la linea principale proseguiva fino al 1959 alla volta di Cavallermaggiore.\nLa diramazione volgeva ancora verso sud, servendo la fermata di Torre San Giorgio e la fermata di Cervignasco. Prima di giungere al capolinea di Saluzzo, il binario ferroviario intersecava quello della tranvia Torino-Saluzzo, gestita dalla Compagnia Generale dei Tramways Piemontesi e attiva fra il 1881 e il 1950."}
{"id": "2357480", "revid": "149727", "url": "https://it.wikipedia.org/wiki?curid=2357480", "title": "Ferrovia Saluzzo-Airasca", "text": ""}
{"id": "2357482", "revid": "729019", "url": "https://it.wikipedia.org/wiki?curid=2357482", "title": "Macabebe", "text": "Macabebe \u00e8 una municipalit\u00e0 di Terza classe delle Filippine, situata nella Provincia di Pampanga, nella regione di Luzon Centrale.\nMacabebe \u00e8 formata da 25 baranggay:"}
{"id": "2357483", "revid": "1573940", "url": "https://it.wikipedia.org/wiki?curid=2357483", "title": "Prolecanitida", "text": "I Prolecanitida sono un ordine di cefalopodi estinti appartenenti agli Ammonoidea (ammoniti in senso lato), vissuti dal Devoniano Superiore al Triassico Inferiore. Si tratta di cefalopodi dotati di conchiglia esterna (\"ectococleati\"), con camere interne collegate da un sifone che permetteva all'animale di introdurre nelle camere stesse gas e liquido tramite un processo osmotico per variare il proprio galleggiamento. L'animale viveva solo nell'ultima camera, la pi\u00f9 ampia (camera d'abitazione).\nDescrizione.\nI \"Prolecanitida\" sono forme caratterizzate da suture di tipo goniatitico complesso, fino a ceratitico. La filogenesi di questo gruppo porta da linee suturali molto semplici nel Devoniano terminale fino a estremamente complesse, per la comparsa di numerosi lobi ombelicali (fino a una quindicina) e l'articolazione dei lobi ventrale e laterale in elementi secondari. La caratteristica peculiare di questo ordine, che lo distingue dagli altri \"Ammonoidea\" sono i \"colletti settali\" \"retrocoanitici\", rivolti cio\u00e8 in direzione posteriore, verso l'apice della conchiglia (e non verso l'apertura come in tutti gli altri ammonoidi). All'estrema complicazione delle suture fa riscontro una notevole conservativit\u00e0 nella morfologia della conchiglia, discoidale o lenticolare, prevalentemente liscia o (raramente) con ornamentazione poco pronunciata, consistente di solito in nodi. La filogenesi del gruppo va generalmente da forme con conchiglia evoluta a decisamente involuta.\nClassificazione.\nQuesto ordine relativamente piccolo rimane tuttora un gruppo piuttosto enigmatico e isolato dal punto di vista filetico. Presenta notevoli convergenze dal punto di vista della morfologia suturale con i Ceratitida, anche se dal punto della morfologia della conchiglia risulta poco confrontabile per la notevole semplicit\u00e0 e relativa monotonia dei caratteri.\nAlcuni ricercatori su base cladistica ritengono i \"Prolecanitida\" del Permiano Superiore come le forme ancestrali dei \"Ceratitida\", e quindi di tutti gli ammonoidi mesozoici. Altri mettono in rilievo significative differenze nella formula suturale tra ceratiti e prolecaniti per rigettare questa ipotesi e sostenere invece la derivazione delle ceratiti vere e proprie dai \"Goniatitida\". Secondo questa ipotesi i \"Prolecanitida\" sarebbero quindi un ramo evolutivo a s\u00e9 stante e privo di discendenti.\nDistribuzione stratigrafica.\nI \"Prolecanitida\" compaiono alla fine del Devoniano, probabilmente dai \"Goniatitida\" (sottordine \"Tornoceratina\"), e sono forme abbastanza comuni per tutto il Paleozoico Superiore (si distinguono una quarantina di generi e circa 250 specie). Raggiungono la massima frequenza e la maggiore differenziazione nel tardo Permiano Inferiore (Artkinsiano), con 13 generi, per poi declinare gradualmente. Un paio di generi superano la grande crisi biologica permo-triassica e si estinguono entro il Triassico Inferiore, soppiantati dai \"Ceratitida\" e dai primi \"Ammonitida\". Tra i generi pi\u00f9 noti si possono ricordare \"Pronorites\" (Carbonifero) e \"Medlicottia\" (Permiano)."}
{"id": "2357484", "revid": "284225", "url": "https://it.wikipedia.org/wiki?curid=2357484", "title": "Emissione termoionica", "text": ""}
{"id": "2357487", "revid": "767487", "url": "https://it.wikipedia.org/wiki?curid=2357487", "title": "Rich Rinaldi", "text": ""}
{"id": "2357488", "revid": "1543377", "url": "https://it.wikipedia.org/wiki?curid=2357488", "title": "Andrea Vento", "text": "Biografia.\nFiglio di Sergio Vento, dopo una laurea presso l'Universit\u00e0 Bocconi di Milano, compie il praticantato giornalistico presso \"Adnkronos\", collaborando successivamente con le testate \"Il Foglio\", \"Indipendente\", \"Critica Sociale\", \"il Velino\", \"MF\", \"Tempi\", \"Limes\", \"Storia in rete\" trattando temi relativi alle relazioni internazionali ed alla storia contemporanea Su \"Il Foglio\" cura la dal 1996 al 2005 la rubrica di successo \"Farnesina\".\n\u00c8 stato dal 1997 al 2011 dirigente del Comune di Milano, dove si \u00e8 occupato di relazioni internazionali, cooperazione allo sviluppo e promozione culturale, collaborando con i sindaci Gabriele Albertini e Letizia Moratti. \u00c8 inoltre ufficiale della riserva dell'Esercito Italiano: nel 2009 \u00e8 stato \"Assistant Political Advisor\" presso il comando della International Security Assistance Force in Afghanistan. Esperto di temi relativi a sicurezza internazionale, conflitti in Medio Oriente ed Asia Centrale, relazioni transatlantiche, dialogo euromediterraneo e flussi migratori, oltre che in materie come la cooperazione e la promozione culturale. Dal 2001 al 2013 \u00e8 stato membro del consiglio d'amministrazione della Fondazione Stelline e dal 2010 al 2013 Presidente della Stelline Servizi Congressuali; \u00e8 stato inoltre membro del consiglio generale della Fondazione Fiera di Milano dal 2006 al 2009. \u00c8 stato consulente su temi legati all'internazionalizzazione di Provincia di Milano, Provincia di Pavia, Fiera Milano SpA, Fiera Milano International, consigliere d'indirizzo della Fondazione Centro per lo sviluppo dei rapporti Italia Russia. Attualmente \u00e8 attivo imprenditore nel settore della consulenza strategica.\nVincitore del Premio Acqui Storia 2011 (sezione divulgativa) con \"In silenzio gioite e soffrite. Storia dei servizi segreti italiani dal Risorgimento alla Guerra Fredda\" (il Saggiatore, Milano 2011). "}
{"id": "2357490", "revid": "330270", "url": "https://it.wikipedia.org/wiki?curid=2357490", "title": "Guillaume Raynal", "text": ""}
{"id": "2357491", "revid": "330270", "url": "https://it.wikipedia.org/wiki?curid=2357491", "title": "Guillaume-Thomas Raynal", "text": ""}
{"id": "2357493", "revid": "330270", "url": "https://it.wikipedia.org/wiki?curid=2357493", "title": "Guillaume Thomas Fran\u00e7ois Raynal", "text": ""}
{"id": "2357494", "revid": "767487", "url": "https://it.wikipedia.org/wiki?curid=2357494", "title": "Jackie Ridgle", "text": ""}
{"id": "2357496", "revid": "330270", "url": "https://it.wikipedia.org/wiki?curid=2357496", "title": "Guillaume Thomas Raynal", "text": ""}
{"id": "2357497", "revid": "114405355", "url": "https://it.wikipedia.org/wiki?curid=2357497", "title": "Gilera DNA", "text": "Il Gilera DNA \u00e8 uno scooter della casa motociclistica Gilera in commercio a partire dal 2000, ma presentata alcuni mesi prima al salone di Ginevra.\nIl contesto.\n\u00c8 stata prodotta in tre differenti motorizzazioni: Piaggio 50 cm\u00b3 a 2 tempi, e 125 / 180\u00a0cm\u00b3 4 tempi, tutte a carburatore. Le colorazioni erano tre (rossa, gialla e nera) disponibili in stile normale o racing (cio\u00e8 con adesivi dal \"look\" decisamente aggressivo).\nNel 2006 la versione 50\u00a0cm\u00b3 ha subito un restyling per quanto riguarda il manubrio anteriore e la colorazione.\nDescrizione.\nIl telaio (in trafilato di acciaio) adotta soluzioni tecniche innovative per la sua categoria: di tipo culla aperta, a doppia trave discendente, \u00e8 lo stesso per tutte e tre le motorizzazioni, con una sola differenza: le due maggiori montano due ammortizzatori posteriori (uno per parte). Tuttavia l'alloggio destro \u00e8 presente anche nei telai destinati al motore 50, seppur inutilizzato.\nPer quanto riguarda la ciclistica, la scelta dei cerchioni, da 14\", ricade sulla lega d'alluminio pressofusa 3,50x14 (pneumatico Tubeless 120/70-14 per l'anteriore e 140/70-14 per il posteriore); il disco anteriore e il disco posteriore, entrambi autoventilati rispettivamente da 240\u00a0mm e da 200\u00a0mm, sono abbinati a pinze Grimeca o Brembo; le forcelle sono di tipo idraulico con steli da 35\u00a0mm.\nCon un peso di 125\u00a0kg a secco (110 per il 50\u00a0cm\u00b3) e dimensioni di 189x72x78 cm, la moto si dimostra abbastanza agile anche in mezzo al traffico e nelle piccole manovre.\nLa strumentazione del DNA presenta un contagiri analogico e un cruscotto completamente digitale, che permette in un colpo solo di tenere sotto controllo lo status del veicolo. Entrambi sono perfettamente integrati nel cupolino anteriore.\nIl serbatoio \u00e8 in realt\u00e0 posizionato molto pi\u00f9 in basso del solito, lasciando spazio ad un voluminoso vano portacasco. Anche la sella \u00e8 removibile, e copre il vano batteria, il serbatoio dell'olio (per la versione 2t), e un piccolo vano quadrato di plastica di circa 12\u00a0cm utile per ospitare i documenti o un bloccadisco. Il serbatoio ha una capacit\u00e0 di 10 litri, di cui 2 litri di riserva. Per la motorizzazione due tempi, il serbatoio dell'olio pu\u00f2 contenere 1,2l di lubrificante.\nLa benzina viene portata in alto mediante un'apposita pompa, in un piccolo pre-serbatoio (con ritorno) da circa 40\u00a0cm\u00b3. Da qui, per depressione, raggiunge il carburatore.\nIl cambio \u00e8 automatico, di tipo CVT comune a tutti gli scooter, pertanto entrambe le leve sul manubrio sono destinate all'impianto frenante.\nLa moto non presenta un vero e proprio impianto elettrico, in quanto il lampeggiamento degli indicatori di direzione, il caricamento batteria e l'attivazione di alcune funzioni/luci, \u00e8 gestito dal regolatore di tensione (di produzione Magneti Marelli a 8 poli, molto comune tra gli scooter di derivazione Piaggio).\nIl veicolo viene predisposto per il rapido montaggio di un antifurto (acquistabile separatamente), da collegare ad un morsetto di cavi nascosto sotto la sella."}
{"id": "2357499", "revid": "175425", "url": "https://it.wikipedia.org/wiki?curid=2357499", "title": "Adelaide City", "text": ""}
{"id": "2357502", "revid": "729019", "url": "https://it.wikipedia.org/wiki?curid=2357502", "title": "Magalang", "text": "Magalang \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nMagalang \u00e8 formata da 27 baranggay:"}
{"id": "2357503", "revid": "599013", "url": "https://it.wikipedia.org/wiki?curid=2357503", "title": "Jeff Halliburton", "text": ""}
{"id": "2357511", "revid": "110157", "url": "https://it.wikipedia.org/wiki?curid=2357511", "title": "La dama di picche (opera)", "text": "\"La dama di picche\", op. 68 \u00e8 un'opera in tre atti e sette scene composta da P\u00ebtr Il'i\u010d \u010cajkovskij con libretto di Modest \u010cajkovskij (suo fratello minore) revisionato ed integrato dal compositore, basata sull'omonimo racconto di Aleksandr Pu\u0161kin.\nStoria della composizione.\nL'amministrazione dei teatri imperiali nel 1887 propose a \u010cajkovskij di comporre un'opera sul soggetto creato da Ivan Vsevolo\u017eskij, sulla base del racconto di Pu\u0161kin. Dapprima egli rifiut\u00f2 l'offerta, ma due anni dopo ci ripens\u00f2 ed accett\u00f2. L'opera venne composta in buona parte tra gennaio e marzo del 1890, mentre il compositore si trovava all'Hotel Washington a Firenze.\nIl soggetto originale venne radicalmente cambiato dal fratello del musicista, Modest, che scrisse il libretto, anche se durante la composizione lo stesso \u010cajkovskij vi apport\u00f2 dei cambiamenti. Particolarmente impegnativa \u00e8 la parte di Herman, che canta in tutte le scene: essa fu ultimata in collaborazione con il tenore Nikolaj Figner, al quale venne affidato il difficile ruolo per la prima. Nella seconda met\u00e0 del 1890 l'opera venne completata e venne messa in scena il 7 (19) dicembre al teatro Mariinskij di San Pietroburgo, sotto la direzione di Eduard N\u00e1pravn\u00edk. Il successo fu enorme.\nCos\u00ec P\u00ebtr Il'i\u010d \u010cajkovskij scriveva: \u00abTutti i miei amici sono entusiasti de \"La dama di picche\". Mi pare che l'opera sia in effetti riuscita bene, ma va detto che il libretto \u00e8 splendido nel vero senso del termine. Devo confessare che mi piace pi\u00f9 di tutte le altre che ho composto e che non riesco a suonare molti passaggi come si deve per l'emozione traboccante. Mi toglie il respiro e ho voglia di piangere! Mio Dio, \u00e8 possibile che mi sbagli? Vedremo\u00bb.\nPer un certo periodo l'opera venne rappresentata in francese, con il titolo \"Pique dame\". Oggi per\u00f2 viene rappresentata sempre nella versione originale russa.\nL'organico dell'orchestra \u00e8 il seguente:\nTrama.\nL'azione ha luogo a San Pietroburgo alla fine del XVIII secolo.\nAtto I.\nScena prima Nel Giardino d'estate. Gli ufficiali Surin e \u010cekalinskij parlano dello strano comportamento del loro conoscente Herman, un altro ufficiale di origine tedesca, povero e ambizioso: egli passa le sue notti nelle sale da gioco, senza per\u00f2 mai osare tentare la sorte. Arriva proprio Herman, accompagnato dal conte Tomskij, e racconta di essere follemente innamorato, ma di non sapere nemmeno il nome della sua amata. Si unisce al gruppo il principe Eleckij, che parla del suo imminente fidanzamento: Herman apprende con sgomento che la fidanzata in questione \u00e8 proprio la sua innamorata, che si chiama Liza, perch\u00e9 in quel momento passa l\u00ec vicino accompagnando la contessa sua nonna. Le due donne, notando lo sguardo dell'infelice Herman, sono prese da oscuri presentimenti. Tomskij racconta la leggenda che circonda la fortuna della vecchia contessa: da giovane era molto bella, ma aveva perso una fortuna al gioco. Era vissuta in Francia, dove incontr\u00f2 il conte di Saint Germain che, ammaliato da lei, le confid\u00f2 il segreto per vincere al gioco detto delle tre carte, cos\u00ec ella seppe rifarsi delle perdite precedenti e vincere una fortuna. La contessa confid\u00f2 il segreto prima al marito e poi ad un amante, ma in seguito le apparve in sogno un fantasma che l'avvis\u00f2 che il terzo uomo a cui avrebbe confidato il segreto sarebbe stato per lei sinonimo di morte. Herman \u00e8 molto colpito dal racconto, ma inizia una tempesta e tutti, tranne lui, se ne vanno.Scena seconda A casa della contessa. Liza \u00e8 con le sue amiche che cantano, mentre lei \u00e8 pensierosa. Rimasta sola nella sua camera, lascia aperta la porta del terrazzo, quando compare Herman che si getta ai suoi piedi. La nonna bussa alla porta e Liza fa nascondere Herman. Quando la contessa se n'\u00e8 andata, i due si dichiarano a vicenda il loro amore.\nAtto II.\nScena prima Ad un ballo in maschera. I compagni di Herman lo prendono in giro per la sua ossessione di impadronirsi del segreto delle tre carte. Eleckij nota che Liza \u00e8 triste e le assicura il suo amore. Il maestro di cerimonie annuncia l'inizio dell'intermezzo \"La fedelt\u00e0 delle pastorelle\", dopo il quale Liza d\u00e0 a Herman di nascosto le chiavi della stanza della nonna, dicendogli che la vecchia sar\u00e0 assente l'indomani. Il giovane per\u00f2 si persuade a recarsi dalla contessa quella notte stessa, per carpirle il segreto per vincere al gioco.Scena seconda Nella camera della contessa. Herman sta aspettando ed osserva il ritratto della contessa da giovane. Quando l'anziana entra, egli la implora di svelarle il segreto delle tre carte, ma lei, terrorizzata, tace. Allora Herman la minaccia con una pistola, al che la contessa cade a terra morta senza aver rivelato il suo segreto. Allertata dal rumore arriva Liza, che vede il suo innamorato ancora armato e la nonna riversa a terra. La ragazza allora lo scaccia, maledicendolo.\nAtto III.\nScena prima Nella camera di Herman in caserma. Herman legge un messaggio di Liza, che chiede un incontro chiarificatore. Dalla finestra una folata di vento fa apparire lo spettro della contessa che gli rivela, a condizione di sposare la nipote, le tre carte del segreto: il tre, il sette e l'asso.Scena seconda Presso il canale d'inverno. Liza aspetta l'amato passeggiando lungo il fiume; finalmente, allo scoccare della mezzanotte, Herman arriva, ripetendo le parole che ha sentito dallo spettro della contessa, poi scappa via per andare a giocare. Liza non lo segue e, convinta che oramai tutto sia perduto, si getta nel fiume.Scena terza Alla bisca. Gli ufficiali giocano e si divertono tra canti e risate. C'\u00e8 anche Eleckij, che ha rotto il fidanzamento con Liza. Arriva Herman e si mette a giocare, tra la sorpresa generale. Egli vince la prima e la seconda giocata con il tre ed il sette, guadagnando una somma strepitosa. Rigioca tutto ma nessuno osa sfidarlo. Si fa avanti allora il principe Eleckij che accetta la sfida. Sicuro della vittoria Hermann non guarda neppure la carta, annunciando: \"Asso!\", invece appare la dama di picche, nella quale Herman crede di riconoscere il ghigno della vecchia contessa. Disperato Hermann si suicida e, agonizzante, chiede perdono a Liza.\nStruttura dell'opera.\nAtto I.\nScena prima\nScena seconda\nAtto II.\nScena prima\nScena seconda\nAtto III.\nScena prima\nScena seconda\nScena terza"}
{"id": "2357512", "revid": "767487", "url": "https://it.wikipedia.org/wiki?curid=2357512", "title": "Masantol", "text": "Masantol \u00e8 una municipalit\u00e0 di Terza classe delle Filippine, situata nella Provincia di Pampanga, nella regione di Luzon Centrale.\nMasantol \u00e8 formata da 26 baranggay:"}
{"id": "2357521", "revid": "287204", "url": "https://it.wikipedia.org/wiki?curid=2357521", "title": "Kushalnagar", "text": " \nKushalnagar (o Kushalanagara, o anche Fraserpet) \u00e8 una suddivisione dell'India, classificata come \"census town\", di 13.262 abitanti, situata nel distretto di Kodagu, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 28' 0 N e 75\u00b0 58' 0 E e ha un'altitudine di 830 .\nSociet\u00e0.\nEvoluzione demografica.\nAl censimento del 2001 la popolazione di Kushalnagar assommava a 13.262 persone, delle quali 7.010 maschi e 6.252 femmine. I bambini di et\u00e0 inferiore o uguale ai sei anni assommavano a 1.600, dei quali 801 maschi e 799 femmine. Infine, coloro che erano in grado di saper almeno leggere e scrivere erano 10.302, dei quali 5.742 maschi e 4.560 femmine."}
{"id": "2357522", "revid": "112145161", "url": "https://it.wikipedia.org/wiki?curid=2357522", "title": "Rifugio 3A", "text": "Il rifugio 3A \u00e8 un rifugio alpino situato in alta val Formazza a 2.960\u00a0m s.l.m., vicino al Lago del Sabbione e al ghiacciaio Siedel, a poca distanza dalla frontiera con la Svizzera.\nStoria.\nIl rifugio fu inaugurato dai volontari dell'associazione Operazione Mato Grosso nel 1979.\n\u00c8 dedicato a tre volontari dell'organizzazione, \"Anna, Attilio ed Alessandro\" (da cui il nome del rifugio \"3A\"), morti in un incidente automobilistico.\nCaratteristiche e informazioni.\nIl rifugio \u00e8 di propriet\u00e0 dell'Operazione Mato Grosso, organizzazione volontaristica che ne utilizza i proventi per finanziare le attivit\u00e0 sociali dell'associazione in America Latina.\nSi trova sulla dorsale secondaria che scende dal Blinnenhorn prima in direzione sud-est, poi verso est-nord-est, separando il vallone del Lago del Sabbione dal \"ghiacciaio Siedel\".\nIl rifugio ha una struttura in muratura di pietrame, a due piani; \u00e8 dotato di acqua corrente interna, servizi igienici interni, docce calde, ed impianto di riscaldamento. Dispone di 90 posti letto, disposti in camerette ed in camerate comuni. In inverno \u00e8 disponibile un ampio locale invernale nella mansarda dell'edificio retrostante il rifugio, accessibile attraverso una scaletta metallica. Il locale \u00e8 fornito di circa 20 posti letto con materassi e coperte.\nAccessi.\nSi segue la statale della val Formazza fino al suo termine, presso il \"lago di Morasco\". Da qui si sale a piedi all\"'Alpe Bettelmatt\", da dove si raggiunge per sentiero la \"piana dei camosci\". Da questa si risale al \"ghiacciaio Siedel\", risalendo il quale si arriva al rifugio.\n\u00c8 anche possibile salire al rifugio risalendo, dal lago di Morasco, la valle del \"rio del Sabbione\" fino al \"lago del Sabbione\" ed al Rifugio Cesare Mores; da qui, volgendo a destra, si risale direttamente al rifugio 3A.\nAltre attivit\u00e0.\nSul ghiacciaio Siedel \u00e8 stato installato uno skilift che permette la pratica dello sci estivo; l'impianto \u00e8 gestito dalla stessa OMG tramite i gestori del rifugio.\nI gestori organizzano inoltre settimane \"a tema\" su trekking, sci, alpinismo e mineralogia."}
{"id": "2357526", "revid": "287204", "url": "https://it.wikipedia.org/wiki?curid=2357526", "title": "Kurgunta", "text": " \nKurgunta \u00e8 una suddivisione dell'India, classificata come \"census town\", di 8.584 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 17\u00b0 11' 60 N e 77\u00b0 20' 60 E e ha un'altitudine di 417 .\nSociet\u00e0.\nEvoluzione demografica.\nAl censimento del 2001 la popolazione di Kurgunta assommava a 8.584 persone, delle quali 4.385 maschi e 4.199 femmine. I bambini di et\u00e0 inferiore o uguale ai sei anni assommavano a 1.086, dei quali 589 maschi e 497 femmine. Infine, coloro che erano in grado di saper almeno leggere e scrivere erano 4.340, dei quali 2.657 maschi e 1.683 femmine."}
{"id": "2357527", "revid": "287204", "url": "https://it.wikipedia.org/wiki?curid=2357527", "title": "Rogozarski", "text": ""}
{"id": "2357528", "revid": "287204", "url": "https://it.wikipedia.org/wiki?curid=2357528", "title": "Rogozarski IK-3", "text": ""}
{"id": "2357534", "revid": "227910", "url": "https://it.wikipedia.org/wiki?curid=2357534", "title": "Croce di Berengario", "text": "La croce di Berengario \u00e8 custodita nel Museo e Tesoro del Duomo di Monza. \u00c8 anche detta croce del Regno perch\u00e9 l'oggetto fu indossato nella cerimonia di incoronazione sia da Berengario che dai successivi re d'Italia.\n\u00c8 un affascinante e storico gioiello di oreficeria carolingia, e risale alla fine del IX o ai primi anni del X secolo.\nIl monile misura 23\u00d722\u00a0cm e presenta al centro uno zaffiro in forma ovale, fermato da graffe a forma di fogliette, e circondato da otto gemme alternate ad altrettante coppie di perle. Ogni braccio \u00e8 decorato con tre file di gemme e perle.\nAl braccio inferiore della croce greca \u00e8 appesa, tramite una piccola catena, un'ametista ovale sulla quale \u00e8 incisa la figura di Diana adornata da una falce di luna. La gemma \u00e8 di fattura romana ed \u00e8 databile al III secolo.\nL'imperatore Berengario ne fece omaggio all'antica Basilica longobarda di Monza insieme ad altri doni e privilegi.\nLa croce di Berengario, insieme alla Corona Ferrea \u00e8 raffigurata nel moderno stemma di Monza."}
{"id": "2357537", "revid": "112145190", "url": "https://it.wikipedia.org/wiki?curid=2357537", "title": "Rifugio Claudio e Bruno", "text": "Il rifugio Claudio e Bruno \u00e8 un rifugio alpino situato a 2.710\u00a0m s.l.m. sopra il Lago del Sabbione, in alta val Formazza, in provincia del Verbano-Cusio-Ossola.\nStoria.\nInizialmente il rifugio era costituito da una struttura in lamiere di metallo e venne poi ricostruito con un edificio in pietra sempre nella localit\u00e0 del Lago del Sabbione.\nIl nuovo edificio venne inaugurato nel 1979, \u00e8 venne poi completamente ristrutturato nel 1995, ottenendo la sua struttura attuale.\nIl nome \"Rifugio Claudio e Bruno\" deriva da due volontari della OMG morti durante lo svolgimento di una missione in America Latina.\nCaratteristiche e informazioni.\nIl rifugio \u00e8 di propriet\u00e0 dell'Operazione Mato Grosso, associazione volontaristica che utilizza i ricavi di questo ed altri rifugi per finanziare progetti umanitari in America Latina.\n\u00c8 una struttura in muratura di pietrame con pianta ad \"L\" dotato di 90 posti letto (di cui circa 30 costituito da materassi su tavolato). \nL'edificio si trova a monte del lago del Sabbione, a breve distanza dal ghiacciaio Strahlgrat-Hohsand. \u00c8 dotato di acqua corrente, servizi interni, riscaldamento.\nAccessi.\nIl percorso di accesso ha inizio dal lago di Morasco, punto ove termina la statale della val Formazza. Da qui si risale il \"vallone del Sabbione\" fino al lago del Sabbione, dove sorge il Rifugio Cesare Mores. Si costeggia quindi il lago in sinistra orografica seguendo un evidente sentiero che conduce al rifugio. Il percorso richiede circa 3 ore dal lago Morasco."}
{"id": "2357538", "revid": "320578", "url": "https://it.wikipedia.org/wiki?curid=2357538", "title": "Radicale compassione", "text": ""}
{"id": "2357543", "revid": "339392", "url": "https://it.wikipedia.org/wiki?curid=2357543", "title": "Yahiko Miyojin", "text": ""}
{"id": "2357550", "revid": "15756", "url": "https://it.wikipedia.org/wiki?curid=2357550", "title": "Sagra di San Giorgio", "text": "L'ultima domenica di agosto a San Giorgio di Brunico si festeggia il Kirschta (ted. \"Kirchstag\", it. \"Sagra\"), la festa della chiesa, e contemporaneamente l'\"Ernte-Dank\", la festa del raccolto. \u00c8 uno dei momenti pi\u00f9 sentiti da tutta la comunit\u00e0, che contribuisce con tutte le sue componenti alla riuscita della festa.\nLa data della festa risale a quando, il 21 gennaio 1483, il vescovo ausiliare di Bressanone, Konrad Reichard, consacr\u00f2 la nuova chiesa, con un atto, tuttora conservato, in cui stabiliva che la festa della chiesa si sarebbe celebrata ogni anno la domenica successiva a san Bartolomeo (24 agosto).\nKirschtafreita.\nIl Kirschta si svolge secondo un copione tradizionale consolidato. L'inizio ufficiale si ha il venerd\u00ec sera (\"Kirschtafreita\"), con un concerto serale della Musikkapelle presso il padiglione all'aperto, e con la questua, da parte dei bambini, per le case del paese, dei Krapfen della festa (\"Kirschtakropfen\"), preparati dalle donne nei giorni precedenti. Ma la vera festa ha inizio solo dopo che \u00e8 stato eretto il \"Kirschtamichlbaum\", il sabato pomeriggio (\"Kirschtasomsta\").\nKirschtasomsta.\nIl Kirschtamichlbaum (che segnala anche a grande distanza che \u00e8 in corso la festa) \u00e8 costituito dal fusto di una delle pi\u00f9 alte piante dei boschi intorno a San Giorgio, sulla cui sommit\u00e0, ornata di ghirlande di fiori, viene fissato un pupazzo a grandezza naturale raffigurante un contadino tirolese in abiti tradizionali. Oggigiorno il Michl reca in mano un Kirschtakropfen e una bandiera bianca e rossa del Tirolo, mentre un tempo al posto della bandiera c'era un fiasco di vino. L'enorme tronco del Kirschtamichlbaum va issato a forza di braccia, con una tecnica tradizionale, servendosi di pali uniti da corde, ciascuno dei quali viene spinto da diverse persone.\nL'innalzamento del Kirschtamichlbaum viene effettuato da giovanotti del paese (\"Jergina Buibn\"), che si fanno un punto di onore non solo di innalzarlo rapidamente e con destrezza, ma anche di \"difenderlo\" da possibili \"sabotaggi\" provenienti dai villaggi vicini. Per organizzare questo vero e proprio evento \u00e8 attivo da tempo un apposito comitato (\"Kirschtamichl-Komitee\"). Le operazioni di innalzamento dell'albero sono seguite da un pubblico formato dagli altri abitanti del paese, dalle donne, e da qualche turista, mentre un'orchestrina, pi\u00f9 o meno improvvisata, accompagna con liete note lo sforzo di coloro che issano il Kirschtamichlbaum.\nNon di rado nei pressi dell'albero vengono improvvisate esibizioni di \"Goa\u00dflschn\u00f6lln\", l'arte di schioccare la frusta, ancora molto praticata nel paese.\nL'innalzamento ha inizio poco dopo mezzogiorno, e l'operazione richiede comunque alcune ore. Al termine, quando si \u00e8 constatato che il tronco \u00e8 perfettamente verticale, viene dato un segnale acustico, uno scoppio che rimbomba per la valle, e da questo momento ha inizio la vera festa, nell'area adiacente al Kirschtamichlbaum, attrezzata con chioschi per mescita di birra o la consumazione di cibi, tra cui molte specialit\u00e0 pusteresi, e in particolare il \"Kirschtakropfen\".\nIn serata, poi, la festa si anima con concerti di gruppi musicali moderni, mentre si vendono i biglietti della pesca di beneficenza il cui ricavato andr\u00e0 alla Musikkapelle, organizzatrice della festa. Il primo premio \u00e8 costituito dal legname del Kirschtamichlbaum, di valore commerciale non trascurabile (l'estrazione ha luogo la domenica sera).\nKirschtasunnta.\nLa domenica della festa (\"Kirschtasunnta\") si apre con le cerimonie religiose. Dopo la messa solenne vi \u00e8 la benedizione dell'\"Erntekranz\" (\"corona del raccolto\"), una gigantesca corona costruita intrecciando e disponendo in modo artistico i pi\u00f9 bei prodotti dei campi di San Giorgio, ed una processione per le vie di San Giorgio (sponda sinistra dell'Aurino). La processione effettua diverse soste in luoghi dove sono stati collocati improvvisati altarini per una benedizione delle diverse parti del paese. Ogni sosta \u00e8 accompagnata da canti del coro parrocchiale e musiche eseguite dalla Musikkapelle.\nNel primo pomeriggio, poi, vi \u00e8 l'\"Aufmarsch\", sfilata delle bande musicali invitate alla festa, non solo dal resto dell'Alto Adige ma anche da Austria, Svizzera e Germania. In alcune occasioni, la sfilata \u00e8 accompagnata da un vero corteo con carri trainati da cavalli e figuranti che rappresentano i mestieri tradizionali. La sfilata parte dall'estremit\u00e0 sud del paese, percorre tutta San Giorgio, attraversa il ponte della chiesa e sale a Gissbach fino al padiglione, dove si tiene la festa. Dopodich\u00e9, le bande si alternano per tutto il pomeriggio, ciascuna eseguendo le musiche del proprio repertorio, mentre la sera \u00e8 di nuovo dedicata ai gruppi di musica \"moderna\".\nKirschtamunta.\nLa festa non si esaurisce la domenica, perch\u00e9 \u00e8 tradizione che a San Giorgio anche il luned\u00ec successivo (\"Kirschtamunta\") non sia lavorativo. Infatti, \u00e8 un evento importante anche l'abbattimento del Kirschtamichlbaum (eseguito in pochi minuti con un trattore), che \u00e8 seguito dal distacco del fantoccio, che viene poi \"accompagnato\" per le strade del paese da gruppi di festanti, spesso accompagnati da musiche prodotte non solo con i tradizionali strumenti musicali a fiato, ma anche da strumenti particolari come il Teufelsgeige (letteralmente \"violino del diavolo\", ma in realt\u00e0 \u00e8 un rustico idiofono a percussione). Questo \"funerale\" del Michl si prolunga spesso nella notte (e a volte anche nei giorni successivi), con frequenti soste nei bar del paese per festose bevute in compagnia."}
{"id": "2357552", "revid": "123923154", "url": "https://it.wikipedia.org/wiki?curid=2357552", "title": "Live in the City of Light", "text": "Live in the City of Light \u00e8 un doppio album dal vivo del gruppo musicale britannico Simple Minds, pubblicato nel 1987 dalla EMI.\n\u00c8 uscito per documentare il successo a livello mondiale del tour di \"Once Upon a Time\" e ha raggiunto il n\u00b0 1 nel Regno Unito.\nIl disco contiene le registrazioni dal vivo tratte dal concerto del gruppo allo Z\u00e9nith di Parigi (citt\u00e0 a cui allude il titolo stesso dell'album) del 12 agosto 1986 (ad eccezione del brano \"Someone Somewhere in Summertime\", che \u00e8 stato registrato ad un concerto dell'ottobre 1986 al Sydney Entertainment Centre) (anche se l'album non \u00e8 stato registrato l\u00ec, all'interno della copertina apribile presenta una fotografia di un concerto del tour del 1986 che si \u00e8 svolto in una piazza a Locarno, Svizzera). Una caratteristica dei Simple Minds era di eseguire alcuni brani dal vivo modificandone completamente la struttura. In questo album i brani dove si manifesta pi\u00f9 evidente questa caratteristica sono: \"Promised You a Miracle\", \"Book of Brilliant Things\", \"East at Easter\" e \"New Gold Dream\".\nSulla copertina \u00e8 raffigurato un Claddagh Ring.\nTracce.\nDisco 1\nDisco 2"}
{"id": "2357553", "revid": "599013", "url": "https://it.wikipedia.org/wiki?curid=2357553", "title": "Ariel Z\u00e1rate", "text": "Biografia.\nHa quattro fratelli, di cui tre calciatori: due pi\u00f9 giovani, Rolando, che si \u00e8 ritirato dal calcio nel 2012, e Mauro, che ha un passato calcistico in Argentina, Inghilterra e Italia, e uno pi\u00f9 grande, Sergio, che ora ricopre il ruolo di procuratore sportivo.\nCarriera.\nClub.\nLa sua carriera professionistica inizia in Messico al Club Deportivo Toluca, dopodich\u00e9, passato un anno al Riccione Calcio in Italia, Z\u00e1rate trascorre sette anni in Spagna giocando con C\u00e1diz CF, CF Malaga (contribuendo, nel 1999, alla promozione degli andalusi in Primera Divisi\u00f3n), Elche CF e Xerez CD.\nSuccessivamente, Z\u00e1rate torna in Argentina, per giocare con alcune squadre di piccolo rango: Club Deportivo Mor\u00f3n, Club Deportivo Social y Trist\u00e1n Su\u00e1rez e Club Atl\u00e9tico All Boys."}
{"id": "2357554", "revid": "767487", "url": "https://it.wikipedia.org/wiki?curid=2357554", "title": "David Nixon", "text": "Carriera universitaria.\nAtteso all'universit\u00e0 di BYU gioca con la squadra di football americano dei Cougars a partire dal 2006\nCarriera professionistica.\nStagione 2009\nIl 4 maggio dopo non esser stato scelto nel draft ha firmato con gli Oakland Raiders un contratto di un anno. Il 6 settembre \u00e8 passato nella squadra delle riserve. Il 21 novembre a causa dell'infortunio accorso a Ricky Brown \u00e8 passato nei 53 giocatori \"attivi\" del \"roster\" della squadra. Ha giocato la sua prima partita ufficiale il 22 novembre contro i Cincinnati Bengals, in totale ha giocato 3 partite di cui nessuna da titolare.\nStagione 2010\n\u00c8 diventato \"restricted free agent\", poi ha firmato per un anno con i Raiders. Il 4 settembre \u00e8 stato tagliato. Il 5 settembre ha firmato con gli Houston Texans."}
{"id": "2357566", "revid": "6923", "url": "https://it.wikipedia.org/wiki?curid=2357566", "title": "Cerberus Capital Management", "text": "Cerberus Capital Management, L.P. \u00e8 un'azienda statunitense operante fondi di investimento (private equity) degli Stati Uniti.\nFondata nel 1992 da Steve Feinberg, ha sede a New York e da William L. Richter. L'ex Vicepresidente degli Stati Uniti Dan Quayle \u00e8 stato un importante portavoce di questa societ\u00e0 nella gestione di alcune controllate estere.\nInvestimenti.\nChrysler.\nNel 2007 Cerberus con altri 100 investitori ha acquistato l'80% di Chrysler per 5,520 miliardi di euro, promettendo di rafforzare il mercato dell'auto. Nel 2008 il piano \u00e8 fallito a causa della grave crisi finanziaria e industriale e del conseguente rallentamento senza precedenti dell'industria automobilistica negli Stati Uniti e la successiva mancanza di capitali. Il 30 marzo 2009 \u00e8 stato annunciato che Cerberus Capital Management rinuncer\u00e0 alla propria quota di capitale e alla propriet\u00e0 di Chrysler imposta come condizione dal Ministero del Tesoro degli Stati Uniti a fronte del salvataggio dell'azienda automobilistica. Cerberus manterr\u00e0 una partecipazione in Chrysler con Chrysler Financial. Il 30 aprile 2009 il marchio e le attivit\u00e0 di Chrysler vengono rilevate per il 20% dal Gruppo FIAT con l'opzione di raggiungere in futuro il 51%. Successivamente la gestione finanziaria di Chrysler ha annunciato il fallimento con l'accesso alla procedura \"Chapter 11\" che consente una bancarotta pilotata attraverso la protezione dai creditori.\nGMAC.\nNel 2006 Cerberus ha acquisito il 51% di GMAC, il settore finanziario della General Motors. A ottobre 2008 GMAC ha debiti per 129,07 miliardi di euro contro un attivo di 104,45 miliardi di euro, inoltre la Banca GMAC ha altri 12,677 miliardi di euro in depositi (come passivit\u00e0). Nel dicembre del 2008 gli obbligazionisti di Cerberus GMAC sono stati informati che la societ\u00e0 di servizi finanziari potrebbe fallire, se non viene approvato un piano di rientro. Nel gennaio del 2009 Merkin si \u00e8 dimesso dalla presidenza, su precisa richiesta da parte del governo degli Stati Uniti. Cinque giorni prima, la Federal Reserve ha concesso la Banca GMAC (la banca della holding), col fine di poter ottenere un'apertura di credito ulteriore. Cerberus ha investimenti in Chrysler e GMAC circa il 7% del proprio patrimonio."}
{"id": "2357569", "revid": "331410", "url": "https://it.wikipedia.org/wiki?curid=2357569", "title": "Yin Yang Yo", "text": ""}
{"id": "2357574", "revid": "36426", "url": "https://it.wikipedia.org/wiki?curid=2357574", "title": "ETOPS", "text": "Le ETOPS (Extended Range Twin-engine OPeration Standards) sono regole aeronautiche applicate a voli di lungo raggio effettuati con aeromobili bimotori commerciali sopra zone con scarsa presenza di aeroporti adeguati agli atterraggi di emergenza, come gli oceani o le zone desertiche.\nStoria.\nLe prime restrizioni operative applicate a bimotori a pistoni furono introdotte nel 1953 negli U.S.A. dall'FAA attraverso le FAR 121.161, le quali limitavano la copertura delle rotte ad un'ora di distanza da un aeroporto alternato di emergenza. Esse furono applicate fino al 1964 anche a trimotori ma potevano essere modificate caso per caso, su richiesta dell'operatore aereo.\nI requisiti ICAO per le ETOPS entrarono in vigore a partire dal 1985, quando furono introdotti per applicare un livello generale di sicurezza operativa per aeromobili bimotori, che fosse in linea con quello degli aeromobili a tre e quattro motori, ai quali non sarebbero state applicate restrizioni. Tutto questo fu necessario poich\u00e9 l'affidabilit\u00e0 e l'autonomia degli aerei stessi stavano aumentando cos\u00ec rapidamente da permettere voli intercontinentali su rotte sempre pi\u00f9 distanti da aeroporti utilizzabili in caso di emergenza. Il primo volo autorizzato fu effettuato da un Boeing 767-200 della compagnia aerea americana TWA, il 1 febbraio 1985 lungo la tratta Boston-Parigi. Dopo diversi anni di discussione su come agevolare ulteriormente la possibilit\u00e0 dei lunghi voli intercontinentali di percorrere rotte cos\u00ec remote, nel 2012 fu nuovamente cambiato l'annesso 6 ICAO, emendamento 36, il quale introdusse il nuovo concetto di EDTO (Extended Diversion Time Operations), che avrebbe sostituito definitivamente le ETOPS, estendendo la normativa anche ad aerei con pi\u00f9 di due motori, introducendo il concetto di Tempo soglia (\"Threshold Time\"), ovvero un limite temporale stabilito dagli Autorit\u00e0 aeronautiche nazionali entro il quale una determinata tipologia di aeromobile deve raggiungere ad una velocit\u00e0 prefissata un aeroporto alternato di emergenza lungo la rotta. Tuttavia da allora, sebbene le EDTO siano state ampiamente accettate, il suo acronimo non \u00e8 stato adottato completamente ed \u00e8 rimasto l'uso di ETOPS, avallato anche nell'Annesso 6, dove viene spiegato che i due concetti sono correttamente accorpati nelle stesse regole e documentazioni, in quanto le ETOPS corrisponderebbero ad un tempo soglia equivalente a 60 minuti, valido per i bimotori. Per questo motivo il termine ETOPS \u00e8 stato mantenuto sia dalla FAA, che convert\u00ec nel 2007 il suo significato in ExTended OPerationS, che da altre autorit\u00e0 aeronautiche, tra le quali l'europea EASA.\nIntroduzione.\nLe ETOPS forniscono linee guida per effettuare voli con aerei bimotori a turbina effettuati oltre 60 minuti di volo da aeroporti alternati lungo la rotta fino a dei tempi massimi di diversione, autorizzati per ogni tipologia di aeromobile e per ogni operatore aereo o per la combinazione di entrambi. Inoltre assistono gli Stati a stabilire dei tempi soglia per ogni tipologia di aeromobile.\nIl massimo tempo di diversione \u00e8 la distanza, espressa in tempo di volo, da un punto lungo la rotta ad un aeroporto alternato fino al quale lo Stato dell'operatore aereo pu\u00f2 garantire le operazioni dell'operatore stesso. Quando lo Stato autorizza il tempo massimo di diversione dell'operatore aereo, esso non dovr\u00e0 considerare soltanto la capacit\u00e0 operativa del tipo di aereo, tenendo conto di qualsiasi tipologia di limitazione descritta nelle caratteristiche del modello, ma anche l'esperienza pregressa dell'operatore stesso su simili tipi di aerei o sulle rotte previste.\nIn generale tale normativa viene applicata ai vettori aerei che intendono operare con bimotori con una configurazione di posti superiore a 20, oppure con una massa massima al decollo di oltre 45360\u00a0kg oltre i 60 minuti di tempo di volo alla velocit\u00e0 con un motore non operativo approvata in condizioni di aria calma e Atmosfera standard da un aeroporto adeguato.\nOperazioni oltre i 60 minuti da un aeroporto alternato.\nIn generale le operazioni non necessitano di autorizzazioni specifiche aggiuntive approvate dallo Stato dell'operatore aereo a meno che queste non ricadano nelle ETDO, ovvero non oltrepassino i tempi soglia definiti per quel tipo di aeromobile. Per determinare se un punto lungo la rotta si trovi oltre 60 minuti di tempo di volo da un aeroporto alternato, l'operatore aereo dovrebbe innanzitutto scegliere una velocit\u00e0 ad un motore non operativo per ogni specifico tipo di aeromobile bimotore, e una velocit\u00e0 con tutti i motori operativi per aerei a 3 o 4 motori. La distanza \u00e8 quindi calcolata dal punto di diversione seguito da una crociera per 60 minuti alla specificata velocit\u00e0, in condizioni di Atmosfera standard e in condizioni di aria calma.\nNel rilasciare il volo oltre i 60 minuti da un aeroporto alternato fino al tempo soglia stabilito per quel tipo di aeromobile, devono essere considerati i seguenti aspetti:\nInoltre, operazioni condotte con aerei bimotori richiedono che, prima della partenza ed in volo, le condizioni meteo degli aeroporti alternati identificati lungo la rotta siano uguali o superiori alle minime operative aeroportuali richieste durante la finestra temporale stimata di utilizzo dello stesso.\nSistemi significativi.\nI sistemi significativi ETOPS, sono quei sistemi a bordo dell'aeromobile, inclusi i sistemi di propulsione, il cui guasto o malfunzionamento potrebbero influenzare negativamente la sicurezza di un volo ETOPS o che il loro funzionamento sia specificatamente importante per proseguire il volo ed atterrare durante una diversione. Sono classificati in due gruppi. Nel primo gruppo rientrano tutti quei sistemi che hanno caratteristiche di sicurezza intrinseca direttamente collegati al grado di ridondanza relativo al numero di motori dell'aeromobile; i sistemi il cui guasto o malfunzionamento potrebbero provocare una piantata motore, una perdita del controllo della spinta o altre perdite di potenza; i sistemi che contribuiscono significativamente alla sicurezza durante una diversione provvedendo ad una ridondanza addizionale per ogni risorsa perduta come risultato di un motore inoperativo e i sistemi essenziali al prolungamento di operazioni ad altitudini con motore inoperativo. Al secondo gruppo appartengono invece tutti gli altri sistemi.\nETDO per aeromobili bimotori.\nIn aggiunta a quanto previsto per le operazioni oltre i 60 minuti da un aeroporto alternato, le operazioni con aeromobili bimotori dove il tempo di diversione ad un aeroporto alternato \u00e8 superiore al tempo soglia stabilito dallo Stato dell'Operatore richiedono ulteriori requisiti:\nArea delle operazioni.\nL'area oltre i 60 minuti di volo da un aeroporto alternato, nella quale il volo \u00e8 sottoposto alla normativa ETOPS, \u00e8 detta \"Area delle operazioni\". Il primo punto lungo la rotta che si trova a pi\u00f9 di 60 minuti di volo da un aeroporto alternato \u00e8 chiamato \"Entry point\" mentre il successivo punto lungo la rotta oltre il quale il volo ritorna ad avere una copertura di 60 minuti fino alla destinazione \u00e8 detto \"Exit point\". La porzione di rotta compresa tra questi due punti significativi \u00e8 detta \"segmento ETOPS\". Una lista di \"Adequate Airports\" per ogni specifica area delle operazioni dovrebbe essere presentata alle autorit\u00e0 competenti locali come integrazione all'autorizzazione operativa e divenire parte delle specifiche operative dell'operatore aereo (\"Operational Specifications\"). Questi aeroporti devono soddisfare alcuni criteri, tra i quali: disponibilit\u00e0 dell'aeroporto stesso, presenza di almeno un sistema di avvicinamento di tipo strumentale, assistenza operativa a terra (controllo del traffico aereo, uffici meteo ed illuminazione pista)."}
{"id": "2357584", "revid": "767487", "url": "https://it.wikipedia.org/wiki?curid=2357584", "title": "The Kingstonians", "text": "The Kingstonians furono un gruppo reggae formato nel 1966 a Kingston.\nStoria.\nIl trio vocale the Kingstonians venne fondato attorno al 1966 da Jackie Bernard ed il fratello Footy, assieme al loro amico Lloyd Kerr. Iniziarono la loro carriera con il produttore J.J. Johnson, ma il maggior periodo di successo fu tra il 1968 e 1970 con il produttore Derrick Harriott, con cui pubblicarono i singoli \"\"Singer Man\" e \"Sufferer\"\" ai primi posti nelle classifiche giamaicane. Un LP del materiale realizzato con Harriot venne pubblicato nel 1970 sotto il titolo di \"Sufferer\", rimanendo un ottimo esempio a met\u00e0 strada tra rocksteady e early reggae. Il disco rappresent\u00f2 il picco pi\u00f9 alto raggiunto dai the Kingstonians, che abbandonarono in seguito Harriott per collaborare con il produttore Leslie Kong e poi Rupie Edwards, prima di sciogliersi al sorgere dell'era roots reggae."}
{"id": "2357586", "revid": "326822", "url": "https://it.wikipedia.org/wiki?curid=2357586", "title": "Rai Edu Lab 1", "text": ""}
{"id": "2357587", "revid": "1086846", "url": "https://it.wikipedia.org/wiki?curid=2357587", "title": "Udinese Calcio 1982-1983", "text": "Questa voce raccoglie le informazioni riguardanti l'Udinese Calcio nelle competizioni ufficiali della stagione 1982-1983.\nStagione.\nNella stagione 1982-1983 dopo tre salvezze stentate, nel campionato di Serie A l'Udinese ha raccolto un sesto posto finale, mancando per tre punti la qualificazione in Coppa UEFA.\nIn Coppa Italia la squadra fu invece eliminata nel primo turno nell'ottavo girone di qualificazione, giungendo terza in un girone a sei squadre che ha promosso agli ottavi Bari e Inter.\nMaglie e sponsor.\nLa livrea delle divise rest\u00f2 invariata rispetto alla stagione precedente: le uniche differenze riguardarono l'eliminazione dello sponsor Zanussi, sostituito da quello tecnico, ovvero Americanino.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2357594", "revid": "125406480", "url": "https://it.wikipedia.org/wiki?curid=2357594", "title": "Storia di Avigliano", "text": "La cittadina di Avigliano in provincia di Potenza vanta origini piuttosto antiche, risalenti all'epoca mesolitica. Il centro abitato vero e proprio venne fondato forse in epoca romana con il nome di \"Avilianum\", bench\u00e9 le prime attestazioni risalgano soltanto al medioevo. Dopo la dominazione normanna, sveva e angioina, rivest\u00ec notevole importanza durante la Repubblica Napoletana del 1799 durante i moti rivoluzionari.\nLe origini di Avigliano.\nIl primo documento che riporta il nome di Avigliano si colloca nel 1127, sulle origini sono state formulate numerose ipotesi:.\nToponimo.\nCi sono molte ipotesi anche sul toponimo della citt\u00e0:\nMedioevo.\nPeriodo normanno (XI sec.-1198).\nAvigliano fu conquistata dai Normanni e assegnata in feudo alla nobilt\u00e0 norrena. Come prova di tale evento si trova il passaggio di Roberto il Guiscardo ad Avigliano nella citt\u00e0 nel 1059.\nIl primo documento ufficiale che porta il nome di Avigliano \u00e8 datato 13 novembre 1127. In questo atto si fece dono ad un monastero la Chiesa di San Nicola, nel documento si parla del testimone Alessandro che era signore di Avigliano. Questo atto \u00e8 la prova che Avigliano fu conquistata dei Normanni perch\u00e9 Alessandro era un esponente della famiglia normanna degli Altavilla in quanto figlio di Rocca che era, a sua volta, figlia di Drogone d'Altavilla.\nIl 18 luglio 1137 si tenne il Concilio di Melfi nel feudo di Lagopesole (in seguito parte di Avigliano), mentre nel 1149, Luigi VII di Francia fu ospite di re Ruggero al castello di Lagopesole.\nPeriodo svevo (1198-1266).\nFederico II favor\u00ec nella Basilicata e in altri luoghi le attivit\u00e0 dell'agricoltura e dei commerci dimorando nel Castello di Lagopesole, dove trascorse parte dell'ultimo anno della sua vita (1250).\nIn questi anni si parla di Avigliano nel ruolo che ebbe in occasione della riparazione della casa imperiale di Montemarcone.\nPeriodo angioino (1266-1432).\nNell'anno 1266, sul trono del Regno di Napoli sal\u00ec Carlo I d'Angi\u00f2 che parl\u00f2 di Avigliano in occasione di 165 fuggiaschi della citt\u00e0 di Potenza, infatti parte di essi si erano rifugiati ad Avigliano..\nLa citt\u00e0, nell'anno 1277, pag\u00f2 4 once, 4 tar\u00ec e 4 grani di tasse considerando che l'intera Basilicata doveva pagare 4.283 once d'oro, 5 tar\u00ec e 16 grani si comprende la grandezza della stessa., poich\u00e9 ogni oncia di tassa rappresentava 4 fuochi, Avigliano era composto da 16 fuochi.\nNegli anni 1278-1279 si parla di Avigliano non pi\u00f9 come \"Casale\" ma come \"Terra\", in quegli anni si menzionava il barone Ambaldo. Nel 1290 venne fondato il convento domenicano di Avigliano, il primo della Basilicata.. Il convento di Avigliano era situato nei locali dove ora c'\u00e8 il municipio, fu fatto costruire da Monsignor Claverio, vescovo della Diocesi di Potenza, ed inizialmente era adibito a Ospedale.\nDa un documento del 1304 si comprende che la citt\u00e0 era divisa in \"Universitas\". L'importanza che la Universit\u00e0 di Avigliano comincia ad assumere in questo periodo la si pu\u00f2 desumere dalle tasse che pagava alla Diocesi di Potenza in seguito vennero a crearsi i rioni \"Serritello\" e \"Poggio\" e fu costruita la \"Torre di Taccone\".\nAvigliano, sotto Roberto d'Angi\u00f2, divenne bene demaniale e quindi fu sottoposta alle dirette dipendenze della corona e lo fu sino al 1432 anno in cui venne donata a Sergianni Caracciolo.\nEt\u00e0 moderna.\nLa dominazione dei Caracciolo (1432-1610).\nTroiano II riacquist\u00f2 Avigliano e altre terre ma nel 1503 per paura dell'avanzata spagnola fugg\u00ec in Francia. Grazie alla pace stretta nel 1505 tra francesi e spagnoli e in quell'occasione lo Stato di Melfi ed Avigliano ritornarono a Giovanni III dei Caracciolo. Girolamo Caracciolo fu barone di Avigliano e nel 1528 lott\u00f2 contro la Spagna perdendo guerra e feudo che and\u00f2 prima al principe d'Orange, che a sua volta cedette la Terra in concessione a Luigi Gallarano e Diodato de Bellotto.\nIn seguito, nel 1532, venne concessa a Giovanni Zunica e a sua moglie Stefanicca Requesens che ne vendettero met\u00e0 a Scipione Caracciolo..\nAvigliano cercava grazie, privilegi e concessioni riconosciute in parte a partire dal 1579, il 22 febbraio ci fu la prima convenzione fra il barone e l'Universit\u00e0, rappresentata dal sindaco; si parlava di 6.600 ducati che l'universit\u00e0 doveva versare entro sei mesi.\nAlla prima convenzione ne segu\u00ec una seconda il 18 febbraio 1590, e una terza il 1\u00ba novembre 1595, in tale sede si ricord\u00f2 del debito ancora non versato completamente dell'universit\u00e0 a cui si aggiunsero 1.000 ducati a titolo di interesse.\nVerso la fine del Cinquecento il censimento di Avigliano rilevava che la popolazione era triplicata in un secolo; nel 1595 era tassata per 439 fuochi al cui confronto si cita Bella (275 fuochi) e Ruoti (102 fuochi)..\nNel 1610 il barone Giuseppe Antonio decise di vendere il territorio a Ferrante Rovito per la somma di 63.000 ducati, comprata per 48.000 ducati nel 1612 dal principe di Melfi Andrea Doria. In tale data inizi\u00f2 il possesso del feudo di Avigliano da parte dei Doria.\nI Doria duchi di Avigliano (1612-1704).\nDal 1612 inizi\u00f2 il dominio dei Doria, a quei tempi inizi\u00f2 la costruzione del Convento dei Padri francescani riformati e di due nuove cappelle fuori le mura del paese: la Cappella di San Biagio e la Chiesa di San Vito.\nDalla relazione di Pier Battista Ardoini del 1674, inviata a Genova ai Doria, si ha un quadro completo del feudo di Avigliano con tutte le notizie geografiche, sociali ed economiche riguardanti il paese. Nella relazione geografica di Avigliano viene messo in risalto il fatto che:\nIntanto i fuochi da versare diventarono 601 nel 1669, contro i 132 di Ruoti e 274 di Bella Proprio contando sui fuochi versati l'Ardoini stimava che nel 1674 si contavano circa 7.000 abitanti..\nIl miracolo della Vergine del Carmelo.\nIl 1694 fu un anno caratterizzato da carestia e l'8 settembre da un violento terremoto, che ad Avigliano provoc\u00f2 danni a 20 case (rase al suolo) al palazzo Baronale e alla Chiesa Madre, senza mietere vittime. L'evento fu considerato come miracolo della Beata Vergine Maria del Monte Carmelo.\nIl 26 settembre venne eletta come patrona e protettrice di Avigliano, da allora si istitu\u00ec la Confraternita della Madonna del Carmine..\nI Borbone (1734-1799).\nNel 1704 fu completata la costruzione del monastero e venne inaugurato nel mese di giugno del 1705. Avigliano pochi anni dopo divenne il pi\u00f9 importante centro artigianale della regione, come si deduce da uno scritto del 1797 ad opera di Giustiniani:\nAvigliano divenne infine una citt\u00e0 a tutti gli effetti.\nLa Repubblica Napoletana del 1799.\nNel 1799 saputo che le truppe francesi si stavano avvicinando minacciose a Napoli, per iniziare una ribellione dal 19 gennaio, in quell'occasione il popolo scese in piazza mostrando il tricolore.\nVenne istituita il 5 febbraio la Municipalit\u00e0 democratica e popolare ad Avigliano, pochi giorni prima alcuni giovani aviglianesi, come Francesco Paolo Palomba, furono uccisi dai soldati borbonici, per aver mostrato il tricolore al Castel Sant'Elmo. Diverse citt\u00e0 allora innalzarono l'albero della libert\u00e0, in quel periodo i cittadini combatterono nelle citt\u00e0 di Pietragalla, Cancellara, Vaglio, Tolve e San Chirico Nuovo, difendendo la repubblica.\nNel mese di aprile, gli aviglianesi intervennero a Tito e ci furono una settantina di morti e il mese successivo si unirono agli altri in difesa di Altamura, comandata dal sacerdote aviglianese Nicola Palomba, e di Picerno ma vennero sopraffatti dai sanfedisti guidati dal cardinale Ruffo, la stessa sorte tocc\u00f2 a Picerno, e alla fine, dopo 5 mesi in cui visse la Repubblica partenopea venne sconfitta. Per i tanti morti venne edificata in memoria una lapide il 14 settembre del 1887.\nIl decennio napoleonico (1806-1815) e Gioacchino Murat.\nNel 1807 Avigliano giov\u00f2 di numerosi territori annessi fra cui l'antico feudo di Lagopesole. Il decennio napoleonico grazie a varie leggi emanate port\u00f2 sollievo alla citt\u00e0 di Avigliano, i diritti feudali vennero aboliti, l'agricoltura venne valorizzata e ci furono molti lavori pubblici. Ma nella pratica si dovette attendere fino al 1953, con le leggi di riforma agraria e del D.L.C.P.S. 5 marzo 1948, n. 21, relativo alla Cassa per la formazione della piccola propriet\u00e0 coltivatrice, anno in cui i baroni abbandonassero i loro diritti seulle terre.\nGiuseppe Bonaparte, decise con decreto del 30 giugno 1807 la formazione dei collegio in ogni provincia ma Potenza non era attrezzata per un simile evento e fu scelta in sua vice Avigliano, grazie ai locali del soppresso Convento domenicano.\nEt\u00e0 contemporanea.\nRegno delle Due Sicilie (1816-1860).\nAvigliano ebbe il privilegio del collegio fino al 1821..\nUna volta terminata la \"Statistica del Regno di Napoli\" voluta da Gioacchino Murat nel 1811 si comprese che la situazione nelle terre vicine ad Avigliano erano critiche:\nGiulio Corbo descrivendo la citt\u00e0 scrisse:\nInoltre vi erano problemi con la rete idrica nell'intera provincia.\nI moti del 1820-1821.\nDurante gli anni che vanno dal 1820 al 1848 anche Avigliano lott\u00f2 per la liberazione dal governo borbonico.\nIn quel tempo si distinsero gli aviglianesi Diodato Sponsa (colonnello) e il Maggiore Nicola Corbo, diventando in seguito deputati al Parlamento di Napoli.\nL'Austria mise in campo un esercito di 50.000 uomini, guidato dal generale Johann Maria Philipp Frimont, al quale Napoli e Basilicata si opposero, da Avigliano il 18 febbraio 1821 sotto il comando del maggiore Nicola Corbo partirono 700 uomini mentre i napoletani contavano sul generale Guglielmo Pepe.\nCi furono combattimenti a Rieti e Antrodoco ma persero entrambe le volte e lo stesso Carlo Corbo venne arrestato e condannato all'ergastolo, ma poi fu graziato anche se mor\u00ec poco tempo dopo. Stessa sorte tocc\u00f2 al colonnello Sponsa, che trov\u00f2 la morte a Tunisi, dove era stato esiliato.\nRegno di Ferdinando II di Borbone.\nNel 1846 Avigliano contava 14.000 abitanti e grazie a Luigi Filippi, era diventato il pi\u00f9 noto \u00abcentro promotore di cultura e di azione sociale\u00bb della stessa regione.\nNell'anno 1851 venne istituito l'Ospizio per il ricovero, l'istruzione e l'educazione degli orfani poveri e i trovatelli della Provincia. Intanto la devozione per la Vergine del Carmine coinvolse anche le popolazioni vicine. Durante la lotta che port\u00f2 l'unit\u00e0 di Italia Avigliano aiut\u00f2 con 700 uomini i soldati di Garibaldi che provenivano dal Sud.\nRegno d'Italia (1860-1946).\nLe cause che portarono al brigantaggio furono diverse, fra cui i debiti del Piemonte estesi a tutta la penisola e la questione del demanio che vide nell'aumento della povert\u00e0 focolai pericolosi. Le zone intorno al monte Carmine, la Valle di Vitalba e il monte Vulture furono il regno dei briganti. I capi indiscussi furono Carmine Crocco e Ninco Nanco Vittime i paesi vicini come Ripacandida, Ginestra, Venosa, Lavello e Melfi.\nQueste incursioni terminarono nel 1864 quando il 13 maggio fu catturato presso Frusci e ucciso Ninco Nanco, successivamente nel 24 agosto fu arrestato Crocco, ed infine il 26 novembre fu trucidato presso Melfi Giuseppe Schiavone.\nSi ricorda quello che l'antropologo Quirino Bianchi scrisse:\nI cittadini parteciparono alla terza guerra di indipendenza del 1866 e alla liberazione di Roma. Le condizioni economiche non migliorarono e molti vennero spinti all'emigrazione, soprattutto verso gli Stati Uniti d'America.\nPrima guerra mondiale.\nSi contano circa 4.060 combattenti aviglianesi coinvolti nella prima guerra mondiale, di essi come cita il giornale italo-americano \"Il Nuovo Vessillo\" si parla di 348 vittime, per cui grazie all'Associazione Combattenti di Avigliano decise di creare un monumento in memoria, inaugurato il 25 maggio 1930..\nLa madrina del Monumento fu la signora Pina Pellas-Gianturco, sorella del caduto Leopoldo Pellas, medaglia d'oro al valor militare.\nIl Regime fascista e la Seconda guerra mondiale.\nNel periodo del Fascismo la citt\u00e0 di Potenza attir\u00f2 molte persone delle citt\u00e0 vicine, la stessa Avigliano pass\u00f2 dai 20.035 abitanti del 1921 ai 14.297 del 1931..\nNegli anni 1930 la citt\u00e0 vide grandi opere pubbliche come la stazione di Avigliano e il prosciugamento del lago di Lagopesole.\nNel conflitto mondiale morirono 177 aviglianesi tra i quali il tenente colonnello del 120\u00ba Artiglieria Motorizzato Pietro Laguardia, decorato di medaglia di bronzo al valor militare, caduto sul fronte russo il 30 luglio 1942.\nRepubblica Italiana (1946-oggi).\nIl 27 dicembre 1991, l'allora presidente della repubblica, Francesco Cossiga fece omaggio ad Avigliano del titolo araldico di Citt\u00e0..\nSi ricorda che in occasione della celebrazione dei 3 secoli di culto della Beata Vergine Maria del Monte Carmelo. nel 1996 presenziarono il cardinale Kazimierz \u015awi\u0105tek, metropolita di Minsk-Mahil\u00eb\u016d e l'inviato del papa Giovanni Paolo II il cardinale Angelo Sodano..\nNel 1997 per il Giubileo del 2000 nell'itinerario \"L'Appia Antica\" venne incluso il Santuario del Carmine di Avigliano.."}
{"id": "2357600", "revid": "1543377", "url": "https://it.wikipedia.org/wiki?curid=2357600", "title": "Avigliano", "text": "Avigliano (Avigli\u00e0ne in dialetto lucano) \u00e8 un comune italiano di abitanti della provincia di Potenza in Basilicata. Con decreto del 27 dicembre 1991 a firma del presidente della Repubblica Francesco Cossiga, ad Avigliano \u00e8 stato conferito il titolo araldico di citt\u00e0.\nGeografia fisica.\nTerritorio.\nAvigliano sorge a 800 m nella parte nord-occidentale della provincia.\nNel territorio si trovano diverse montagne:\nClima.\nLa temperatura media annua \u00e8 di 12\u00a0\u00b0C; la temperatura media del mese pi\u00f9 freddo (gennaio) \u00e8 di 3.3\u00a0\u00b0C e quella del mese pi\u00f9 caldo (luglio) \u00e8 di 21.4\u00a0\u00b0C. La temperatura minima assoluta \u00e8 stata di -17\u00a0\u00b0C e la massima di 38\u00a0\u00b0C.\nLa precipitazione media annua \u00e8 pari a 844\u00a0mm, con punte di 1192\u00a0mm (precipitazione massima annua) e 679\u00a0mm (precipitazione minima annua). Il numero di giorni piovosi in un anno \u00e8 di 92.\nOrigini del nome.\nIl toponimo deriverebbere da \"avis locum\" (\"luogo dell'uccello\"), una denominazione che sarebbe stata data da alcuni marinai orientali, oppure da \"locum avellani\" (\"luogo dei noccioli\").\nNel territorio si \u00e8 ipotizzata la presenza di un fondo tra la fine dell'et\u00e0 repubblicana e gli inizi di quella imperiale; sotto Traiano \u00e8 menzionato un \"fundus Avillanus\" o \"Avilius\", mentre successivamente una lapide funeraria dedicata ad una Villiana ha fatto supporre che l'abitato prendesse il nome da questa famiglia.\nStoria.\nMedioevo.\nI primi reperti archeologici e documenti che testimoniano con certezza l'esistenza di Avigliano risalgono agli inizi dell'alto medioevo.\nIl primo documento nel quale la citt\u00e0 \u00e8 citata risale al 13 novembre 1127, sotto il dominio normanno. Il 18 luglio 1137 a Lagopesole, frazione di Avigliano, si tenne il quinto concilio di Melfi, nel corso del quale il papa Innocenzo II annull\u00f2 la scomunica ai monaci di Montecassino, sostenitori dell'antipapa Anacleto II. Durante il concilio trov\u00f2 qui ospitalit\u00e0 anche l'imperatore Lotario II, le cui milizie si erano unite a quelle del pontefice per sedare una rivolta a Bari.\nNel secolo successivo, Federico II di Svevia decise di erigere un castello a Lagopesole, da destinare a soggiorno estivo e alla caccia con il falcone. Nel 1290 vi venne costruito il primo convento dei padri domenicani (1290) in Basilicata.\nCinquecento e Seicento.\nAvigliano era legata fin dal XIV secolo al feudo di Melfi, dominato dalla famiglia Caracciolo. Nel secolo XVI fu costituita in universit\u00e0 del Regno e i poteri dei feudatari furono limitati con una convenzione stipulata nel 1579.\nNel 1612 il feudo di Avigliano pass\u00f2 ai Doria.\nNel 1694 si verific\u00f2 una carestia a seguito di una lunga siccit\u00e0; nel terremoto dell'8 settembre ad Avigliano furono distrutte una ventina di abitazioni e danneggiati gravemente il palazzo baronale e la chiesa madre, ma non si contarono vittime. La popolazione fece voto di erigere una cappella votiva alla Madonna del Carmine che l'aveva salvata da maggiori danni. Due anni dopo, infatti, il capitolo ecclesiastico di Avigliano dette inizio alla costruzione della cappella sulla Montagnola, che assunse la denominazione di Monte Carmine.\nSettecento e Ottocento.\nNel 1799 nobili, popolani e religiosi appoggiarono la repubblica napoletana e l'albero della libert\u00e0 vi fu piantato il 19 gennaio, prima ancora dell'ingresso delle truppe francesi a Napoli. Figura di primo piano e leader della Repubblica fu proprio l\u2019aviglianese Nicola Palomba.\nGli aviglianesi ai moti del 1820 e del 1848, e successivamente a quelli unitari del 1860. Dopo lo sbarco di Garibaldi in Sicilia, nel maggio del 1860 fu costituito a Corleto il comitato rivoluzionario lucano. I 124 comuni della Basilicata vennero suddivisi in 10 sub-centri insurrezionali. Ad Avigliano le truppe cittadine furono comandate dal sacerdote Nicola Mancusi. Con la cosiddetta insurrezione lucana la regione fu liberata dai Borboni prima ancora dell'arrivo di Garibaldi: Mancusi riun\u00ec in seguito una colonna di 700 armati di Avigliano, unendosi alle truppe provenienti dal Sud e accompagn\u00f2 il generale fino a Napoli.\nCon il fenomeno del brigantaggio, nelle campagne e nei boschi di Lagopesole, frazione di Avigliano, ne sorsero i primi e pi\u00f9 importanti nuclei, comandati da Carmine Crocco di Rionero in Vulture e da Giuseppe Nicola Summa, pi\u00f9 noto come Ninco Nanco, di origine aviglianese. Tuttavia ad Avigliano i contadini e gli artigiani si riunirono ai borghesi respingendo nel 1861 la banda di Crocco dall'ingresso nel paese. Nei mesi successivi, dopo aver subito alcune sconfitte, il 19 novembre 1861 Crocco, con le bande falcidiate dalle perdite subite, dalle malattie, dal freddo, e dalle diserzioni, decise di attaccare Avigliano malgrado la dichiarata contrariet\u00e0 di Jos\u00e9 Borjes. Giunti nella cittadina con la popolazione in armi e pronta a difendersi, le formazioni comandate da Crocco attaccarono ma non riuscirono a superarne le difese. Considerate le perdite subite e la manifesta impossibilit\u00e0 di ottenere il successo, Crocco fece suonare la ritirata rifugiandosi ancora una volta a Lagopesole. il consiglio provinciale della Basilicata dell'11 gennaio 1862, nel considerare eroica la resistenza di Avigliano dichiar\u00f2: \u201cBenemeriti della Patria\u2026anche i cittadini di Avigliano\u2026che con tanto coraggio e tanto patriottismo seppero difendere le mura dei padri loro.\u201d\nAvigliano fu inoltre toccato dal fenomeno dell'emigrazione: nel solo periodo 1884-1913 furono in 9.000 a lasciare il paese per raggiungere gli Stati Uniti in cerca di fortuna.\nNovecento.\nDurante la prima guerra mondiale i soldati aviglianesi furono inviati a combattere sul Carso.\nNel 1926 venne inaugurato nella piazza principale un monumento dedicato a Emanuele Gianturco, giurista e politico nato ad Avigliano. Con il contributo degli aviglianesi emigrati negli Stati Uniti, il 25 maggio 1930 fu inaugurato inoltre un monumento ai Caduti del Mezzogiorno e, nel corso della stessa cerimonia anche la linea ferroviaria tra Avigliano citt\u00e0 e Avigliano scalo, costruita dalla Societ\u00e0 mediterranea per le linee ferrate calabro-lucane e che permetteva il collegamento di Avigliano alla linea ferroviaria Potenza-Foggia, e a quella verso Bari. Nel 1935, con la realizzazione del tronco autonomo Avigliano scalo - Potenza inferiore, la linea ferroviaria ebbe un collegamento diretto con la citt\u00e0 di Potenza.\nSempre nel 1935 furono edificati il Riformatorio giudiziario, dipendente dal Ministero di grazia e giustizia, e l'edificio scolastico elementare che in seguito fu intitolato a Silvio Spaventa Filippi.\nAvigliano divenne luogo di confino per molti ebrei e internati politici di fede antifascista.\nSimboli.\nStemma.\nIl medesimo articolo afferma che\nSociet\u00e0.\nEtnie e minoranze straniere.\nRisiedono 207 cittadini stranieri in Avigliano al 31 dicembre 2019, pari all' 1,8% della popolazione. La comunit\u00e0 nazionale numericamente pi\u00f9 significativa \u00e8 quella rumena, che conta 149 residenti.\nLingue e dialetti.\nAltre caratteristiche di pronuncia:\nEsempio: in italiano, l'espressione \"ce ne andiamo\" in dialetto aviglianese diventa \"n sciam\" (sciam: prima persona plurale del presente del verbo andare)\nCultura.\nIstruzione.\nBiblioteche.\nNel 2007, per iniziativa della \"Societ\u00e0 operaia di Mutuo Soccorso\" \u00e8 stata inaugurata una biblioteca, intitolata a Tommaso Claps, ricca, soprattutto, di opere giuridiche, anche dei secoli scorsi.\nCucina.\nTipici prodotti della cucina aviglianese sono la \"strazzata\", focaccia a ciambella con pepe, e la \"carchiola\", focaccia azzima con farina di mais cotta in camino. Un tempo parte della \"cucina povera\" locale, oggi sono rivalutati come prodotti street food, e certificati come prodotti agroalimentari tradizionali lucani. La \"carchiola\" \u00e8 altres\u00ec riconosciuta come prodotto Arca del Gusto Slow Food. \nTipica \u00e8 anche la \"fucuazza\", una tradizionale focaccia cotta a legna con una storia secolare, risalente al 1500, condita con pomodoro, olio e origano (\"fucuazza cu la prmmarora\") o, nella versione bianca, con verdure e formaggi. Molto diffuso nella gastronomia locale \u00e8 il baccal\u00e0, protagonista di ricette tradizionali come il \"baccal\u00e0 aviglianese\", preparato con peperoni cruschi, aglio e prezzemolo, e le \"polpette di baccal\u00e0 e patate\", aromatizzate con peperone crusco in polvere. Come dolci vi si trovano i taralli glassati aromatizzati all'anice detti \"mustazzuol\"' (da non confondere con i biscotti mustazzoli) e la \"paparotta\", dolce a base di mosto cotto aromatizzato con cannella e/o chiodi di garofano.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per quella della paglia e del vimini, per l'intaglio a fini artistici, per la tessitura indirizzata alla realizzazione di tappeti e di costumi tradizionali, e infine per la lavorazione dei metalli, come il rame ed il ferro.\nL'artigianato aviglianese \u00e8 altres\u00ec noto per la balestra, un coltello dalla lama a foglia di ulivo scanalata che si apre con caratteristici tre scatti, e il manico in corno di bufalo con fornimenti dorati o argentati. La tradizione, quasi del tutto scomparsa negli anni sessanta, \u00e8 ancora viva grazie ad alcuni artigiani e la balestra \u00e8 tuttora un oggetto ricercato dai collezionisti.\nInfrastrutture e trasporti.\nFerrovie.\nNel territorio di Avigliano sono presenti tre stazioni ferroviarie:\nSempre nel territorio di Avigliano, nella frazione Sant'Angelo, si trova la stazione di Pietragalla, lungo la linea Potenza Centrale-Foggia. Nella frazione Moccaro \u00e8 presente una fermata della linea Potenza-Avigliano delle FAL.\nSport.\nCalcio.\nLa principale squadra di calcio della citt\u00e0 \u00e8 l\"'Avigliano Calcio\", nata nel 1927, che milita nel campionato di Promozione Lucana. Il campo di gioco \u00e8 il \"Comunale\" in erba sintetica, con una capienza di circa 1.200 posti. Fra i maggiori risultati conseguiti, sono da citare i due titoli di Coppa Italia Dilettanti Basilicata (2005-2006 e 2006-2007) e uno spareggio per la promozione in Serie C nella stagione di Serie D 1978-1979.\nPallavolo.\nPer la pallavolo, \u00e8 presente nel comune la ASD Centro Pallavolo Avigliano, fondata nel 1984, che partecipa ai campionati giovanili.\nTennis.\nAd Avigliano ha sede l'ASD Tennis Avigliano.\nImpianti sportivi.\nNel Comune sono presenti campi comunali di calcio e di tennis, ad Avigliano e nelle frazioni di Possidente, Lagopesole e Sant'Angelo."}
{"id": "2357604", "revid": "124123", "url": "https://it.wikipedia.org/wiki?curid=2357604", "title": "Nati nel 1009", "text": ""}
{"id": "2357605", "revid": "287204", "url": "https://it.wikipedia.org/wiki?curid=2357605", "title": "Carrier", "text": ""}
{"id": "2357607", "revid": "767487", "url": "https://it.wikipedia.org/wiki?curid=2357607", "title": "Momma Don't Allow", "text": "Momma Don't Allow (t.l. \"Mamma non vuole\") \u00e8 un cortometraggio documentario del 1955 scritto e diretto da Karel Reisz e Tony Richardson, che mostra un sabato sera qualsiasi in un jazz club di Londra, mettendo in scena l'emergente \"cultura giovanile\" degli anni cinquanta.\nProdotto grazie al supporto dell'Experimental Film Fund del British Film Institute, fu proiettato dal 5 all'8 febbraio 1956 al National Film Theatre insieme al cortometraggio \"O Dreamland\" di Lindsay Anderson ed al mediometraggio \"Together\" di Lorenza Mazzetti, il programma speciale che segn\u00f2 l'inizio del movimento cinematografico britannico del Free Cinema.\nTrama.\nUn sabato sera all'Art and Viv Sanders' Wood Green Jazz Club, in un quartiere popolare di Londra.\nMentre uno dopo l'altro arrivano i musicisti della Chris Barber Jazz Band, estraggono i loro strumenti e cominciano a provare, alcuni giovani della \"working class\" - una donna delle pulizie, un macellaio, un'assistente di uno studio dentistico - concludono il lavoro e raggiungono a loro volta il locale per trascorrervi un'agognata serata di svago dopo la faticosa settimana lavorativa.\nLa band accende l'atmosfera con pezzi musicali veloci, che scatenano irresistibilmente il ballo sfrenato dei ragazzi, a cui sono alternate poi anche delle ballate lente, cantate da una calda voce femminile, che favoriscono l'intimit\u00e0 fra le coppie.\nIl clima di festoso divertimento \u00e8 marginalmente disturbato solo dall'arrivo di un gruppo di esponenti della classe alto-borghese, dai costosi vestiti, arrivati al jazz club in Rolls Royce, che appaiono del tutto fuori posto e abbandonano presto quell'ambiente a cui non appartengono.\nI ragazzi, sulla pista da ballo, sono esausti ma felici.\nProduzione.\nReisz e Richardson sottoposero il progetto del film, intitolato semplicemente \"Jazz\", al BFI Experimental Film Fund nel marzo 1954.\nIl film fu girato, in 16mm, durante l'inverno 1954-1955, con una spesa totale di 425 sterline, e fu completato nel novembre 1955.\nFu proiettato una prima volta il 25 gennaio 1956, prima della \"serata evento\" del 5 febbraio, all'interno di un programma di opere finanziate dal BFI, all'attenzione della stampa e di rappresentanti dell'industria."}
{"id": "2357608", "revid": "339392", "url": "https://it.wikipedia.org/wiki?curid=2357608", "title": "Rai Edu Lab 2", "text": ""}
{"id": "2357618", "revid": "712828", "url": "https://it.wikipedia.org/wiki?curid=2357618", "title": "Wanted (manga)", "text": "Wanted (\"WANTED\") \u00e8 un manga scritto e illustrato da Matsuri Hino; la storia \u00e8 molto breve e si svolge nell'arco di soli tre capitoli. In Giappone \u00e8 stato pubblicato da Hakusensha mentre in Italia dalla casa editrice J-Pop.\nTrama.\nArmelia \u00e8 una giovane ragazza molto brava nel canto e perdutamente innamorata del nobile Luz, purtroppo durante un attacco di pirati Luz viene rapito dal capitano Skulls.\nDopo 8 anni di ricerche Armelia riesce a rintracciare e ad imbarcarsi sulla nave pirati del capitano Skulls. Armelia \u00e8 convinta che arruolandosi possa ritrovare il suo amato Luz e per riuscire nel suo intento si finge un uomo e si fa chiamare \"Alto\". Tuttavia viene presto smascherata ed \u00e8 costretta a sopportare le continue vessazioni del capitano e della ciurma che la scherniscono di continuo per la sua debolezza fisica. Skulls scopre l'obbiettivo della ragazza e la disillude dicendole che Luz \u00e8 morto, ma Armelia non si perde d'animo.\nDurante uno scontro tra Skulls e il marinaio Reid, Armelia viene fatta prigioniera da Reid e Skulls nella foga del momento la chiama con il suo vero nome. Armelia si rende conto di questo solo qualche attimo pi\u00f9 tardi, e pensandoci bene conclude che Skulls in realt\u00e0 \u00e8 proprio Luz, visto che lei non ha mai rivelato il suo vero nome al pirata. In seguito si viene a sapere che Luz, dopo essere stato rapito, ha sostituito il vecchio capitano Skulls (ora semplice medico di bordo) divenuto ormai troppo anziano per comandare una nave di pirati."}
{"id": "2357626", "revid": "827882", "url": "https://it.wikipedia.org/wiki?curid=2357626", "title": "Gronda lagunare", "text": " \nPer gronda lagunare si intende l'area di contatto tra la laguna di Venezia e la terraferma veneziana. Si tratta di un articolato intreccio di terre emerse, spesso bonificate, e di barene, attraversate da una rete di velme e canali: un sistema fisico e ambientale complesso, sottoposto a profondi processi di trasformazione, di origine sia naturale sia antropica.\nFunzione della gronda nel sistema lagunare.\nA livello idrologico, in modo analogo alle golene per i fiumi, l'area di gronda fornisce terreno atto ad accogliere le espansioni mareali veicolate dalle bocche di porto, limitando utilmente il fenomeno dell'acqua alta.\nA livello ecologico, l'area di gronda rappresenta il complesso sistema attraverso cui si manifestano le interazioni tra l'ecosistema lagunare e la terraferma veneziana: da quest'ultima, attraverso la rete di corsi d'acqua, si realizza un apporto di acque dolci, che risulta modesto e localizzato solo in determinati punti. L'incontro di questi flussi con l'apporto di acqua marina salata proveniente dalle tre bocche di porto determina l'equilibrio salmastro delle acque lagunari. Di scarso rilievo \u00e8 l'apporto di materiali solidi veicolati dai flussi di acqua dolce che attraversano la gronda in direzione della laguna trasferendo nuovi materiali. Sono invece pi\u00f9 consistenti i mutamenti di segno opposto, con sottrazione di sedimenti alla laguna e loro traslazione in direzione del mare.\nTrasformazioni morfologiche.\nNotevoli sono gli effetti modificativi sulla morfologia della gronda indotti dalla pressione antropica, intensificatasi nell'Ottocento con la costruzione delle tre bocche di porto (Lido-San Nicol\u00f2, Malamocco-Alberoni, Pellestrina-Chioggia), con l'escavazione di canali per l'accesso al porto e, soprattutto, con la realizzazione di macro-strutture: le casse di colmata, l'aeroporto Marco Polo, le grandi aree industriali edificate proprio sulla superficie di gronda, a occidente della citt\u00e0.\nTra questi effetti modificatori non vanno trascurati anche quelli indotti dagli interventi di bonifica idraulica, che hanno determinato l'arretramento della superficie delle aree umide, a causa di frequenti interramenti finalizzati alla trasformazione di superfici e spazi umidi in terreni agricoli suscettibili di utilizzazione economica. In altri punti, invece, gli specchi idrici, pur conservati, sono stati trasformati in modo radicale e isolati dal flusso della marea, con delimitazione mediante argini al fine di renderli valle da pesca, vale a dire specchi lacustri idonei a una destinazione itticolturale semi-intensiva.\nIl cosiddetto \"irrigidimento\" della gronda lagunare.\nGli effetti di queste trasformazioni indotte dall'uomo hanno portato a una notevole contrazione dell'area utile ad accogliere le espansioni mareali che interessano la laguna attraverso le bocche di porto, con conseguenze notevoli sull'intensit\u00e0 del fenomeno dell'acqua alta.\nTali effetti sono suscettibili di quantificazione grazie al confronto con la conterminazione lagunare realizzata sotto il governo della Serenissima nel 1791: si valuta che la riduzione percentuale delle aree utili all'espansione mareale, rispetto alla \"conterminazione\" del 1791, sia pari a circa il 30%. Tali effetti si compongono con i ben noti problemi di subsidenza, che interessano per\u00f2 l'intera area lagunare, dovuti all'estrazione di acqua (\"emungimento\") per usi industriali dalle falde acquifere profonde sottostanti la gronda lagunare e il bacino scolante: questo determina l'\"irrigidimento\" dell'area di gronda, ovvero la ridotta idoneit\u00e0 ad assorbire le espansioni della marea che si manifestano in laguna, con notevoli ripercussioni sulla frequenza e sull'intensit\u00e0 dei fenomeni di acqua alta.\nStudi e proposte.\nNegli anni settanta del Novecento fu dimostrata, in maniera sia teorica sia sperimentale, la correlazione causale tra il prelievo di acqua dal sottosuolo e l'accelerazione dei fenomeni di subsidenza. In conseguenza di tali studi fu imposto per legge il divieto di ulteriori estrazioni di acqua, garantendo l'approvvigionamento per uso industriale con la costruzione, nel 1975, di un apposito acquedotto dal fiume Sile fino a Porto Marghera.\nL'effetto immediato di tale provvedimento \u00e8 stato notevole: eliminato il fattore antropico, la subsidenza si \u00e8 attestata sul suo ritmo naturale, dovuto a cause geologiche, di 3\u20137\u00a0cm al secolo: si tratta di un risultato notevole, da mettere a confronto con i ben 23\u00a0cm di aumento batimetrico per subsidenza registrati solo nel XX secolo, a cui devono aggiungersi altri 4\u00a0cm addebitabili a fenomeni di eustatismo.\nLa sospensione degli emungimenti idrici \u00e8 stata per\u00f2 parzialmente derogata nel 1996, quando si \u00e8 acconsentito all'estrazione d'acqua nei pozzi industriali litoranei.\nNel 1985 \u00e8 stato messo a punto uno studio, commissionato dall'amministrazione comunale di Venezia, che prevedeva una serie di interventi diffusi, incentrati soprattutto sui vettori acquiferi e sulla superficie della gronda, sull'area urbana, sui canali lagunari e sulle bocche di porto. Tale intervento di salvaguardia, per l'inerzia degli organi di governo locale, non ha mai raggiunto seppure la fase di progetto di massima."}
{"id": "2357629", "revid": "1633916", "url": "https://it.wikipedia.org/wiki?curid=2357629", "title": "Lingua dei segni finlandese", "text": "La lingua dei segni finlandese, in finlandese suomalainen viittomakieli o viittomakieli, sigla SVK, \u00e8 la lingua naturale per sordi pi\u00f9 comunemente utilizzata in Finlandia, con una popolazione di circa 5000 persone della comunit\u00e0 sorda finnica.\nStoria.\nLa nascita della lingua dei segni finlandese risale alla met\u00e0 del XIX secolo quando il sordo finlandese Carl Oscar Malm (1826\u20131863), dopo aver portato a termine i suoi studi in Svezia, fond\u00f2 la prima scuola finlandese per sordi a Porvoo. La prima associazione finlandese per sordi venne fondata a Turku nel 1886 da Albert Tallroth.\nAll'inizio del XX secolo l'influenza dell'oralismo anche in Finlandia caus\u00f2 il divieto di insegnamento del bilinguismo nelle scuole. La situazione cambi\u00f2 a partire dagli anni settanta, quando la lingua dei segni fu materia di insegnamento non solo per i sordi, ma anche per i loro genitori. Nel 1979 il servizio di interprete della lingua dei segni divenne parte della legge finlandese sulla cura degli invalidi e nel 1995 la lingua acquis\u00ec uno status giuridico legale. Comunque gi\u00e0 dal 1991 l'insegnamento di tale lingua fa parte della legge sulla scuola dell'obbligo."}
{"id": "2357630", "revid": "174925", "url": "https://it.wikipedia.org/wiki?curid=2357630", "title": "Consus", "text": ""}
{"id": "2357631", "revid": "88812", "url": "https://it.wikipedia.org/wiki?curid=2357631", "title": "Pedibus", "text": ""}
{"id": "2357643", "revid": "598631", "url": "https://it.wikipedia.org/wiki?curid=2357643", "title": "Castignano", "text": "Fa parte della Comunit\u00e0 Montana del Tronto e inoltre fa parte della diocesi di San Benedetto del Tronto-Ripatransone-Montalto.\nHa il vanto di aver dato alla storia la pi\u00f9 antica iscrizione italica finora ritrovata. La cosiddetta \"stele di Castignano\" \u00e8 un cippo d'arenaria alto circa un metro, datato intorno al VII-VI secolo a.C., che accoglie un'iscrizione bustrofedica riguardante la sacralit\u00e0 dei limiti territoriali indicati dal cippo stesso. L'alfabeto utilizzato ha influenze che si possono attribuire all'area egeo-anatolica.\nGeografia fisica.\nIl comune di Castignano \u00e8 posto alle pendici del Monte Ascensione, a cavallo del crinale che funge da spartiacque tra la Valle del Tronto a sud e la Val Tesino a nord. Il confine nord \u00e8 rappresentato approssimativamente dal fiume Tesino. Su questo alto crinale sorge a 473 m di altitudine il paese di Castignano, costituito dall'antico borgo e dalla parte nuova, sviluppatasi lungo la strada provinciale. A sud del crinale vi \u00e8 la frazione di Ripaberarda, ex-comune autonomo un tempo.\nStoria.\nIl nome Castignano sembra derivare dal bosco di castagni (\"Lucus castineanus\") esistente nella zona e del quale parla anche lo scrittore Plinio. Il paese fino all'anno 1000 era di notevoli dimensioni, ma ripetute frane hanno ridotto l'estensione del borgo. Dopo un periodo sotto il dominio dei Farfensi, il paese pass\u00f2 stabilmente sotto la giurisdizione di Ascoli Piceno.\nTra 1369 e il 1380, Castignano subisce la tirannia del pi\u00f9 spavaldo, valoroso ma crudele dei signori ghibellini, Boffo da Massa. Esiliati gli avversari, realizza dal 1377 una piccola signoria al confine tra gli stati di Fermo e di Ascoli Piceno costituita da Carassai, Castignano, Cossignano e Porchia.\nNel 1585 Sisto V pose Castignano sotto la giurisdizione del vescovato di Montalto delle Marche. Nel 1860 il comune divenne parte integrante del Regno d'Italia, e gli fu accorpato anche il territorio di Ripaberarda.\nSociet\u00e0.\nLingue e dialetti.\nIl dialetto castignanese risente molto della vicinanza con il dialetto ascolano, tuttavia ci sono alcune differenze. Ad esempio mentre ad Ascoli si fa largo uso della \"gghj\" (\"figghje, mogghje, capigghje\"), a Castignano si usa la \"j\" (\"fije, moje, capije\"), inoltre mentre nell'ascolano i nessi formati da /l/ + \"consonante\" diventano sonori, nel castignanese cade la /l/, ad esempio in ascolano \u201cun'altra volta\u201d si dice \"n'addra vodda\", mentre in castignanese si dice \"n'atra vota\".\nIl dialetto castignanese risulta inoltre particolarmente simile ai dialetti di Offida, Rotella e Montedinove.\nNella parte meridionale del comune di Castignano, nelle frazioni di Ripaberarda e Sant'Angelo, il dialetto \u00e8 invece praticamente identico al dialetto ascolano.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nSport.\nCalcio.\nLa squadra di calcio \u00e8 la Polisportiva Castignano A.S.D., che ha sempre militato in tornei di livello dilettantistico. I colori sociali sono il bianco ed il rosso.\nLa locale formazione di calcio a 5 \u00e8 il Ripaberarda C5."}
{"id": "2357647", "revid": "767487", "url": "https://it.wikipedia.org/wiki?curid=2357647", "title": "Concorrenza sleale (film)", "text": "Concorrenza sleale \u00e8 un film del 2001 diretto da Ettore Scola.\nTrama.\nRoma, 1938: Umberto Melchiorri e Leone Della Rocca sono due commercianti di stoffa che lavorano sulla stessa via. Il primo, originario di Milano, prepara abiti su misura mentre il secondo, un ebreo romano, vende capi confezionati.\nI due commercianti sono in concorrenza. Essi adottano continuamente diverse strategie per attrarre i clienti nei propri negozi e molto spesso litigano per futili motivi. Il loro pessimo rapporto subisce un cambiamento radicale dopo la promulgazione delle leggi razziali in Italia. Nel mezzo la grande amicizia tra i figli pi\u00f9 piccoli dei due vicini, Gabriele (Lele) e Pietro, che preferiscono passare l'estate nell'assolata Roma piuttosto che separarsi, mentre fra il figlio maggiore di Melchiorri, Paolo, e Susanna Della Rocca scocca l'amore, aiutati dai fratelli minori nello scambio di lettere. Dopo le leggi razziali Umberto, che non le condivide, comincia dunque a trattare con pi\u00f9 rispetto il \"rivale\", che vede ingiustamente maltrattato insieme alla propria famiglia. Dagli atti vandalici al negozio, al trattamento affatto professionale della polizia, dalle limitazioni agli ingressi e agli spostamenti al sequestro dei beni personali come la radio. Leone, infine, \u00e8 costretto anche a chiudere il negozio. Il film si conclude con la partenza della famiglia di Leone verso il Ghetto di Roma, con i due che nel frattempo hanno stretto amicizia: lo stesso Umberto era andato a trovare Leone, quando costui, a causa delle continue persecuzioni a suo danno, si era ammalato."}
{"id": "2357648", "revid": "120762977", "url": "https://it.wikipedia.org/wiki?curid=2357648", "title": "Carta di Roma", "text": "Carta di Roma \u00e8 il nome con cui \u00e8 noto il \u00abProtocollo deontologico concernente richiedenti asilo, rifugiati, vittime della tratta e migranti\u00bb dei giornalisti italiani.\nStoria del documento.\nIl documento \u00e8 stato redatto congiuntamente da FNSI (il sindacato dei giornalisti) e dal Consiglio Nazione dell'Ordine dei giornalisti tra aprile e giugno 2008 e fa parte del bagaglio di strumenti di lavoro dei giornalisti italiani. La Carta si fonda sul riferimento al criterio enunciato nell'articolo 2 della legge istitutiva dell'Ordine (legge n. 69 del 3 febbraio 1963): il rispetto della verit\u00e0 sostanziale dei fatti osservati. L'Ordine dei Giornalisti e la FNSI, insieme a venti organizzazioni della societ\u00e0 civile organizzata, hanno creato l'\u00abAssociazione Carta di Roma\u00bb allo scopo di promuovere e diffondere la conoscenza del protocollo.\nDal 3 febbraio 2016 il Glossario della Carta \u00e8 parte integrante del \u00abTesto unico dei doveri del giornalista\u00bb. La Carta di Roma non esiste pi\u00f9 come documento autonomo: i suoi principii sono stati inglobati nel Testo unico.\nL'\u00abAssociazione Carta di Roma\u00bb riceve il supporto della \"Open Society\" di George Soros.\nFinalit\u00e0.\nScopo della Carta \u00e8 fornire le linee guida per il trattamento delle informazioni concernenti i richiedenti asilo, i rifugiati, le vittime della tratta ed i migranti nel territorio della Repubblica Italiana.\nPrincipi.\nLa carta enuncia i seguenti principii:"}
{"id": "2357651", "revid": "729019", "url": "https://it.wikipedia.org/wiki?curid=2357651", "title": "James J. Hill", "text": ""}
{"id": "2357652", "revid": "174925", "url": "https://it.wikipedia.org/wiki?curid=2357652", "title": "Guerra Franco-Messicana", "text": ""}
{"id": "2357655", "revid": "287204", "url": "https://it.wikipedia.org/wiki?curid=2357655", "title": "Pico Bolivar", "text": ""}
{"id": "2357656", "revid": "1226", "url": "https://it.wikipedia.org/wiki?curid=2357656", "title": "Liet Kynes", "text": ""}
{"id": "2357657", "revid": "1573940", "url": "https://it.wikipedia.org/wiki?curid=2357657", "title": "Oratorio della Santissima Trinit\u00e0 (Novazzano)", "text": "L'oratorio della Santissima Trinit\u00e0 \u00e8 situato a Castel di Sotto, frazione di Novazzano. \nDescrizione.\nL'edificio presenta un'abside semicircolare romanica, risalente al secolo XII-XIII; il campanile a vela \u00e8 del secolo XVIII. \u00c8 stato parzialmente restaurato nel 2007.\nAll'interno custodisce un altare a muro in marmo d'Arzo del secolo XIX, con una \"pala\" seicentesca raffigurante l'\"Incoronazione della Vergine\" attribuita alla bottega del pittore Francesco Torriani, e un dipinto olio su tela con l'\"Estasi di santa Rosa da Lima\", della fine del secolo XVI. \nGli stucchi dell'abside, anteriori al 1708, sono attribuiti ad Agostino Silva. "}
{"id": "2357659", "revid": "37401", "url": "https://it.wikipedia.org/wiki?curid=2357659", "title": "Limited Partnership", "text": ""}
{"id": "2357662", "revid": "809148", "url": "https://it.wikipedia.org/wiki?curid=2357662", "title": "Rivelatore interferometrico di onde gravitazionali", "text": "Un rivelatore interferometrico di onde gravitazionali \u00e8 un rivelatore di onde gravitazionali basato sul principio dell'interferometria laser per rilevare l'influenza di onde gravitazionali della luce che si muove avanti e indietro fra masse di test."}
{"id": "2357663", "revid": "110157", "url": "https://it.wikipedia.org/wiki?curid=2357663", "title": "Oratorio dei Santi Bartolomeo e Bernardo", "text": "L'oratorio dei Santi Bartolomeo e Bernardo di Chiaravalle, \u00e8 situato a Brusata, frazione di Novazzano, e risale al 1582; fu edificato nell'aspetto attuale negli anni 1671-1679. \nDescrizione.\nL'edificio \u00e8 strutturato con un'unica navata, che si conclude con il coro, ed \u00e8 affiancato dal campanile a vela. Sulla facciata, che si presenta in due ordini di lesene binate sormontate dal frontone triangolare, in affreschi seicenteschi sono raffigurati i santi Bartolomeo e Bernardo, a cui \u00e8 dedicato l'oratorio.\nAll'interno, sull'altare maggiore \u00e8 collocata una pala raffigurante la \"Madonna del Latte coi santi titolari\". Alle pareti: quattro tele con, a destra, il \"Martirio di sant'Apollonia\" e l'\"Elemosina di san Filippo Neri\", del secolo XVII e, a sinistra, \"Ges\u00f9 al tempio\" e l'\"Adorazione dei Magi\", del secolo XVIII."}
{"id": "2357664", "revid": "1226", "url": "https://it.wikipedia.org/wiki?curid=2357664", "title": "Chiesa dei Servi (Vicenza)", "text": ""}
{"id": "2357667", "revid": "6923", "url": "https://it.wikipedia.org/wiki?curid=2357667", "title": "Mercedes-Benz GLK", "text": ""}
{"id": "2357668", "revid": "1305772", "url": "https://it.wikipedia.org/wiki?curid=2357668", "title": "San Siagrio", "text": ""}
{"id": "2357670", "revid": "327653", "url": "https://it.wikipedia.org/wiki?curid=2357670", "title": "San Siagrio di Nizza", "text": ""}
{"id": "2357671", "revid": "110157", "url": "https://it.wikipedia.org/wiki?curid=2357671", "title": "Oratorio della Beata Vergine (Novazzano)", "text": "La chiesetta-oratorio della Beata Vergine si trova a Boscherina, frazione di Novazzano.\nStoria.\nI primi documenti attestanti la presenza dell'edificio sacro risalgono al 1748.\nDescrizione.\nEsterno.\nLa pianta si presenta centrale con copertura a volta a tazza e un coro quadrangolare; la facciata presenta un portico di Pier Luigi Fontana, datato 1819. Gli ultimi restauri sono datati 1975 e 2005.\nInterno.\nAll'interno l'aula presenta paraste sotto il cornicione. Il presbiterio presenta una balaustra tardoneoclassica in marmo. L'altare, anch'esso in marmo, \u00e8 a parete. Al di sopra \u00e8 presente un affresco con una \"Madonna del Latte e san Bernardo di Chiaravalle\", dell'inizio del XVI secolo, decorato da \"stucchi rococ\u00f2 del secolo XVIII\". Nella navata, sulla destra una statua di \"San Rocco\" del XIX secolo, a sinistra una statua di \"Sant'Agata\", dei primi anni del XX secolo."}
{"id": "2357676", "revid": "117071035", "url": "https://it.wikipedia.org/wiki?curid=2357676", "title": "Lurex", "text": "Lurex \u00e8 il marchio inventato dalla Dow Badische Company e introdotto sul mercato dagli anni quaranta, di un tipo di filato con un aspetto metallico. Il filo \u00e8 l'intreccio di pi\u00f9 fibre sintetiche pi\u00f9 uno strato di alluminio vaporizzato.\nHa avuto grande popolarit\u00e0 negli anni settanta e ottanta. \u00c8 tornato ad averne nelle proposte per l'autunno-inverno '98-99 e in quelle per l'estate '99. \nIl termine pu\u00f2 riferirsi anche a panni creati con il filo."}
{"id": "2357679", "revid": "729019", "url": "https://it.wikipedia.org/wiki?curid=2357679", "title": "Curt von Bardeleben", "text": "Fu uno dei pi\u00f9 forti giocatori tedeschi del periodo a cavallo del 1900, ed \u00e8 noto per aver perso una famosa partita contro Wilhelm Steinitz nel torneo di Hastings 1895, che valse a Steinitz il premio di bellezza.\nPrincipali risultati:\nPubblic\u00f2 molti libri, tra cui una storia degli scacchi, monografie sulle aperture (tra cui la spagnola e il gambetto di donna), il \"Taschen-Lexicon der Er\u00f6ffnungen\" (manuale tascabile delle aperture), che ebbe due edizioni. La sua opera pi\u00f9 importante \u00e8 per\u00f2 il \"Lehrbuch des Schachspiels\", compilata con Jacques Mieses e pubblicata a Lipsia nel 1894.\nMor\u00ec suicida nel 1924."}
{"id": "2357693", "revid": "1305772", "url": "https://it.wikipedia.org/wiki?curid=2357693", "title": "Porsche Carrera", "text": "Il nome Carrera \u00e8 stato utilizzato dalla casa automobilistica tedesca Porsche per diversi modelli:"}
{"id": "2357696", "revid": "1573940", "url": "https://it.wikipedia.org/wiki?curid=2357696", "title": "Centrophoridae", "text": "I centroforidi (Centrophoridae ; dal greco \"k\u00e9ntron\", \u00abaculeo\u00bb, e \"ph\u00e9ro\", \u00abportare\u00bb) sono una famiglia di squali dell'ordine degli Squaliformi comprendente due generi e 16 specie. Sono presenti in tutti gli oceani tropicali e temperato-caldi, sulle piattaforme continentali e sulle scarpate continentali; mancano solamente nel Pacifico orientale.\nDescrizione.\nSono piccoli squali lunghi da 80 a 160 centimetri. Possiedono un aculeo scanalato di fronte a ciascuna delle due pinne dorsali. La pinna anale \u00e8 assente. Il peduncolo caudale non presenta carene laterali. I denti della mascella superiore sono pi\u00f9 piccoli di quelli della mascella inferiore.\nBiologia.\nSono generalmente specie di acqua profonda. Mentre alcuni, come il centroforo comune (\"Centrophorus granulosus\"), sono presenti in gran parte del globo e vengono pescati su scala commerciale, altri sono rari e poco conosciuti. Si nutrono generalmente di altri pesci, ma alcuni si nutrono anche di calamari, polpi e gamberetti. Alcune specie sono bentoniche, vivono quindi sul fondale, mentre altre sono pelagiche. Sono ovovivipari: la femmina trattiene le uova all'interno del corpo fino alla loro schiusa.\nTassonomia.\nLa famiglia comprende in tutto 17 specie:"}
{"id": "2357713", "revid": "287204", "url": "https://it.wikipedia.org/wiki?curid=2357713", "title": "Il furto di gioielli al Grand Metropolitan", "text": "Il furto di gioielli al Grand Metropolitan \u00e8 un racconto incluso in \"Poirot indaga\", la prima raccolta di racconti di Agatha Christie con protagonista il piccolo e geniale investigatore belga Hercule Poirot, pubblicato per la prima volta nel Regno Unito nel 1924. \nTrama.\nPoirot e Hastings stanno soggiornando all'hotel Grand Metropolitan a Brighton, dove incontrano il signore e la signora Opalsen. Lui \u00e8 un agente di borsa diventato ricco grazie al boom del petrolio, e la moglie grazie a questi soldi colleziona gioielli. Una sera, a cena, la signora Opalsen decide di mostrare a Poirot delle perle, cos\u00ec si reca in camera per andare a prenderle. L\u00ec l'amara scoperta, le perle sono sparite. La coppia chiede a Poirot di occuparsi del furto. Nella stanza sono entrate solo due persone da quando le perle sono state viste per l'ultima volta \u2013 la cameriera personale della signora Opalsen, Celestine, e la cameriera dell'albergo. Celestine doveva restare nella stanza per tutto il tempo in cui la cameriera dell'albergo era dentro. Le due donne vengono interrogate ed entrambe negano tutto e si accusano l'un l'altra. La camera ne ha un'altra contigua, in cui dorme Celestine, ed una porta con il saliscendi che conduce nella stanza accanto. Le due cameriere si erano controllate a vista per tutto il tempo, tranne in due brevi momenti durati al massimo 15 secondi durante i quali Celestine \u00e8 andata nella sua camera \u2013 tempo insufficiente per prendere il cofanetto dei gioielli dal cassetto, aprirlo, prendere i gioielli e rimettere a posto il cofanetto. Le due ragazze vengono perquisite, ma non viene trovato niente. Anche le camere vengono setacciate, e alla fine le perle vengono ritrovate nel materasso di Celestine. Il caso sembra dunque chiuso, ma Poirot comunica a Hastings che i gioielli ritrovati sono falsi. L'investigatore quindi interroga di nuovo la cameriera del Grand Metropolitan e il cameriere che si occupava della stanza del signor Opalsen e chiede loro se hanno mai visto un pezzetto di carta bianca che mostra ad entrambi. I due negano. Poirot si reca a Londra e il giorno dopo, tornato a Brighton, comunica a Hastings e agli Opalsen la risoluzione del caso e il ritrovamento delle vere perle. La cameriera e il cameriere, infatti, sono due ladri di gioielli \u2013 il trucco del pezzetto di carta era per ottenere le loro impronte da consegnare a Japp per un controllo. Il cameriere era dall'altra parte della porta con il saliscendi e la cameriera gli aveva passato il cofanetto la prima volta che Celestine era andata in camera sua. La seconda volta, la cameriera aveva rimesso a posto il cofanetto nel cassetto, i cui cardini erano stati spennellati con della cipria in modo che scorressero senza fare alcun rumore. Le perle vengono trovate addosso al cameriere, e restituite alla signora Opalsen."}
{"id": "2357715", "revid": "731511", "url": "https://it.wikipedia.org/wiki?curid=2357715", "title": "Emanuel Schiffers", "text": "Di famiglia proveniente dalla Germania, detenne il titolo di campione russo per dieci anni prima di perderlo nel 1880 contro il suo allievo e concittadino Mikhail Chigorin.\nIl suo migliore risultato pu\u00f2 essere considerato il 6\u00ba posto, su 22 concorrenti, nel fortissimo torneo di Hastings 1895, dove precedette, tra gli altri, giocatori del calibro di Schlechter, Teichmann, Blackburne, Gunsberg e Bird.\nNel 1896 gioc\u00f2 a Rostov sul Don un match contro l'ex-campione del mondo Wilhelm Steinitz, ma perse + 4 \u2013 6 = 1.\nNel 1899 e 1900 termin\u00f2 secondo nel campionato russo dietro a Chigorin. \nScrisse un \"Manuale del gioco degli scacchi\" (Pietroburgo 1906) che ebbe nove edizioni.\nDi professione era insegnante privato ed aveva una estesa conoscenza delle lingue; oltre al russo conosceva bene il tedesco, il francese e l'inglese. "}
{"id": "2357720", "revid": "339392", "url": "https://it.wikipedia.org/wiki?curid=2357720", "title": "Palazzo Castrone", "text": ""}
{"id": "2357726", "revid": "116944", "url": "https://it.wikipedia.org/wiki?curid=2357726", "title": "Chiesa Serba Ortodossa", "text": ""}
{"id": "2357739", "revid": "121928687", "url": "https://it.wikipedia.org/wiki?curid=2357739", "title": "Carmati", "text": "I Carmati (, ossia \"Quelli che scrivono in lettere minuscole\", ma pi\u00f9 probabilmente \"i seguaci di [Hamdan] Qarmat\") sono stati un gruppo ismailita millenarista stanziato nell'Arabia orientale (al-Bahrain) in cui nell'899 costituirono una repubblica utopica.\nDivennero particolarmente famosi nel mondo islamico per aver tuttavia trucidato pellegrini musulmani alla Mecca, insozzato la fonte di Zemzem e depredato la Pietra Nera della Ka\u02bfba meccana (allora sotto sovranit\u00e0 abbaside), tenendola in custodia per quasi un quarantennio, prima di restituirla alla devozione dei musulmani sunniti e sciiti in cambio di un congruo riscatto.\nI Carmati furono anche chiamati \"i Fruttivendoli\" (\"al-Baqliyya\") per le loro abitudini alimentari strettamente vegetariane.\nStoria.\nSotto gli Abbasidi, vari gruppi sciiti si organizzarono in opposizione clandestina al loro governo. Tra essi figuravano anche i sostenitori della comunit\u00e0 proto-ismailita, il raggruppamento pi\u00f9 importante dei quali era chiamato \"Mub\u0101rakiyya\" (lett. \"Benedetti\", ma in realt\u00e0 \"coloro che erano fedeli a Ism\u0101\u02bf\u012bl b. Ja\u02bffar, detto al-Mub\u0101rak\" (il Benedetto)\".\nL'Im\u0101m Ja\u02bffar al-\u1e62\u0101diq design\u00f2 il suo secondogenito, Ism\u0101\u02bf\u012bl ibn Ja\u02bffar, come suo erede all'Imamato. Tuttavia, Ism\u0101\u02bf\u012bl premor\u00ec a suo padre. Alcuni affermarono che egli si fosse invece nascosto agli occhi del mondo, mentre il gruppo proto-ismailita accett\u00f2 la sua morte e di conseguenza che il suo fratello maggiore, Mu\u1e25ammad ibn Ism\u0101\u02bf\u012bl, diventasse il nuovo Im\u0101m, che rimase comunque in contatto col gruppo dei \"Mub\u0101rakiyya\", molti dei quali risiedevano a K\u016bfa.\nLa spaccatura nella Mub\u0101rakiyya si verific\u00f2 con la morte di Mu\u1e25ammad. La maggioranza del gruppo neg\u00f2 la sua morte, riconoscendolo come Mahdi. La minoranza credette alla sua morte e infine sarebbe emersa negli ultimi tempi come Ismailiti Fatimidi, antenati di tutti i raggruppamenti pi\u00f9 recenti.\nLa maggioranza del movimento missionario ismailita s'insedi\u00f2 a Salamiyya (Siria), fra Hama e Homs, ed ebbe grande seguito in Kh\u016bzest\u0101n, dove il leader ismailita al-Husayn al-Ahw\u0101z\u012b convert\u00ec il kufano \u1e24amd\u0101n nell'874, che assunse quindi il nome di \"Qarma\u1e6d\" a causa della sua nuova fede. Qarma\u1e6d e il suo cognato teologo Ab\u016b Mu\u1e25ammad \u02bfAbd\u0101n prepararono il meridione iracheno alla imminente venuta del Mahdi, creandovi una forte organizzazione militare e religiosa. Altro luoghi in cui tale fede si impiant\u00f2 furono lo Yemen, l'area orientale della penisola arabica (al-Bahrain) e il Nordafrica. Gli attivisti attirarono nei loro ranghi molti sciiti, a causa dell'efficacia dell'insegnamento messianico da essi praticato. Questo movimento proto-carmata continu\u00f2 a espandersi in Persia e poi in Transoxiana.\nLa rivoluzione carmata.\nUn cambio di leadership a Salamiyya nell'899 provoc\u00f2 una scissione nel movimento. La minoranza ismailita, il cui leader aveva assunto il controllo del centro di Salamiyya, cominci\u00f2 ad affermare nel suo insegnamento che l'Im\u0101m Mu\u1e25ammad \"era\" morto, e che il nuova guida del movimento a Salamiyya era di fatto il suo discendente, uscito alla luce dopo un periodo di occultamento (\"ghayba\"). Qarma\u1e6d e suo cognato si opposero a tutto ci\u00f2 e apertamente ruppero i legami con gli ismailiti di Salamiyya. Quando \u02bfAbd\u0101n venne assassinato, egli si nascose e in seguito si afferm\u00f2 che si fosse pentito della sua ostilit\u00e0 al nuovo corso degli ismailiti di Salamiyya. Qarma\u1e6d divenne un missionario (\"d\u0101\u02bf\u012b\") del nuovo Im\u0101m, \u02bfUbayd All\u0101h al-Mahdi bi-ll\u0101h, fondatore dell'Imamato/Califfato fatimide.\nNondimeno, il gruppo dissidente mantenne il nome \"Qarma\u1e6d\u012b\". Il loro principale caposaldo rimase in al-Bahrain, comprendente buona parte dell'Arabia orientale e le isole che oggi compongono lo Stato del Bahrain. Sebbene l'area fosse ancora nominalmente sotto il governo abbaside alla fine del IX secolo, la rivolta degli Zanj aveva di fatto frantumato il controllo centrale esercitato dal califfo di Baghdad. I Carmati colsero immediatamente l'opportunit\u00e0 che si presentava loro e, sotto la guida del loro leader, Ab\u016b Sa\u02bf\u012bd al-Hasan al-Jannabi, che conquist\u00f2 al movimento nell'899 la capitale del Bahrain, Hajr, e al-Hasa, che egli trasform\u00f2 nella capitale della sua particolare repubblica, che sembr\u00f2 dare forma al sogno utopistico ismailita.\nI Carmati avviarono quello che uno studioso orientalista defin\u00ec il \"secolo del terrore\" a Kufa. Essi pensavano (non senza qualche ragione teologica) che il pellegrinaggio alla Mecca fosse una superstizione costruita in et\u00e0 preislamica e fatta propria senza cambiamenti di rilievo dalla fede islamica e decisero pertanto di scatenare una serie di incursioni armate dal loro Stato in al-Bahrain contro le rotte terrestri battute dai pellegrini che percorrevano l'Arabia. Nel 906 essi tesero un'imboscata a una carovana di pellegrini che tornavano dalla Mecca e ne massacrarono l'improbabile cifra di 20.000. Sotto Abu Tahir al-Jannabi i Carmati si avvicinarono a colpire la stessa Baghdad nel 927 e riuscirono a saccheggiare la Citt\u00e0 Santa della Mecca nel 930. L'assalto alle Citt\u00e0 Sante islamiche della Mecca e Medina comport\u00f2 la scandalosa e blasfema dissacrazione della fonte sacra di Zemzem, entro la quale furono gettati i cadaveri di un gran numero di pellegrini assassinati, e l'asportazione della Pietra Nera che dalla Mecca fu portata ad al-Hasa. Per ottenerne la restituzione, gli Abbasidi - allora sotto \"tutela\" buwayhide - furono costretti (ma solo 22 anni pi\u00f9 tardi) a pagare nel 952 un corposo riscatto.\nL'azione bellica e la sconsacrazione dei Luoghi Santi sconvolse grandemente il mondo islamico e umili\u00f2 gli Abbasidi dal momento che, obbligo del Califfo e motivo non ultimo della sua \"legitimitas,\" era la difesa dei Luoghi Santi. Ma c'era poco che si sarebbe potuto fare per impedire tutto ci\u00f2. Per moltissimi musulmani del X secolo, i Carmati erano la forza militare pi\u00f9 poderosa nel Golfo Persico e nel Vicino Oriente, in grado di controllare senza alcun ostacolo la costa dell'Oman e raccogliere tributi dal califfo di Baghdad come pure dal suo rivale, l'Imam ismailita-fatimide al Cairo, che essi peraltro non riconoscevano, ma che essi erano costretti a versare pur di evitare di subire le loro feroci ritorsioni.\nSolo nel 985 i Carmati saranno espulsi dalla regione irachena, per merito dei Buwayhidi. Dopo quella data un gruppo di Carmati riusc\u00ec per\u00f2 a insediarsi nella citt\u00e0 indiana di Multan.\nLa societ\u00e0 carmata.\nIl fine dei Carmati era quello di edificare una societ\u00e0 basata sulla fede e l'uguaglianza sociale. Lo Stato era governato da un consiglio di sei persone, con un capo che era un \"primo fra pari\". Tutte le propriet\u00e0 all'interno della comunit\u00e0 erano distribuite fra tutti gli iniziati. I Carmati erano organizzati come una societ\u00e0 esoterica, anche se non come una societ\u00e0 segreta: le loro attivit\u00e0 erano pubbliche e ampiamente pubblicizzate, ma i nuovi aderenti dovevano sottostare a una cerimonia d'iniziazione che prevedeva sette diversi stadi. In una sorta di eco del pensiero ciclico mazdeo, la visione del mondo dei Carmati faceva riferimento sulla ripetitivit\u00e0 ciclica di ogni fenomeno, in cui ogni evento si reiterava pi\u00f9 e pi\u00f9 volte.\nLa terra che essi governavano era estremamente ricca e l'economia era pesantemente e abbastanza incoerentemente governata da un sistema schiavistico.\nSi \u00e8 detto che la sconsacrazione della Mecca e l'asportazione della Pietra Nera, anzich\u00e9 essere il segno d'una vibrata protesta per i residui di paganesimo e di culto litolatrico conservati dall'Islam, volesse dare il segnale della \u2018fine dell'Islam'.\nIl saccheggio della Mecca fu determinato dal fervore millenaristico tra i Carmati (anche in Persia si ebbe un tale fenomeno) a causa della congiunzione di Saturno e di Giove nel 928\u00a0\u2013 un evento che si produce ogni 960 anni. La data della congiunzione astrale, il 27 ottobre 928, fu interpretata alla luce della Rivelazione islamica, che essi consideravano come annunciatrice di un nuovo periodo di ritorno al predominio politico dei Persiani.\nIl Califfo-Mahdi.\nNel 931 Abu Tahrir pens\u00f2 di aver scoperto il nuovo Mahdi nella persona di un giovane persiano di Isfahan, e gli trasfer\u00ec tutto il potere dello Stato carmata. Il nuovo Califfo-Mahdi immediatamente dispose l'abolizione della \"Shar\u012b\u02bfa\" e cambi\u00f2 la \"qibla\" della \"\u1e63al\u0101t\" da quella di Mecca a quella del fuoco: una evidente pratica tipica dello Zoroastrismo. Secondo lo storico Farhad Daftary, specializzato nell'Ismailismo:\nDopo questo episodio i Carmati tornarono alle loro antiche credenze e Abu Tahrir riprese subito a compiere incursioni armate nella Persia meridionale e nell'Iraq.\nCollasso.\nDopo essere stati sconfitti dagli Abbasidi nel 976, i Carmati cominciarono lentamente a scomparire dal panorama politico e religioso del mondo islamico.\nIn Bahrain e nell'Arabia orientale lo Stato carmata fu sostituito dalla dinastia uyunide, mentre si pensa che a partire dalla met\u00e0 circa dell'XI secolo le comunit\u00e0 carmate in Iraq, Iran e Transoxiana siano state sopraffatte dal proselitismo dei loro cugini-rivali fatimidi o che si siano semplicemente disgregate. L'ultima menzione che in quell'epoca si fece di loro \u00e8 quella del viaggiatore ismalilita persiano Abu Mo\u2019in Hamid ad-Din Nasir ibn Khusraw al-Qubadiani, che li visit\u00f2 nel 1050, mentre Ibn Battuta visit\u00f2 Qatif nel 1331, trovando la cittadina ripopolata da trib\u00f9 arabe che li ricordavano un po' schematicamente come \"estremisti sciiti\" (\"rafidiyya\")."}
{"id": "2357741", "revid": "219110", "url": "https://it.wikipedia.org/wiki?curid=2357741", "title": "Rivelatore di onde gravitazionali", "text": "Un rivelatore di onde gravitazionali \u00e8 un dispositivo progettato per evidenziare le onde gravitazionali, minuscole distorsioni dello spaziotempo, previste dalla teoria della relativit\u00e0 generale di Einstein, e misurarne le caratteristiche.\nComplicazioni.\nLa rivelazione diretta delle onde gravitazionali \u00e8 resa molto difficoltosa dell'effetto estremamente ridotto che esse producono in un sensore. L'ampiezza di un'onda sferica decresce proporzionalmente all'inverso della distanza dalla sorgente. Quindi, anche quelle provenienti da sistemi che ne sono intensi emettitori, come buchi neri binari in corso di fusione, arrivano sulla Terra con un'ampiezza molto piccola. Gli astrofisici si aspettano che alcune delle onde gravitazionali possano causare una deformazione percentuale dei sensori fino all'ordine di formula_1, ma generalmente non se ne dovrebbero rivelare di pi\u00f9 intense. \nL'11 febbraio 2016 \u00e8 stata confermata, in una conferenza stampa congiunta con LIGO ed EGO-VIRGO, l'esistenza delle onde gravitazionali grazie allo studio condotto sull'impatto di due buchi neri. I ricercatori del Caltech, del MIT e del LIGO (Laser Interferometer Gravitational-Wave Observatory), sono riusciti a rilevare la presenza delle onde gravitazionali di un evento cosmico utilizzando il LIGO, un doppio osservatorio costruito negli Stati Uniti, ad Hanford Site (Washington) e a Livingston (Louisiana). Si tratta di una importantissima conferma sperimentale di un'ipotesi teorica e alla scoperta hanno collaborato anche i ricercatori italiani e francesi del VIRGO, un rilevatore che si trova nel comune di Cascina (Pisa) del tutto simile a quelli americani. Il rilevatore italiano non ha rilevato le onde solo perch\u00e9 in questi mesi era in fase di ristrutturazione.\nLo scopo di questi strumenti, coronato da successo, era quello di cercare e trovare le increspature che si formano nel tessuto spazio-tempo dell'Universo quando due masse si avvicinano tra loro ruotando vorticosamente le une attorno alle altre. Le onde gravitazionali sono state rivelate il 14 settembre 2015, alle 10:50:45 ora italiana (09:50:45 UTC, 05:50:45 am EDT), da entrambi gli strumenti gemelli entro una finestra temporale di coincidenza di 10 millisecondi. Le onde gravitazionali rivelate sono state prodotte nell'ultima frazione di secondo del processo di fusione di due buchi neri, di massa equivalente a circa 29 e 36 masse solari, in un unico buco nero ruotante pi\u00f9 massiccio di circa 62 masse solari: le 3 masse solari mancanti al totale della somma equivalgono all'energia emessa durante il processo di fusione dei due buchi neri, sotto forma di onde gravitazionali.\nBarre di Weber.\nUn rivelatore di onde gravitazionali, concettualmente semplice ed il primo ad essere concepito, \u00e8 la barra di Weber, una grande massa metallica, accuratamente isolata dalle vibrazioni esterne, provvista di strumentazione atta a misurarne le deformazioni. Le tensioni nello spaziotempo, dovute al passaggio di un'onda gravitazionale, eccitano le frequenze di risonanza meccaniche della barra e le conseguenti vibrazioni vengono registrate. Plausibilmente, una supernova vicina potrebbe produrre segnali abbastanza intensi da essere vista senza amplificazione risonante. Alcune forme moderne della barra di Weber, ancora in funzione, vengono raffreddate criogenicamente, per minimizzare gli effetti delle vibrazioni termiche, e le deformazioni vengono misurate mediante dispositivi di interferenza quantistica a superconduttori. Le barre di Weber non hanno sensibilit\u00e0 molto elevata e potrebbero segnalare il passaggio soltanto delle onde gravitazionali di ampiezza molto elevata.\nSu questo principio funziona MiniGRAIL, un'antenna di onde gravitazionali, situata nell'Universit\u00e0 di Leida, consistente in una sfera di 1150\u00a0kg, fabbricata con estrema precisione, e raffreddata criogenicamente a 20 mK. La configurazione sferica permette di raggiungere un'uguale sensibilit\u00e0 in tutte le direzioni, ed \u00e8 realizzativamente alquanto pi\u00f9 semplice dei dispositivi lineari che, invece, devono essere collocati in un ambiente in cui sia stato praticato un vuoto molto spinto. Gli eventi sono rivelati misurando le deformazioni della sfera del rivelatore. La sensibilit\u00e0 di MiniGRAIL \u00e8 massima nell'intervallo tra 2 e 4 kHz, e questo la rende adatta a rivelare onde gravitazionali prodotte da instabilit\u00e0 delle stelle di neutroni rotante o dalla caduta di materia dentro un buco nero.\nInterferometri.\nUn tipo di rivelatore pi\u00f9 sensibile usa l'interferometria laser per misurare il moto reciproco, indotto da un'onda gravitazionale, di due o pi\u00f9 masse, separate tra di loro e, quanto pi\u00f9 possibile, libere da ulteriori influenze. Questa tecnica permette di costruire rivelatori con masse separate da grandi distanze, incrementando, cos\u00ec, l'intensit\u00e0 del segnale. \nUn ulteriore vantaggio di tale configurazione \u00e8 di essere sensibile a un largo campo di frequenze, non soltanto a quelle prossime ad una risonanza come nel caso delle barre di Weber. Attualmente sono operativi diversi interferometri collocati sulla superficie terrestre. Al presente, il pi\u00f9 sensibile \u00e8 il LIGO, acronimo per Laser Interferometer Gravitational Wave Observatory. Il LIGO ha tre rivelatori: uno a Livingston, nella Louisiana; gli altri due (nello stesso tubo a vuoto) ad Hanford Site e a Richland, nello stato di Washington. Ognuno di essi \u00e8 costituito da due bracci lunghi da 2 a 4\u00a0kilometri, posti ad angoli di 90\u00a0gradi l'un l'altro, contenenti tubi a vuoto del diametro di 1 m, entro cui passa la luce. Il passaggio di un'onda gravitazionale ne allungher\u00e0 leggermente uno ed accorcer\u00e0 l'altro, provocando l'insorgere di figure di Diffrazione che l'interferometro rivela con estrema sensibilit\u00e0.\nMa anche con bracci tanto lunghi, le onde gravitazionali pi\u00f9 forti ne cambieranno la distanza fra le estremit\u00e0 al massimo, approssimativamente, di formula_2\u00a0metri; Il LIGO \u00e8 progettato per rivelare onde gravitazionali fino a formula_3. I miglioramenti attuati per il LIGO ed altri rivelatori come il VIRGO, il GEO 600, e il TAMA 300 incrementerebbero ancora ulteriormente la sensibilit\u00e0; la prossima generazione di strumenti (Advanced LIGO e Advanced Virgo) saranno pi\u00f9 di dieci volte sensibili. Un altro interferometro (LCGT) altamente sensibile \u00e8 attualmente in fase di progetto. Un punto chiave \u00e8 quello che in un aumento di dieci volte in sensibilit\u00e0 (raggio di 'portata') viene incrementato il volume di spazio accessibile allo strumento di mille volte. Questo aumenta la percentuale dei segnali rilevabili che sarebbero visti da uno per decine di anni di osservazione, a decine per anno.\nI rivelatori interferometrici sono limitati alle alte frequenze a causa dello shot noise, conseguenza del fatto che la luce ha una struttura quantizzata (\u00e8 un flusso di fotoni); una analogia viene riferita alla pioggia\u2014tasso di piovosit\u00e0, allo stesso modo dell'intensit\u00e0 del laser, \u00e8 misurabile, ma le gocce di pioggia, come i fotoni, cadono in tempi randomizzati, causando fluttuazioni intorno al valore medio. Questo conduce a disturbare l'output del rivelatore ancor pi\u00f9 delle scariche statiche della radio. In pi\u00f9, per la potenza sufficientemente alta del laser, la quantit\u00e0 di moto casuale trasferita nelle \"masse di test\" dai fotoni del laser scuotono gli specchi, mascherando i segnali alle basse frequenze. \nIl disturbo termico\u2014 per es. il moto browniano- \u00e8 un altro limite alla sensibilit\u00e0. In aggiunta a queste sorgenti di disturbo 'stazionario' (costante), tutti i rivelatori terrestri sono limitati anche alle basse frequenze dal disturbo sismico, da altre forme di vibrazione ambientale e altre sorgenti di disturbo 'non stazionarie'; gli scricchiolii nelle strutture meccaniche, i fulmini o altre grandi perturbazioni elettriche, ecc. possono creare disturbi mascherando un \"evento\" o addirittura imitarlo. Tutte ci\u00f2 deve essere preso in considerazione e escluso dall'analisi prima che un rilevamento possa essere considerato un vero evento di onde gravitazionali.\nSono stati sviluppati anche interferometri spaziali, come il LISA e il DECIGO. Il progetto LISA \"chiama\" per tre \"masse di test\" formando un triangolo equilatero, con i laser per ogni veicolo spaziale ad ogni altro, formando due interferometri indipendenti. Il LISA \u00e8 progettato per occupare un'orbita solare seguendo la Terra, con ogni braccio del triangolo di cinque milioni di kilometri. Questo mette il rivelatore in una condizione ottimale di vuoto lontano dalle sorgenti di disturbo terrestri, sebbene sia ancora suscettibile di scariche disturbanti, come pure a artefatti causati dai raggi cosmici e vento solare.\nRivelatori di alta frequenza.\nCi sono attualmente due rivelatori focalizzati sulla rilevazione all'estremo confine dello spettro dell'onda gravitazionale da 10\u22127 a 105 Hz: uno all'Universit\u00e0 di Birmingham, Inghilterra, e l'altro all'INFN di Genova, in Italia. Un terzo \u00e8 in preparazione all'Universit\u00e0 di Chongqing, in Cina. Il rivelatore di Birmingham misura i mutamenti nello stato della polarizzazione di un raggio di microonda circolante in una sequenza chiusa attraverso un contatore. Due sono stati fabbricati e attualmente si pensa siano sensibili alle tensioni dello spaziotempo periodico di formula_4, dato come una densit\u00e0 spettrale dell'ampiezza. Il rivelatore dell'INFN di Genova \u00e8 un'antenna risonante consistente di due coppie di oscillatori armonici superconducenti sferici di alcuni centimetri di diametro. Gli oscillatori sono progettati per avere (quando spaiati) quasi uguali frequenze risonanti. Il sistema \u00e8 attualmente pensato per avere una sensibilit\u00e0 alle tensioni dello spaziotempo periodico di formula_5, con la aspettativa di giungere ad una sensibilit\u00e0 di formula_6. Il rivelatore dell'Universit\u00e0 di Chongqing \u00e8 progettato per rilevare i residui di onde gravitazionali ad alta frequenza con parametri previsti g ~ 1010 Hz (10\u00a0GHz) e \"h\" ~ 10\u221230-10\u221231.\nParkes Pulsar Timing Array.\nUn differente approccio per rilevare le onde gravitazionali \u00e8 usato dal Parkes Pulsar Timing Array. Questo progetto si propone di rilevare le onde gravitazionali cercando il ritardo del tempo gravitazionale che esso causa riguardo alle pulsazioni provenienti da un apparato delle ben note pulsar.\nEinstein@Home.\nIn un certo senso, i segnali pi\u00f9 facili da rilevare sarebbero sorgenti costanti. Supernove e stelle di neutroni o assorbimenti di buco nero avrebbero pi\u00f9 vasta ampiezza e sarebbero molto interessanti, ma le onde generate saranno pi\u00f9 complicate. Le onde emesse dalla rotazione incostante di una stella di neutroni sarebbero \"monocromatiche\" \u2014 come un tono puro in acustica. Non cambierebbe moltissimo in ampiezza o frequenza.\nL'Einstein@Home \u00e8 un progetto di calcolo distribuito, simile al SETI@home, inteso a rivelare questo tipo di semplice onda gravitazionale. Prendendo dati dal LIGO e GEO 600, e spedendoli poi in pochi frammenti a migliaia di volontari per l'analisi parallela eseguita sul loro computer, l'Einstein@Home pu\u00f2 vagliare i dati molto pi\u00f9 velocemente di quanto sarebbe possibile diversamente."}
{"id": "2357745", "revid": "124123", "url": "https://it.wikipedia.org/wiki?curid=2357745", "title": "Hugo Reid", "text": "Biografia.\nNato nel 1811 a Cardross, in Scozia, Reid giunse negli Stati Uniti come marinaio sbarcando a Los Angeles nel 1832. Spos\u00f2 una donna \"Gabrieli\u00f1o\" di nome Victoria, adottandone i figli Maria and Felipe.\nNel 1845, A Reid furono concessi dal governatore messicano P\u00edo Pico 53,90 km\u00b2 di terra del Rancho Santa Anita. La casa del rancho, nota come Hugo Reid Adobe, si trova sulla vecchia propriet\u00e0 di Lucky Baldwin, nel Los Angeles County Arboretum and Botanic Garden, nell'odierna citt\u00e0 di Arcadia.\nReid pubblic\u00f2 una serie di 22 lettere sul \"Los Angeles Star\" nel 1852, fornendo un'importante rappresentazione etnografica dei semisconosciuti \"Gabrieli\u00f1o\", ripubblicandole poi numerose volte in forma di libro. Mor\u00ec a Los Angeles il 12 dicembre 1852.\nRetaggio.\nLa scuola elementare di Arcadia, chiamata Hugo Reid Elementary School, prende il nome da lui.\nHugo Reid fa anche parte della storia di Silver Lake (Los Angeles). La geografia dell'area ricordava la Scozia, cos\u00ec diedi il nome di \"Ivanhoe\" al bacino idrico, prendendo spunto dal romanzo del 1819 Ivanhoe di Walter Scott. Molte strade del luogo prendono il nome dai personaggi di quel romanzo, come Rowena e Herkimer. Altre strade hanno semplicemente dei nomi scozzesi, come \"St. George\" (San Giorgio)."}
{"id": "2357750", "revid": "438678", "url": "https://it.wikipedia.org/wiki?curid=2357750", "title": "Il ritratto di Jennie", "text": "Il ritratto di Jennie (\"Portrait of Jennie\") \u00e8 un film del 1948 diretto da William Dieterle.\nTrama.\nEben Adams, giovane pittore in crisi, incontra in una sera d'inverno a Central Park una bambina dalla quale si sente inspiegabilmente incuriosito. Tornato al suo studio, ritrae la fanciulla, Jennie, in uno schizzo pieno di vita che attira l'attenzione di Miss Spinney, una mercante d'arte che lo incita ad approfondire il soggetto. Eben, sia pure non regolarmente, anzi quasi sempre casualmente, continua a incontrare Jennie che ogni volta sembra crescere a vista d'occhio trasformandosi da bambina a ragazza.\nNonostante lei indossi vestiti fuori moda e parli di cose accadute anni prima come se fossero successe da poco, Eben si innamora di lei e riesce a completare il suo ritratto che risulta un capolavoro. La ragazza per\u00f2 \u00e8 scomparsa e il pittore si mette alla sua ricerca basandosi sulle poche cose che gli aveva raccontato. Scopre cos\u00ec che Jennie \u00e8 morta molti anni prima durante una gita in barca nei pressi di un faro. Nella notte dell'anniversario della sua morte, Eben si reca sul luogo della disgrazia e chiama Jennie che gli appare, prima di sparire in mare per sempre. Nel tentativo di raggiungerla, Eben viene travolto dalla tempesta, ma viene salvato da alcuni pescatori.\nProduzione.\nIl libro scritto da Robert Nathan attir\u00f2 subito l'attenzione del produttore David O. Selznick che cercava una storia da proporre a Jennifer Jones. Come per altri film le prime settimane di registrazione non risultarono soddisfacenti per il produttore che chiese la modifica della sceneggiatura.\nGli alti costi della pellicola furono in parte dovuti alla scelta di girare in esterni e non negli studios ma soprattutto per l'inserimento della scena a colori alla fine del film che mostrava appunto il ritratto della protagonista realizzato per il film dal pittore Robert Brackman. La colonna sonora realizzata da Dimitri Tiomkin utilizzava alcuni brani celebri di Claude Debussy.\nDistribuzione.\nIl film venne presentato alla 10\u00aa edizione della Mostra internazionale d'arte cinematografica di Venezia dove il protagonista Joseph Cotten venne premiato con la Coppa Volpi per la migliore interpretazione maschile."}
{"id": "2357754", "revid": "305330", "url": "https://it.wikipedia.org/wiki?curid=2357754", "title": "Attercopus fimbriunguis", "text": "L'attercopo (Attercopus fimbriunguis) \u00e8 un aracnide estinto, vissuto nel Devoniano inferiore (circa 390 milioni di anni fa). I suoi resti sono stati ritrovati a Gilboa, nello Stato di New York. Si pensa che questo animale possa essere un parente prossimo dell'antenato dei ragni.\nDescrizione.\nDi aspetto vagamente simile a quello di un ragno, l'attercopo si differenziava dalle forme odierne principalmente per la presenza di un addome segmentato, che terminava in una struttura simile a una frusta; questa struttura \u00e8 presente attualmente negli uropigi, come \"Mastigoproctus giganteus\". \"Attercopus\", inoltre, era sprovvisto dei seritteri addominali in grado di produrre tele; una sostanza simile a seta, in ogni caso, era prodotta da una serie di ghiandole poste al di sotto del corpo.\nClassificazione.\nInizialmente questo animale fu interpretato come un membro dei trigonotarbidi (Trigonotarbida), un gruppo di aracnidi primitivi, e descritto come \"Gelasinotarbus ?fimbriunguis\". Successivamente venne assegnato al nuovo genere \"Attercopus\" e re-interpretato come il pi\u00f9 antico (e pi\u00f9 primitivo) ragno conosciuto. Questa ipotesi era basata sulla presunta presenza di seritteri per la produzione della tela, e di una ghiandola velenifera sui cheliceri.\nSuccessivi studi su nuovi fossili hanno messo in luce che \"Attercopus\" non possedeva tali strutture; i presunti seritteri per la tela erano in realt\u00e0 una guaina di cuticola ripiegata. Fu chiaro, quindi, che \"Attercopus\" non era un vero ragno ma apparteneva a un ordine pi\u00f9 primitivo (Uraraneida), forse ancestrale ai veri ragni.\nStile di vita.\nProbabilmente \"Attercopus\" (il cui nome deriva da una parola dialettale inglese e significa \u201ctesta velenosa\u201d) non era in grado di produrre ragnatele, ma \u00e8 verosimile che secernesse una sostanza simile a seta, con la quale probabilmente avvolgeva le sue uova o rinforzava le pareti delle sue tane. \u00c8 probabile che questo animale si cibasse di altri piccoli invertebrati, come fanno i ragni odierni."}
{"id": "2357755", "revid": "1573940", "url": "https://it.wikipedia.org/wiki?curid=2357755", "title": "Papilio machaon", "text": "Il macaone (Papilio machaon ) \u00e8 un lepidottero appartenente alla famiglia Papilionidae.\nDescrizione.\nUova.\nLe uova di macaone vengono generalmente deposte sulla pianta nutrice, sono di piccole dimensioni e di colore giallo-arancio. Con il progressivo sviluppo della larva, le uova cambiano colore assumendo una colorazione nera poco prima dell'uscita della larva. La larva di macaone utilizza fin da subito il suo apparato masticatorio per degradare e ingerire la parete dell'uovo, che costituir\u00e0 la sua prima fonte di nutrimento. \nPupa o crisalide.\nNei giorni precedenti l'impupamento, il bruco si nutre della pianta nutrice in maniera abbondante, espellendo un elevato quantitativo di feci di colore verde scuro e dalla forma sferica. Ad un certo punto il bruco smette di nutrirsi e, insieme alle sue feci, espelle un liquido semitrasparente di colore verde. Questo evento precede la successiva metamorfosi in crisalide. In questa fase il bruco aumenta la sua motilit\u00e0 con lo scopo di ricercare il punto pi\u00f9 adatto per impuparsi. Una volta trovato, il bruco si lega al supporto (es. ramo, stelo, ma anche superfici inerti) tessendo un reticolo di seta a livello dell'estremit\u00e0 inferiore del corpo. Inoltre, tesse una sorta di cintura che permette di sostenere anche la parte superiore del corpo al supporto. A questo punto, nel giro di 24-48 ore, il bruco riduce il suo volume ed effettua l'ultima muta, trasformandosi da bruco a crisalide. La crisalide pu\u00f2 assumere colore verde o bruno. Progressivamente la crisalide diventa trasparente, lasciando intravedere il colore delle ali della farfalla. In base alla stagione, la metamorfosi da crisalide a farfalla pu\u00f2 avvenire nel giro di 10-15 giorni o anche mesi.\nAdulto.\nCon i suoi quasi 8 centimetri di apertura alare massima, non \u00e8 difficile incontrarla e notarla soprattutto nelle campagne o in collina dall'inizio della primavera (periodo in cui le crisalidi sfarfallano), fino ad autunno inoltrato. Il maschio e la femmina sono molto simili tra loro, sono distinguibili dalle dimensioni e dalla forma dell'addome, nel maschio pi\u00f9 affusolato e a punta, nelle femmine pi\u00f9 arrotondato.\nBiologia.\nI bruchi si nutrono di Apiaceae, come ad esempio il finocchio e la carota, ma non raramente anche di prezzemolo o ruta. Se disturbati, estroflettono da dietro la testa un paio di ghiandole a forma di corno (\"osmeterium\"), che emettono un odore repellente provocato dall'acido butirrico che tiene lontani i predatori.Elegante ed agile nel volo, il maschio \u00e8 anche difensore del proprio territorio; se vi capitasse di vederne due che volteggiano vicini in audaci acrobazie, probabilmente uno sta cercando di cacciare l'altro.\nAnche il Macaone presenta il tipico comportamento da \"butterfly hilltopping\", ovvero cerca di volare sopra il punto pi\u00f9 alto del terreno in cui si trova (dominio).\nDistribuzione e habitat.\nSi rinviene nei prati e nelle paludi di Europa, Asia temperata e Giappone, ed \u00e8 presente anche nelle regioni artiche o subartiche del Canada e degli Stati Uniti. In Gran Bretagna \u00e8 molto raro ed \u00e8 rinvenuto solo nell'est della contea di Norfolk.\nEtimologia.\nLinneo attribu\u00ec a questa farfalla il nome di Macaone (in greco antico: \u039c\u03b1\u03c7\u03ac\u03c9\u03bd, Mach\u00e1\u014dn) personaggio della mitologia greca, figlio di Asclepio ed Epione, fratello di Podalirio; era uno dei pretendenti di Elena e mor\u00ec nella guerra di Troia. Linneo diede inoltre il nome di Podalirio a un'altra specie di farfalle (Iphiclides podalirius)."}
{"id": "2357757", "revid": "122246", "url": "https://it.wikipedia.org/wiki?curid=2357757", "title": "Monica De Gennaro", "text": "Carriera.\nInizia la sua carriera pallavolistica a Sorrento, nelle giovanili della Libertas Sorrento; nella stagione 2002-03 viene acquistata dalla Vicenza Volley, squadra di Serie A1, con la quale, giovanissima, fa il suo esordio in prima squadra. Nelle stagioni successive si alterna tra la prima e la seconda squadra, in B2, con la quale nel 2004 ottiene una promozione. Dalla stagione 2004-05 diventa libero titolare della squadra maggiore.\nNel 2006 \u00e8 convocata per la prima volta in Nazionale maggiore; gioca e vince la medaglia di bronzo al World Grand Prix e partecipa come libero di riserva al campionato mondiale 2006. Alla fine della stagione 2008-09, dopo la retrocessione di Vicenza in serie A2, si accasa al Sassuolo Volley; la squadra per\u00f2 non si iscrive al campionato e la giocatrice viene ceduta all'Aprilia Volley per il campionato di serie A2 con la quale vince la Coppa Italia di A2 e conquista la promozione in serie A1.\nNella stagione 2010-11 viene ingaggiata dal Robursport Volley Pesaro, con la quale si aggiudica una Supercoppa italiana. Nel 2011, a seguito dell'infortunio di Serena Ortolani, viene convocata per la Coppa del Mondo, aggiudicandosi la medaglia d'oro; stessa medaglia vince nel 2013 ai XVI Giochi del Mediterraneo. Nella stagione 2013-14 passa all' di Conegliano, con cui vince quattro scudetti, aggiudicandosi il premio di MVP nell'edizione 2018-19, cinque Supercoppe italiane, quattro Coppe Italia, venendo premiata, in quest'ultimo caso, come MVP, il campionato mondiale per club 2019 e la Champions League 2020-21; con la nazionale vince la medaglia d'argento al World Grand Prix 2017 e al campionato mondiale e quella di bronzo al campionato europeo 2019, mentre nell'edizione successiva conquista l'oro."}
{"id": "2357758", "revid": "6923", "url": "https://it.wikipedia.org/wiki?curid=2357758", "title": "MetroCampania Nord Est", "text": ""}
{"id": "2357761", "revid": "1318658", "url": "https://it.wikipedia.org/wiki?curid=2357761", "title": "Eladio Dieste", "text": "Biografia.\nHa raggiunto la notoriet\u00e0 costruendo diversi tipi di strutture: silos per il grano, capannoni industriali, mercati e chiese, tutte in Uruguay e tutte di eccezionale eleganza. Una sua particolare innovazione fu la sua volta gaussiana, una struttura a conchiglia per tetti ad una fila di mattoni, la cui resistenza e solidit\u00e0 proviene da un arco a doppia curvatura catenaria, particolarmente efficace contro l'instabilit\u00e0 a carico di punta.\nVi sono stati numerosi architetti in America latina che hanno condiviso con Dieste lo stesso linguaggio modernista, fra cui Carlos Ra\u00fal Villanueva in Venezuela e F\u00e9lix Candela in Messico, ma Dieste si \u00e8 distinto per aver tenuto in stretta correlazione l'architettura e l'ingegneria strutturale, anche nelle opere minori. I suoi edifici hanno generalmente coperture con volte a conchiglia realizzate in mattoni e piastrelle di ceramica. Questa tecnica di costruzione \u00e8 pi\u00f9 economica rispetto al cemento armato e non richiede costoloni n\u00e9 travi. Questo approccio \u00e8 innovativo anche nel panorama mondiale.\nDieste ricorse all'uso anche di mattoni rinforzati con barre di acciaio e cemento, materiale che ribattezz\u00f2 \"ceramica armata\" ed era posato su casseforme mobili al fine di raggiungere la forma desiderata. Il costo competitivo di questa struttura, unito alle buone caratteristiche meccaniche, gli valse il titolo di architetto onorario, unico in Uruguay. L'esempio pi\u00f9 importante \u00e8 la chiesa di Cristo Operaio di Atl\u00e1ntida, nel 2021 dichiarata patrimonio dell'umanit\u00e0.\nDieste \u00e8 citato per il suo uso innovativo di materiali e di strutture:\nA proposito della struttura Dieste ha dichiarato:\nMolte delle tecniche sviluppate da Dieste per raggiungere queste forme, come il pre-carico dei laterizi e strutture mobili, sono state all'avanguardia rispetto alle tecniche contemporanee del mondo sviluppato.\nIl 27 Luglio 2021, la chiesa del Cristo Operaio di Atl\u00e1ntida, \u00e8 entrata a far parte del \u201cpatrimonio dell'umanit\u00e0\u201d dell'UNESCO.\nRiconoscimenti.\nL'anno Eladio Dieste.\nL'anno 2005 fu designato \"L'anno Eladio Dieste\" da parte del Museo di Arte Moderna di New York, l'Universit\u00e0 di Princeton e il MIT del Massachusetts, come omaggio all'opera di Eladio Dieste.\nIl signore dei mattoni.\nIl 7 e 8 ottobre 2006 si celebr\u00f2 in Uruguay la \"Giornata del patrimonio\" dedicandola a Eladio Dieste con il tema \"\"Tradizione e innovazione\" Eladio Dieste: il signore dei mattoni\"."}
{"id": "2357767", "revid": "767487", "url": "https://it.wikipedia.org/wiki?curid=2357767", "title": "Maria Maddalena dell'Incarnazione", "text": "Biografia.\nFamiglia e vita religiosa.\nCaterina, figlia di Lorenzo Sordini e Teresa Moizzo, quarta di nove figli, ha vissuto la sua infanzia a Porto Santo Stefano. Nonostante il trascorrere dei secoli, il luogo di nascita conserva intatte molte tracce del passaggio terreno di questa fanciulla, dove la famiglia possedeva un podere, che comprendeva un grande oliveto di circa mille piante, varie vigne e un folto bosco di lecci. Tra i luoghi cari alla religiosa, molto venerato \u00e8 il leccio di Cala Grande, ancora presente, dove lei amava sostare e pregare in ginocchio, avente alla base alcune impronte che la tradizione attribuisce alla stessa.\nEntr\u00f2, all'et\u00e0 di sedici anni, nel monastero dei Santi Filippo e Giacomo in Ischia di Castro (Viterbo) delle terziarie francescane. L'ingresso fu alquando tempestoso. Caterina aveva appena rifiutato la proposta di matrimonio del padrone di bastimenti di Sorrento, tal Alfonso Capece, e si fece accompagnare dal padre per una visita al monastero. In realt\u00e0 vi entr\u00f2 formalmente, senza che il padre sapesse preventivamente della sua decisione. A 19 anni emise i voti ed assunse il nome di Maria Maddalena dell'Incarnazione.\nBadessa.\nNell'aprile del 1802, a soli 32 anni, venne eletta badessa del convento. Si impegn\u00f2 nel rafforzare la vita di povert\u00e0 e di penitenza del convento. Nel 1803 fece visita al convento il sovrano Carlo Emanuele IV di Savoia, re di Sardegna, che volle parlare con la badessa. Il colloquio dur\u00f2 circa due ore. Episodi come questo, insieme ad alcuni fenomeni mistici, diffusero la fama di Maria Maddalena in tutto il circondario. Nel frattempo, sotto la guida spirituale di padre Giovanni Baldeschi, and\u00f2 maturando la fondazione di una comunit\u00e0 religiosa monastica che si dedicasse unicamente all'adorazione del santissimo Sacramento.\nFondazione delle adoratrici perpetue.\nCon l'autorizzazione di mons. Pierleone, vescovo di Acquapendente, inizi\u00f2 a redigere la regola del nuovo Istituto religioso. Nel 1807 lasci\u00f2 il convento di Ischia di Castro e si rec\u00f2 a Roma, dove, con il consenso di papa Pio VII, diede vita al primo convento di adoratrici, in un ex monastero carmelitano presso le Quattro Fontane. L'anno seguente il cardinale della Somaglia, vicario del papa, sottoscrisse il Decreto di approvazione delle Regole. Lo stesso anno, per\u00f2, i francesi occuparono Roma e sciolsero le comunit\u00e0 religiose, compresa quella delle adoratrici perpetue del santissimo Sacramento. Maria Maddalena fu costretta a riparare in Toscana, dalla quale, per\u00f2, ritorn\u00f2 a Roma con un gruppo di nuove compagne nel 1814, stabilendosi nella chiesa di Sant'Anna al Quirinale. Nel 1817 viene approvato, sotto la supervisione dello stesso pontefice, l'abito delle monache (tonaca bianca, velo nero e scapolare rosso con un ostensorio bianco ricamato sul petto). Papa Pio VII approv\u00f2 definitivamente il nuovo istituto nel febbraio del 1818.\nMorte.\nMor\u00ec a Roma il 29 novembre 1824. Fu sepolta in S. Anna al Quirinale, con il permesso del papa, che allora aveva la sua residenza nel palazzo del Quirinale, ma nel 1839 le sue spoglie furono traslate nella chiesa di S. Maria Maddalena a Monte Cavallo, nuova sede di Roma delle Adoratrici Perpetue e contemporaneamente furono avviati i processi canonici per la sua beatificazione. Dal 1968 i suoi resti si trovano nella chiesa del Monastero delle Adoratrici in Roma, traslati il 28 gennaio 2004 nell'area a lei dedicata.\nCulto.\nMaria Maddalena \u00e8 stata dichiarata venerabile, in data 24 aprile 2001, da papa Giovanni Paolo II e beatificata da papa Benedetto XVI il 3 maggio 2008 a Roma presso la basilica di San Giovanni in Laterano.\nLa sua memoria liturgica ricorre il 29 novembre."}
{"id": "2357768", "revid": "2130303", "url": "https://it.wikipedia.org/wiki?curid=2357768", "title": "Oratorio della Madonna di F\u00e1tima", "text": "La chiesetta-oratorio della Madonna di F\u00e1tima \u00e8 situato a Chiasso; precedentemente era dedicato a Santa Maria Assunta.\nStoria e descrizione.\nEdificato nel 1844, fu consacrato nel 1845; sub\u00ec restauri negli anni 1957 e 1995.\nL'edificio \u00e8 in stile neoclassico; la facciata presenta due coppie di lesene binate e un timpano. \nAll'interno, la volta \u00e8 a botte; il coro ha la volta a vela affrescata con una \"Assunta\" del secolo XIX. \nIn navata, sono presenti statue e dipinti secolo XVII, XVIII e XIX. "}
{"id": "2357770", "revid": "327653", "url": "https://it.wikipedia.org/wiki?curid=2357770", "title": "Tentazione di Ges\u00f9", "text": ""}
{"id": "2357775", "revid": "124109821", "url": "https://it.wikipedia.org/wiki?curid=2357775", "title": "Soci\u00e9t\u00e9 G\u00e9n\u00e9rale de Surveillance", "text": "La Soci\u00e9t\u00e9 G\u00e9n\u00e9rale de Surveillance S.A. (SGS) \u00e8 un'azienda svizzera, leader mondiale nei servizi di ispezione, verifica, analisi e certificazione. SGS impiega 95.000 persone ed opera con un network di oltre 2.000 uffici e laboratori nel mondo. Originariamente fondata a Rouen nel 1878, \u00e8 stata registrata ufficialmente nel 1911 a Ginevra. Oggi il suo maggiore azionista \u00e8 Groupe Bruxelles Lambert, il quale detiene dal 2013 il 16.57% del capitale azionario.\nStoria.\nNel 1878 i commercianti internazionali di Inghilterra, Francia, Germania, Paesi Bassi, Paesi baltici, Ungheria, Mediterraneo e Stati Uniti fondarono la London Corn Trade Association, al fine di standardizzare i documenti di spedizione per le nazioni esportatrici e per chiarire le procedure e le controversie relativo alla qualit\u00e0 del grano importato.\nNello stesso anno la SGS \u00e8 stata fondata a Rouen, in Francia, da Henri Goldstuck, un giovane immigrato lettone che, avendo visto le opportunit\u00e0 in uno dei porti pi\u00f9 grandi del paese, ha iniziato a ispezionare le spedizioni di cereali francesi. Con l'aiuto del capitano Maxwell Shafftington, prese in prestito denaro da un amico austriaco per iniziare a ispezionare le spedizioni in arrivo a Rouen poich\u00e9, durante il trasporto, le perdite si manifestavano nel volume di grano a seguito di restringimenti e furti. Il servizio ha ispezionato e verificato la quantit\u00e0 e la qualit\u00e0 del grano all'arrivo con l'importatore. Gli affari crebbero rapidamente; i due imprenditori entrarono in affari insieme nel dicembre 1878 e, nel giro di un anno, avevano aperto uffici a Le Havre, Dunkerque e Marsiglia.\nNel 1915, durante la prima guerra mondiale, la compagnia trasfer\u00ec la sua sede da Parigi a Ginevra, in Svizzera, e il 19 luglio 1919 la societ\u00e0 adott\u00f2 il nome di Soci\u00e9t\u00e9 G\u00e9n\u00e9rale de Surveillance. Durante la met\u00e0 del 20 \u00b0 secolo, SGS ha iniziato ad offrire servizi d'ispezione, test e verifica in diversi settori, tra cui industria, minerali e petrolio, gas e prodotti chimici. Nel 1981, la societ\u00e0 divenne pubblica e nel 1985 ader\u00ec allo Swiss Market Index.\nServizi.\nI servizi della SGS sono principalmente di quattro tipi:\nDivisioni.\nLa \"SGS\" \u00e8 organizzata in 10 divisioni, al fine di offrire servizi per tutti i principali settori quali:"}
{"id": "2357776", "revid": "22356", "url": "https://it.wikipedia.org/wiki?curid=2357776", "title": "Attercopus", "text": ""}
{"id": "2357784", "revid": "709565", "url": "https://it.wikipedia.org/wiki?curid=2357784", "title": "Armilla", "text": ""}
{"id": "2357785", "revid": "371529", "url": "https://it.wikipedia.org/wiki?curid=2357785", "title": "Real Live", "text": "Real Live \u00e8 un album live che documenta il tour europeo di Bob Dylan del 1984, pubblicato alla fine di quello stesso anno dalla Columbia Records. La maggior parte del disco \u00e8 stata registrata a Wembley Stadium il 7 luglio, ma \"License to Kill\" e \"Tombstone Blues\" provengono dal concerto del St James' Park di Newcastle del 5 luglio, e \"I and I\" e \"Girl from the North Country\" sono state registrate a Slane Castle in Irlanda l'8 luglio.\nProdotto da Glyn Johns, ospita Mick Taylor (ex Rolling Stones) alla chitarra, Ian McLagan (ex Faces) alle tastiere, e un'apparizione diCarlos Santana. Le performance di \"Real Live\" furono registrate come supporto al suo album di successo \"Infidels\". Ma, mentre \"Infidels\" fu salutato come un \"ritorno alla forma musicale\" (come descritto da Kurt Loder in \"Rolling Stone Magazine\"), la risposta dei critici a \"Real Live\" \u00e8 stata generalmente variabile.\nPubblicato in dicembre per capitalizzare la stagione di acquisti natalizia, \"Real Live\" \u00e8 ancora oggi venduto in numero insoddisfacente, raggiungendo la posizione numero 115 negli Stati Uniti e la numero 54 nel Regno Unito.\nCritiche.\nNella sua critica per \"Rolling Stone\", Loder scrisse: \"Nonostante i cinici possano ritenere che lo stile di canto caratteristico di Dylan stia virando a questo punto verso l'auto-parodia, la sua voce \u00e8 nonostante tutto vivace. La band che ha assemblato per il tour generalmente lo segue bene, se \u00e8 senza ispirazione... i Dylanologi apprezzeranno il testo pesantemente rivisto in terza persona di \"Tangled Up in Blue\" (nonostante non vi ritrovino l'intimit\u00e0 dell'originale), e alcuni fan potranno godersi un po' del riff ritmato di \"I Believe to My Soul\" di Ray Charles\u2013 che si ritrova in \"Ballad of a Thin Man\". Ma \"Highway 61 Revisited\" e \"Tombstone Blues\" risentono degli arrangiamenti senza forma, e la band semplicemente non riesce a replicare il groove reggae di \"I and I\"... Se l'approccio rag-and-roll [di Dylan] al rock \u00e8 datato, \u00e8 essenzialmente un problema cosmetico. Uno continua a sperare che un giorno lui assembli una band a tempo pieno in cui creda davvero... una band che gli consenta di riaffermare la sua brillantezza nel moderno mercato del rock\".\nTracce.\nTutte le canzoni sono di Bob Dylan."}
{"id": "2357787", "revid": "131145", "url": "https://it.wikipedia.org/wiki?curid=2357787", "title": "Annapurna I", "text": ""}
{"id": "2357789", "revid": "767487", "url": "https://it.wikipedia.org/wiki?curid=2357789", "title": "The City of Lost Souls", "text": " \u00e8 un film del 2000, diretto da Takashi Miike.\nTrama.\nMario, un ragazzo brasiliano residente in Giappone, assale un pullman scortato dalla polizia che sta per rimpatriare un gruppo di immigrati cinesi, tra i quali vi \u00e8 Kei, la sua fidanzata. Dopo una rocambolesca fuga in elicottero, Mario e Kei si rifugiano nella comunit\u00e0 brasiliana di Shinjuku.\nSulle tracce dei ragazzi vi \u00e8 Ko, un boss della Triade cinese, innamorato di Kei, che distrugge i passaporti falsi dei due. Mario e Kei decidono allora di rapinare una bisca clandestina specializzata nel combattimento tra galli. La bisca interessa anche a Ko, in affari con la yakuza. Mario e Kei rapinano la bisca insieme a due loro amici, quindi aprono la valigetta ma invece dei soldi vi trovano una gran quantit\u00e0 di droga e decidono di venderla al direttore di un'emittente televisiva brasiliana. Questi tenta ingenuamente di rivenderla a Ko e a Fushimi, lo yakuza responsabile della valigetta. I due decidono di mettere una taglia sulla testa di Mario e di Kei. Successivamente Fushimi fa irruzione nel bar della comunit\u00e0 brasiliana gestito da Carlos, grande amico dei due ragazzi, e lo uccide, quindi rapisce Carla, una bambina cieca abbandonata dalla madre e accudita da Lucia, ex amante di Mario.\nIntanto Mario e Kei riescono ad arrivare ad Okinawa, dove Mario riceve una telefonata da Lucia che gli spiega la tragica situazione. Mario e Kei decidono di tornare a Tokyo, per liberare Carla. Mario riesce nell'operazione, quindi uccide anche Fushimi.\nMario e Kei arrivano finalmente dinanzi alla barca che li porter\u00e0 in Brasile. Mario si ferma a giocare a calcio con un bambino, e all'improvviso viene abbattuto da una fucilata sparata da Lucia, che successivamente uccide anche Kei."}
{"id": "2357791", "revid": "1888309", "url": "https://it.wikipedia.org/wiki?curid=2357791", "title": "Varenna", "text": "Varenna (\"Varena\" in dialetto comasco-lecchese, pronuncia fonetica IPA: ) \u00e8 un comune italiano di 742 abitanti della provincia di Lecco in Lombardia. Posta sulle rive del Lario, fronteggia Bellagio a cui \u00e8 collegata tramite traghetto.\nStoria.\nNominata come villaggio di pescatori nel 769 fu alleata nell'epoca dei Comuni a Milano venne distrutta dai comaschi nel 1126.\nAccolse gli esuli dall'Isola Comacina, che sub\u00ec simili sorte nel 1169: venne devastata, il suo castello e le sue chiese distrutte.\nIl quartiere dove si rifugiarono venne chiamato \"Insula nova\", nome che poi venne esteso all'intero borgo, che in poco tempo divenne uno dei pi\u00f9 ricchi del lago. Agli isolani si deve l'introduzione del rito patriarchino, celebrato nelle chiese di Varenna fino a quando gli abitanti acconsentirono il passaggio al rito romano richiesto dal vescovo di Como. Tra l'altro, durante il periodo medievale, i varennesi si autoproclamarono sede di pieve civile. \nAncora oggi ogni anno si celebra l'esodo dei comacini e l'accoglienza dei varennesi, il sabato e la domenica della settimana in cui cade il 24 giugno, festa di San Giovanni. Il lago viene illuminato a giorno con migliaia di \"lumaghitt\", lumini galleggianti abbandonati sulle acque, come a ricordare le anime derelitte che navigarono da una sponda all'altra, scappando dalle proprie case in fiamme.\nI famosi artigiani chiamati Maestri Comacini sono i discendenti di questa gente.\nPassata come la Valsassina sotto il controllo dei Torriani, venne poi non senza contrasto in possesso dei Visconti dalla fine del Duecento.\nNel 1480 il Contado della Riviera con Varenna assieme a Mandello del Lario e Bellano, e l'anno successivo si aggiunsero Dervio, Corenno e Monte Introzzo., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo assieme agli altri della Riviera viene assegnato, non senza contrasti dei cittadini interessati, a \"Chiara Sforza\", figlia di Galeazzo Maria Sforza, vedova Dal Verme. \nNonostante le frequenti espropriazioni la Sforza seppe mantenere il controllo della situazione fino alla morte (1530), mentre i suoi eredi Fregoso preferirono cedere Varenna e gli altri feudi agli Sfondrati nel 1533. Dal 1533 quindi al 1788 la citt\u00e0 fu parte importante del feudo Sfondrati della Riviera.\nVarenna si contese militarmente Lierna con Mandello per oltre 250 anni, nel 1375 Lierna divenne parte integrante di Varenna, successivamente Lierna riusc\u00ec a porre fine alle contese ottenendo la propria indipendenza amministrativa nel 1743.\nMonumenti e luoghi d'interesse.\nArchitetture civili.\nVilla Cipressi.\nVilla Cipressi, che deve il proprio nome ad alcune piante monumentali conservate nel parco della stessa, \u00e8 il risultato di varie rielaborazioni intercorse tra i secoli XV e XIX. \nDell'originario edificio tardorinascimentale sopravvive ancora una sala Quattrocentesca, risalente all'epoca in cui il complesso costituiva una residenza della famiglia Serponti. Con l'estinzione di tale famiglia, nel 1802 il complesso fu acquistato da Carlo Innocenzo Isimbardi, direttore della Zecca di Milano, il quale ordin\u00f2 un ingrandimento della villa. Ulteriori interventi si registrarono nel 1864, quando la propriet\u00e0 pass\u00f2 a Enrico Andreossi, il quale ordin\u00f2 una ristrutturazione in stile neoclassico. \nDopo alcuni passaggi di mano che interessarono, tra gli altri, alcuni nobili britannici, nel 1980 il complesso fu rilevato dal Comune di Varenna: il parco venne trasformato in un giardino pubblico, mentre la villa venne riconvertita in albergo. \nSociet\u00e0.\nFesta patronale.\nSan Giorgio, 23 aprile.\nReligione.\nLa principale confessione religiosa a Varenna \u00e8 quella cattolica. Per quanto faccia parte dell'arcidiocesi di Milano, Varenna \u00e8 di rito romano anzich\u00e9 ambrosiano.\nCultura.\nA Varenna ha sede il museo ornitologico Luigi Scanagatta, fondato nel 1962 dall'omonimo ornitologo e botanico.\nEconomia.\nTrasporti.\nVarenna \u00e8 collegata ad altri comuni per via stradale, ferroviaria e lacustre.\nEssa \u00e8 servita dall'apposita stazione di Varenna-Esino-Perledo, che si trova sul tracciato ferroviario della linea Tirano-Lecco (anche se la stazione si trova nel territorio comunale di Perledo).\n\u00c8 poi attraversata dalla strada provinciale che collega Abbadia Lariana a Colico costeggiando la sponda orientale del Lario.\nInfine \u00e8 collegata per via d'acqua, tramite battelli e traghetti per autovetture, con Bellagio, Menaggio e Cadenabbia."}
{"id": "2357793", "revid": "1522738", "url": "https://it.wikipedia.org/wiki?curid=2357793", "title": "Partito Comunista Sudafricano", "text": "Il Partito Comunista Sudafricano (\"South African Communist Party\", abbreviato in SACP) \u00e8 un partito politico sudafricano. Fu fondato nel 1921 come Partito Comunista del Sudafrica dall'unione tra la Lega Internazionale Socialista e altri, sotto la guida di Willam H. Andrews.\nIl SACP fa parte dell'Alleanza Tripartita insieme all'African National Congress (ANC) e al Congress of South African Trade Unions (COSATU).\nStoria.\nIl \"Partito Comunista del Sudafrica\" (\"CPSA\") si mise per la prima volta in risalto durante la rivolta armata dei minatori bianchi nel 1922. La grande industria mineraria, affrontando il calo delle commesse e la pressione salariale, annunci\u00f2 la propria intenzione di liberalizzare il rigido sistema di divisione razziale nelle miniere e di elevare la posizione di alcuni neri al livello di supervisori minori (una larga parte dei minatori bianchi occupavano principalmente posizioni di sorveglianza sul lavoro dei minatori neri).\nMalgrado si fosse schierato contro il razzismo fin dalla sua nascita, il CPSA appoggi\u00f2 i minatori bianchi nelle loro richieste di conservazione dei salari e della divisione razziale con lo slogan \"Lavoratori del mondo, unitevi e lottate per un Sudafrica bianco!\". Col fallimento delle sollevazioni, in parte dovuto alla mancata partecipazione agli scioperi da parte dei lavoratori neri, il \"Partito Comunista\" fu costretto dal Comintern ad adottare la tesi della Repubblica dei Nativi, secondo la quale il Sudafrica era un paese che apparteneva ai nativi, cio\u00e8 ai neri. \nAl congresso del 1924 il partito orient\u00f2 cos\u00ec la propria linea verso l'organizzazione dei lavoratori neri e l'\"Africanizzazione\" del partito. Nel 1928 la maggior parte dei membri di partito, 1600 su 1750, erano neri.\nNel 1929 il partito adott\u00f2 una \"linea strategica\" che sosteneva che \"La strada pi\u00f9 diretta verso il socialismo passa attraverso la lotta di massa per il sistema maggioritario\". La politica della Repubblica dei Nativi fu abbandonata ufficialmente dal Partito nel 1948.\nNel 1946 il CPSA, insieme con l'African National Congress, prese parte allo sciopero generale organizzato dall\"'African Mine Workers' Strike\". Molti membri del partito, come Bram Fischer, furono arrestati.\nIl CPSA fu dichiarato illegale nel 1950. Il partito entr\u00f2 nella clandestinit\u00e0 e, nel 1953, si ripropose col nome \"South African Communist Party\". Il cambio di denominazione serv\u00ec ad enfatizzare l'orientamento del partito verso i particolari interessi dei Sudafricani. Il partito rest\u00f2 illegale fino al 1990.\nIl CPSA/SACP fu uno dei bersagli del Partito Nazionale, eletto al governo nel 1948. L'Atto di Soppressione del Comunismo del 1950 fu usato contro tutti coloro che lottavano per la fine dell'apartheid, ma fu ovviamente indirizzato in particolar modo contro il SACP.\nIn seguito alla repressione del CPSA, il partito cominci\u00f2 a lavorare principalmente all'interno dell'ANC, in modo da riorientare il programma dell'organizzazione da una politica nazionalista, simile alla vecchia politica della Repubblica dei Nativi del CPSA, verso un programma non razziale che dichiarasse che tutti i gruppi etnici residenti in Sudafrica godono degli stessi diritti nel paese. Mentre i membri neri del SACP furono incoraggiati ad aderire all'ANC e cercare di conquistare posizioni di dirigenza all'interno dell'organizzazione, molti dei suoi principali membri bianchi formarono il Congresso dei Democratici il quale si alle\u00f2 con lo stesso \"African National Congress\" e altri congressi non razzisti dentro la Congress Alliance. Quest'ultima si impegn\u00f2 per un Sudafrica democratico e non razzista, dove le \"persone devono governare\" attraverso la Carta delle Libert\u00e0 (\"Freedom Charter\"). La \"Carta delle Libert\u00e0\", che fu sviluppata dai pi\u00f9 importanti membri del Congresso dei Democratici, fu adottata dalla dirigenza dell'ANC e da allora rimase come fondamento del programma dell'ANC per tutti gli anni della repressione.\nIl SACP ha avuto un ruolo dinamico nello sviluppo del movimento di liberazione in Sudafrica. Gli \"Africanisti\" del Congresso Panafricanista (\"PAC\") uscirono dall'ANC non come blocco anti-comunista, ma in opposizione alla creazione di un esecutivo della \"Congress Alliance\" di cinque membri, che riconduceva i 100.000 membri dell'ANC allo stesso livello dei 500 del \"Congresso dei Democratici\" (bianchi) e a quelli di altre tre piccole organizzazioni. Mentre il PAC dimostr\u00f2 di avere un basso impatto organizzativo (il gruppo fu sciolto appena 11 mesi dopo la sua fondazione), la sua politica riguardo all'Africanismo e all'accettazione del Maoismo supportarono le sollevazioni degli studenti neri del 1970 che furono guidate dal Movimento per la consapevolezza nera di Azania e da Steve Biko.\nQuando, nel 1950, il Partito Nazionale aument\u00f2 la repressione in risposta all'aumento delle pressioni nere e del radicalismo, l'ANC, precedentemente orientato alla non-violenza, si mosse verso l'uso della forza. Una nuova generazione di dirigenti, con a capo Nelson Mandela e Walter Sisulu, capirono che i Nazionalisti avrebbero di certo bandito l'ANC rendendo di fatto impossibili le proteste pacifiche.\nEssi si allearono con i Comunisti per formare Umkhonto we Sizwe (\"Lancia della nazione\") che cominci\u00f2 una campagna di boicottaggio economico e di propaganda armata. Tuttavia i capi del \"Umkhonto\" furono presto arrestati e il movimento di liberazione rimase indebolito e con una dirigenza in esilio.\nIn esilio l'influenza del SACP crebbe poich\u00e9 gli stati comunisti rifornivano l'ANC con armi e contributi economici. Con un paziente lavoro l'ANC ricostru\u00ec lentamente l'organizzazione all'interno del Sudafrica e fu proprio l'ANC, con i comunisti tra le prime fila, che fu capace di trarre vantaggio dall'ondata di rabbia che travolse i giovani Sudafricani durante e dopo la rivolta di Soweto del 1976.\nIl comunista Joe Slovo era comandante in capo dell'Umkhonto. Sua moglie Ruth First, quadro dirigente del SACP, fu forse la maggiore teorizzatrice della lotta rivoluzionaria che coinvolse l'ANC. L'ANC stesso, tuttavia, rimase largamente di prospettiva socialdemocratico.\nFinalmente, le pressioni esterne e i fermenti interni convinsero anche molti sostenitori dell'apartheid che un cambiamento doveva avvenire, e un lungo periodo di negoziati cominci\u00f2, fino al 1994, quando nacque un nuovo Sudafrica su base non razzista.\nCon questa vittoria si aprirono nuove tensioni nell'alleanza ANC-SACP. Mentre molti Comunisti, Tra cui Joe Slovo, occupavano posizioni di primo piano tra i banchi dell'ANC in parlamento e al governo, il programma dell'ANC non minacciava l'esistenza del capitalismo in Sudafrica ed era altamente fiducioso nei confronti di investimenti stranieri e del turismo. Nella sua autobiografia, \"Lungo cammino verso la libert\u00e0\", Nelson Mandela afferma: \"C'\u00e8 sempre qualcuno che dice che i Comunisti ci stanno usando. Ma chi sono questi per dire che non siamo noi ad usare loro?\""}
{"id": "2357795", "revid": "201640", "url": "https://it.wikipedia.org/wiki?curid=2357795", "title": "Sciopero bianco", "text": "Con sciopero bianco si indica una forma di protesta dei lavoratori che consiste nel rifiuto di collaborare realizzato per\u00f2 senza astensione dal lavoro, mediante applicazione rigida e burocratica delle regole e dell'orario di lavoro contrattuale.\nLo sciopero bianco ha avuto un discreto successo anche in Italia. Fu il caso ad esempio di molte proteste durante il periodo storico della Repubblica di Sal\u00f2, oppure delle guardie di frontiera negli anni ottanta.\nAspetti collegati e dibattuti.\nIn genere, il nome di questa protesta nelle varie lingue sottolinea l'osservanza delle regole (in inglese \"work to rule\", cio\u00e8 \"lavoro secondo le regole\"), anche se in alcune viene chiamato con il corrispondente di \"sciopero italiano\" (russo, ucraino, polacco, finlandese e altre)."}
{"id": "2357797", "revid": "74801", "url": "https://it.wikipedia.org/wiki?curid=2357797", "title": "Simmern/Hunsr\u00fcck", "text": "Simmern/Hunsr\u00fcck \u00e8 una citt\u00e0 di abitanti della Renania-Palatinato, in Germania.\n\u00c8 il capoluogo del circondario del Reno-Hunsr\u00fcck (targa SIM) e della comunit\u00e0 amministrativa (\"Verbandsgemeinde\") omonima."}
{"id": "2357800", "revid": "10364", "url": "https://it.wikipedia.org/wiki?curid=2357800", "title": "South African Communist Party", "text": ""}
{"id": "2357801", "revid": "486946", "url": "https://it.wikipedia.org/wiki?curid=2357801", "title": "Simmern Hunsr\u00fcck", "text": ""}
{"id": "2357802", "revid": "486946", "url": "https://it.wikipedia.org/wiki?curid=2357802", "title": "Simmern (Hunsr\u00fcck)", "text": ""}
{"id": "2357803", "revid": "125987632", "url": "https://it.wikipedia.org/wiki?curid=2357803", "title": "Foggia", "text": "Foggia (: , ; \"F\u00f2gge\" in dialetto foggiano) \u00e8 un comune italiano di abitanti, capoluogo dell'omonima provincia, in Puglia.\nSituata al centro del Tavoliere, si \u00e8 sviluppata soprattutto dopo l'opera di bonifica. Capoluogo di Capitanata, \u00e8 sede della Fiera Internazionale dell'Agricoltura e della Zootecnia ed importante nodo stradale e ferroviario, nonch\u00e9 centro nevralgico degli antichi tratturi della transumanza.\n\u00c8 sede di industrie operanti in vari settori: alimentare, tessile, chimico, meccanico e di produzione dei materiali da costruzione, \u00e8 inoltre sede arcivescovile metropolitana, nonch\u00e9 (dal 1999) sede universitaria autonoma.\nNonostante il terremoto del 1731 e i bombardamenti che colpirono la citt\u00e0 durante la seconda guerra mondiale, vanta un centro storico che conserva numerose testimonianze del suo illustre passato.\nGeografia fisica.\nTerritorio.\nFoggia sorge al centro del Tavoliere delle Puglie, tra il torrente Celone e il fiume Cervaro, a met\u00e0 strada tra il golfo di Manfredonia, il promontorio del Gargano e i monti della Daunia.\nIl territorio sorge in un'area geografica pianeggiante e presenta un'escursione altimetrica di 291 metri, con un'altitudine compresa tra i 19 e i 310 metri. La casa comunale si trova a 76\u00a0m s.l.m..\nLa citt\u00e0 giace su terreni di origine argillosa, soggetti a elevato ristagno idrico.\nEssa rientra nella zona indicata a sismicit\u00e0 media\nClima.\nIl clima \u00e8 mediterraneo, ma con tendenza subcontinentale, poich\u00e9 la citt\u00e0 si ubica a relativa distanza dal mare (circa 30\u00a0km in linea d'aria) e al centro del Tavoliere delle Puglie. Ci\u00f2 favorisce escursioni termiche stagionali e giornaliere piuttosto pronunciate, talvolta anche di 20\u00a0\u00b0C, soprattutto in presenza di cielo sereno, scarsa ventilazione e bassi valori di umidit\u00e0 relativa. Queste condizioni contribuiscono, specie d'inverno, alla formazione di brinate notturne, allorch\u00e9 la temperatura scende a 0\u00a0\u00b0C grazie al notevole irraggiamento e conseguentemente al fenomeno di inversione termica.\nIn generale, si contano 4/5 giorni di episodi nevosi all'anno, brevi e senza accumulo. Le nevicate pi\u00f9 abbondanti degli ultimi venticinque anni si sono avute il 15 dicembre 2007 con 20\u00a0cm; il 7 e 8 aprile 2003, fino a 5\u201310\u00a0cm (significativo vista la valenza temporale); il 16 gennaio 2002, circa 10/15\u00a0cm; il 26/27 dicembre 1996 fino a 30\u00a0cm e il 3 gennaio 1993, anche in quell'occasione circa 30/35\u00a0cm.\nLa temperatura minima pi\u00f9 bassa registrata alla stazione meteorologica dell\u2019Aeronautica Militare di Amendola \u00e8 stata di -10,4\u00a0\u00b0C nella storica ondata di freddo del gennaio 1985.\nLe precipitazioni sono nel complesso modeste e a seconda degli anni comprese fra 350\u00a0mm e 700\u00a0mm (469\u00a0mm quella media dalla stazione meteorologica di Amendola) e principalmente distribuite nei trimestri autunnali ed invernali. Gli accumuli di pioggia pi\u00f9 consistenti, ma comunque quasi mai superiori ai 60\u201370\u00a0mm al giorno, sono associati a depressioni formatesi sul Medio o Basso Tirreno fra ottobre e marzo che richiamano correnti molto umide da est/sudest dal mare, le quali riversano precipitazioni con intensit\u00e0 moderata, ma persistenti. Lo stau, offerto dalla catena appenninica, gioca un ruolo essenziale.\nL'estate \u00e8 particolarmente calda, secca e siccitosa: le temperature massime facilmente superano i +34\u00a0\u00b0C / +35\u00a0\u00b0C in presenza dell'anticiclone subtropicale africano, superando almeno un paio di volte l'anno anche i +40\u00a0\u00b0C a seguito di venti di favonio che, cadendo dall'Appennino campano si surriscaldano facendo lievitare ulteriormente le temperature. Memorabili risultano i +47\u00a0\u00b0C rilevati alla stazione dell'Aeronautica Militare di Amendola (distante per\u00f2 dal centro urbano) il 25 giugno 2007 la quale rappresenta il 3\u00ba record di temperatura massima pi\u00f9 alta rilevata in Italia, preceduti dal primato italiano ed europeo di +48,8 \u00b0C di Floridia registrato l'11 agosto 2021 e dai +48,5 \u00b0C di Catenanuova registrato il 10 agosto 1999.\nContemporaneamente al notevole accumulo di calore nell'atmosfera, eventuali intrusioni di aria umida possono, di solito, generare fenomeni temporaleschi violenti, a volte grandinigeni o raramente associati a microburst. Si ricordino, i tornado che spazzarono la citt\u00e0 e parte della provincia nel primo pomeriggio del 25 agosto 1994, con venti superiori ai 120-130\u00a0km/h e catalogabili come F1 della Scala Fujita. Intorno alle ore 13 locali dello stesso giorno la stazione meteorologica dell'Aeronautica Militare di Amendola registr\u00f2 una raffica pari a 142,6\u00a0Km/h da sud ovest.\nI venti, moderati o forti, soffiano prevalentemente da sud-ovest o da nord-ovest. Si registrano numerosi giorni di nebbia all'anno (mediamente 34 secondo i dati della Stazione meteorologica di Foggia Amendola) e concentrati fra novembre e aprile, formatasi o per irraggiamento o per scorrimento di deboli correnti miti e umide di scirocco su uno strato di aria pi\u00f9 fredda presente al suolo, che pone la citt\u00e0 come una delle pi\u00f9 nebbiose del Centro-Sud Italia.\nDal punto di vista legislativo il comune di Foggia ricade nella \"Fascia Climatica D\" in quanto i gradi giorno della citt\u00e0 sono 1530, dunque limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nIdrografia.\nIl territorio circostante la citt\u00e0 non presenta una rilevante idrografia superficiale a causa della carenza di rilievi montuosi, della scarsit\u00e0 delle piogge e dell'elevata permeabilit\u00e0 del terreno; soprattutto quest'ultimo fattore consente all'acqua piovana di penetrare nel sottosuolo e nella falda acquifera impedendo l'arricchimento di fiumi e torrenti. L'unico corso d'acqua che lambisce l'agro cittadino \u00e8 il Celone, dal carattere torrentizio, mentre il Cervaro interessa solo marginalmente il territorio comunale.\nOrigini del nome.\nSecondo l'opinione pi\u00f9 diffusa, il nome \"Foggia\" deriverebbe dal latino \"fovea\", cio\u00e8 \"fossa\". Ma \"fossa\" non \u00e8 da riferirsi, come pure generalmente si fa, solo alle fosse granarie, anche se gi\u00e0 in epoca angioina sono attestate queste strutture a Foggia, centro del Tavoliere, la cui attivit\u00e0 tipica \u00e8 la coltura del grano.\n\"Fovea\", invece, pu\u00f2 anche significare \"una fossa\" intesa come \"bacino imbrifero\", probabilmente quello attestato nella leggenda dell'Iconavetere e richiamato dallo stemma cittadino.\nPer molti studiosi, infatti, la \"foggia\" indicherebbe la pozza nella quale defluiscono i corsi d'acqua che provenengono dalle colline.\nPer altri il nome sarebbe legato, invece, alla leggenda dello scoprimento dell'icona della Madonna nicopeia (collegata a una forma mitica diffusa in area adriatica e greca e che trova confronti nella nascita di Venere dalle acque), e in particolare alle fiammelle galleggianti sull'acqua.\nQuesta \u00e8 l'ipotesi, peraltro assai improbabile, secondo cui il nome della citt\u00e0 deriverebbe da \"fuoco\" e, conseguentemente, dal titolo del santuario dell'Incoronata, Sancta Maria de Focis, che in realt\u00e0 significa \"Santa Maria della Foce\", e non \"dei Fuochi\".\nStoria.\nDal neolitico all'alto medioevo.\nIn agro di Foggia \u00e8 attestato il pi\u00f9 grande sito archeologico del Neolitico, e tra i pi\u00f9 datati, in Europa (periodo tra il VI e il IV millennio a.C.), culla dell'agricoltura, del commercio e dell'allevamento in Europa, grazie alle popolazioni provenienti dal Medio Oriente che trovarono nel Tavoliere della Daunia il luogo ideale per vivere. Solo una piccola parte dell'area archeologica, scoperta con le foto aeree del Secondo conflitto mondiale, \u00e8 racchiusa nel 'Parco Archeologico' \"Passo di Corvo\". Altri importanti insediamenti del Neolitico, li troviamo in localit\u00e0 Pantano, tra i quartieri Salice Nuovo, San Lorenzo ed Ordona Sud, e nel centro della citt\u00e0, negli scavi della \"Villa Comunale\" e in quelli nell'area dell'ex \"Ippodromo\". Sono invece risalenti al II millennio a.C. i siti archeologici di Arpi (in greco Argos Hippium), il pi\u00f9 importante centro dell'antica Daunia, come l'Ipogeo della Medusa, l'Ipogeo dei Cavalieri e le Necropoli, in localit\u00e0 Arpinova. Arpi era la pi\u00f9 popolata ed estesa citt\u00e0 italiota preromana, con un esercito di oltre 20.000 soldati, ricca e potente anche per la sua posizione geografica e per l'intenso commercio che svolgeva con le citt\u00e0 vicine. La prassi dell'agricoltura era abituale tra gli abitanti della zona, favoriti anche dalla fertilit\u00e0 del Tavoliere e dalla sua conformazione completamente pianeggiante.\nLa zona, tuttavia, era paludosa e malarica e si dovette aspettare fino all'XI e XII secolo, sotto la dominazione normanna, per vedere dei miglioramenti nella zona sotto questo punto di vista. Della grande Arpi ormai rimaneva poco e Roberto il Guiscardo fece bonificare un'ampia zona acquitrinosa, dando al nucleo urbano della citt\u00e0 un impulso economico e civile che crebbe ulteriormente nel periodo di Guglielmo il Buono.\nEt\u00e0 federiciana.\nIl XIII secolo fu un periodo molto importante nella storia di Foggia.\nFederico II, molto legato alla citt\u00e0, fece costruire a Foggia un imponente \"Palatium\" che divenne una delle sue residenze preferite.\nFederico II considerava la Capitanata un luogo ideale anche per la caccia e perci\u00f2 fece costruire altre due maestose dimore alle porte di Foggia, la \"Domus/Palacium Solatiorum San Laurencii e Pantani\", in localit\u00e0 Pantano, tra i quartieri Ordona Sud, San Lorenzo e Salice Nuovo, dove il Guiscardo aveva fatto edificare l'omonima chiesa, e il \"Palacium dell'Incoronata\", nei pressi dell'omonimo Santuario/Borgo..\nDagli Aragonesi al terremoto del Settecento.\nGli Aragonesi, sfruttando la centralit\u00e0 di Foggia nel passaggio della transumanza, stabilirono a Foggia la \"dogana delle pecore e l'annesso tribunale per gli armamenti transumanti dagli Abruzzi\", con il compito di regolamentare il pascolo nel Tavoliere e riscuotere tasse derivanti dai diritti di passaggio. L'imposizione di tale tassa a tutti i pastori fece arricchire le casse regie, essendo la maggiore entrata fiscale dell'intero Regno, ma impover\u00ec gli agricoltori del Tavoliere, portandoli ad abbandonare il territorio che, progressivamente, divenne paludoso.\nLa dogana, inizialmente, aveva sede nell'Antico Palazzo Dogana (XV secolo) posto accanto alla cattedrale. Nel Settecento venne trasferita in un nuovo \"Palazzo Dogana\", dove rimase attiva fino alla sua abolizione agli inizi dell'Ottocento ad opera dei Francesi nel 1806.\nNel 1480 Foggia fu anche sede del Parlamento generale aragonese.\nIl terremoto del 20 marzo 1731 colp\u00ec duramente la citt\u00e0, distruggendo un terzo delle abitazioni e danneggiando profondamente il patrimonio artistico cittadino. La ricostruzione inizi\u00f2 pochi mesi dopo e riguard\u00f2 soprattutto edifici storici come il convento di San Francesco (in tale occasione ampliato) e l'area interna del centro abitato. I ceti meno abbienti, invece, occuparono le aree libere rimaste con lunghe file di baracche. Precise disposizioni, regolavano e ordinavano il nuovo sviluppo urbanistico.\nL'Ottocento.\nNell'Ottocento Foggia, divenuta capoluogo nel 1806, si svilupp\u00f2 verso la stazione ferroviaria e fu arricchita da importanti monumenti pubblici. Anche dal punto di vista politico la citt\u00e0 fu molto attiva in questo periodo: essa ospit\u00f2 le carbonare della provincia e prese parte ai moti del 1848 e del 1860.\nCon l'unit\u00e0 d'Italia nel 1861, ma soprattutto con l'abolizione della dogana avvenuta 4 anni dopo, la citt\u00e0 si riprese le terre sottraendole alla pastorizia, dando un nuovo sviluppo all'agricoltura della zona.\nIl Novecento.\nLa prima met\u00e0 del Novecento ha visto un incremento nell'edilizia pubblica con la costruzione di edifici come il Palazzo degli Studi, la Prefettura, il Consorzio di Bonifica della Capitanata, fortemente voluto da Benito Mussolini, e il Palazzo di citt\u00e0. Un avvenimento che riveste una pi\u00f9 notevole importanza nella storia della citt\u00e0 \u00e8 la costruzione del Palazzo dell'Acquedotto Pugliese nel 1924 in viale XXIV Maggio.\nDurante la seconda guerra mondiale la citt\u00e0 fu oggetto, nell'estate 1943, di una serie di bombardamenti a causa della rete di aeroporti e della locale stazione: si ebbero distruzioni e un numero elevato di vittime, ancorch\u00e9 non del tutto stabilito con precisione.\nDopo l'occupazione anglo-americana, il 1\u00ba ottobre, Foggia divenne il caposaldo dell'offensiva alleata nell'Adriatico e nei Balcani.\nLa citt\u00e0 \u00e8 stata poi ricostruita sulle rovine del centro antico e della struttura urbana ottocentesca, secondo i dettami di uno stile post fascista. In seguito alle bonifiche nel Tavoliere la citt\u00e0 ha visto accrescere la sua importanza economica e il suo sviluppo urbanistico e demografico.\nOnorificenze.\nFoggia \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 2 maggio 2006, come pure della medaglia d'oro al valor civile, per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nNonostante Foggia sia stata danneggiata pi\u00f9 volte da devastanti terremoti e dai bombardamenti della seconda guerra mondiale, numerose sono le testimonianze storiche e architettoniche del suo passato.\nIl maggiore monumento cittadino \u00e8 la Cattedrale, eretta nel XII secolo e pi\u00f9 volte modificata. Essa conserva all'esterno buona parte dei prospetti romanici in pietra squadrata e scolpita, con il cornicione popolato di sculture e sul fianco sinistro il ricco portale di San Martino. Medievale \u00e8 anche la cripta con i capitelli. In et\u00e0 barocca il tempio fu ristrutturato globalmente, all'esterno mutando la parte superiore dei prospetti e innalzando il campanile lapideo con coronamento a guglia e all'interno riplasmando in discreto stile rococ\u00f2 l'impianto architettonico, una croce latina con cupola a scodella decorata con sobri ornati a stucco. Nell'aula relativamente spaziosa spicca l'imponente altare maggiore settecentesco in marmi policromi con due grandi angeli marmorei scolpiti e firmati da Giuseppe Sanmartino. Sulla controfacciata, inoltre, troneggia una grande tela di Francesco De Mura, mentre altri preziosi altari napoletani del Settecento decorano le cappelle (due delle quali ospitano statue lignee di Giacomo Colombo). La cappella maggiore dell'Iconavetere si trova a lato del presbiterio, con cancellata bronzea e ricco altare marmoreo della fine del Seicento.\nNel territorio urbano emergono diversi luoghi di interesse storico e artistico. Tra questi la tardobarocca chiesa di Ges\u00f9 e Maria, sita in Piazza Umberto Giordano, palazzo Dogana in piazza XX Settembre, la chiesa del Monte Calvario delle Croci (monumento nazionale), i tre archi di porta Arpana o porta Grande, l'arco del palazzo Imperiale di Federico II in piazza Nigri. Qui sorgeva uno dei palazzi Imperiali dell'Imperatore svevo che, come si legge sull'epigrafe dell'arco, considerava Foggia \"reale e preferita sede imperiale\". Nel centro storico della citt\u00e0 \u00e8 possibile visitare la Foggia sotterranea, ipogei urbani risalenti all'et\u00e0 medievale, in uno dei quali (ipogeo di San Domenico), grazie a scavi archeologici, risulta trovato il leggendario palazzo Imperiale di Federico II. Altre testimonianze del passato sono il pozzo di Federico II, sito nell'omonima piazza, e l'epitaffio, simbolo della transumanza, la chiesa di San Lorenzo in Carminiano sulla strada del Salice Nuovo e, nell'area alle porte della citt\u00e0 dove sorgeva l'antica citt\u00e0 dauna di Arpi, l'ipogeo della Medusa e la necropoli. Il parco archeologico di Passo di Corvo e gli scavi in essere nella villa comunale, testimoniano la presenza dell'uomo nel Tavoliere sin dal Neolitico.\nSi trovano tante chiese, in stile barocco e rococ\u00f2, disseminate su tutto il territorio della Foggia antica; tra queste risaltano la seicentesca chiesa dei Morti sita in piazza Purgatorio, restaurata, e la chiesa della Madonna Addolorata, sita nell'omonima piazza alla quale si accede attraverso un arco che ne riprende il nome. Uscendo dal centro storico, di fronte ai Tre Archi in piazza Piano delle Croci, spicca la chiesa di San Giovanni Battista dalla sobria facciata barocca. Accanto a questi spicca anche la vasta villa comunale con austero propileo neoclassico, che rappresenta per dimensioni il secondo giardino pubblico dell'Italia centro-meridionale e fu realizzata nel XIX secolo sul modello della villa Floridiana di Napoli. Il palazzo delle Poste \u00e8 in stile liberty e la fontana del Sele, che si trova in piazza Cavour, fu inaugurata il 21 marzo 1924.\nNei dintorni del centro urbano sorgono Borgo Segezia, il santuario dell'Incoronata e Arpinova, importanti siti storici, archeologici e religiosi.\nArchitetture religiose.\nChiese.\nLe chiese di Foggia sono cinquantuno e la loro storia si intreccia con la storia religiosa, sociale ed artistica della citt\u00e0. Tra di esse da segnalare la cattedrale di Foggia, la chiesa delle Croci o di Monte Calvario (monumento nazionale), la chiesa di San Tommaso (la pi\u00f9 antica della citt\u00e0) e chiesa di San Giovanni Battista. La chiesa della Beata Maria Vergine Madre di Dio Incoronata, presso Borgo Incoronata, frazione di Foggia, \u00e8 da oltre un millennio meta di turismo religioso.\nChiesa delle Croci.\nQuando re Alfonso d'Aragona, nel 1447, istitu\u00ec la dogana delle pecore, numerosi pastori della Puglia, del Molise e dell\u2019Abruzzo scendevano nella pianura foggiana con decine di migliaia di greggi al pascolo. Ebbene, all\u2019incrocio di due importanti tratturi, appena fuori dalla citt\u00e0 di allora, nacque questa chiesa meta di tutti i forestieri che entravano in ogni luogo sacro che incontrassero lungo il loro tragitto. Infatti sulla sommit\u00e0 dell\u2019arco trionfale, da un lato del cornicione si legge una scritta in latino: \"O vos omnes qui transitis per viam attendite et videte si est dolor sicut dolor meus\".\nSembra praticamente scontato, dopo il vaglio di numerosi documenti storici, che la chiesa sia stata costruita a partire dal 1693 per opera del padre cappuccino Antonio da Olivadi che al suo arrivo trov\u00f2 una citt\u00e0 piegata dalla siccit\u00e0 e cominci\u00f2 il suo lavoro di religioso, per ridare speranza e fede alla povera gente. Un giorno, dopo una predicazione, diede inizio ad una processione penitenziale e miracolosamente inizi\u00f2 a piovere. Lungo il tragitto percorso, che era all\u2019incrocio fra i due tratturi importanti per la transumanza, piant\u00f2 sette croci di legno. Esse possono avere letture diverse, essere cio\u00e8 il percorso della Via Crucis o le sette spade nel cuore dell\u2019Addolorata (l\u2019antica via Matris). Le croci furono racchiuse, dal popolo devoto, in un recinto di pietre e su ciascuna di esse fu costruita una cupoletta sostenuta da quattro archi: per tale opere furono spesi circa seimila scudi in parte raccolti dai fedeli e per gran parte sborsati dalle famiglie pi\u00f9 ricche dell\u2019epoca. Successivamente le cappelline furono ridotte da sette a cinque per creare lo spazio necessario alla costruzione della chiesa.\nArchitetture civili.\nPalazzo Dogana.\nDegno di nota, fra le architetture civili foggiane, \u00e8 il palazzo Dogana. Costruito nel XV secolo, era la sede della Regia Dogana della Mena delle Pecore di Foggia e divenne punto nevralgico per l'Italia meridionale nello scambio di merci.\nIl fatto che la cultura pugliese e quella abruzzese siano cos\u00ec accomunate pu\u00f2 essere imputabile alla presenza di questo edificio che, nei secoli, ha segnato il termine del viaggio dei pastori che praticavano la transumanza dall'Aquila a Foggia stessa.\nNel luglio del 2013 \u00e8 arrivata la comunicazione dell'UNESCO che ha eletto il palazzo a Monumento e Sito messaggero di una Cultura di Pace.\nLa villa comunale.\nRappresenta il parco urbano pi\u00f9 grande del Sud, dopo la Villa Floridiana di Napoli. L'ingresso principale \u00e8 costituito dall'imponente pronao, composto da 28 colonne di ordine tuscanico disposte in doppia fila, progettato nel 1820 dall'ingegnere Luigi Oberty, cui si deve anche il disegno della facciata della chiesa di San Francesco Saverio, del Teatro e dell'ospizio \"Maria Cristina\" e della chiesa della Madonna della Croce (o della Neve).\nGi\u00e0 nel 1806 Gioacchino Murat aveva proposto la costruzione di \"casini\" e giardini ai lati di una villa pubblica. La citt\u00e0-giardino, che sarebbe sorta intorno alla villa, sarebbe stata lottizzata e offerta in vendita.\nMa nessuno rispose, perch\u00e9 i \"decurioni\" si opposero alla divisione del territorio di \"Pila e Croce\"\nFu aperta solo una villa, la cosiddetta Villa Reale che nel piano del 1819 non comprendeva n\u00e9 le 700 versure n\u00e9 le 600 versure. Costruito nel 1827, il pronao o propileo della Villa Comunale fu distrutto dai bombardamenti della seconda guerra mondiale, venne poi riedificato nel 1950.\nLe nicchie del pronao sostituirono le precedenti finestre e non contennero mai delle statue reali. Le statue dei reali borbonici vennero richieste agli scultori Giuseppe Tacca e Tito Angelini per le nicchie del ridotto del Real Teatro Ferdinando, come confermato dalle ricerche dello studioso Antonio Vitulli, pubblicate nel suo lavoro sui teatri di Foggia nei secoli XVIII e XIX.\nTeatri.\nTeatro Umberto Giordano.\nI lavori per la costruzione del Teatro Comunale a Foggia iniziarono nel 1825 e terminarono nel 1828, anno in cui fu inaugurato e intitolato a re Ferdinando. Era uno dei pi\u00f9 importanti teatri del regno e il pi\u00f9 antico dopo il San Carlo di Napoli. Il progetto si deve all'architetto napoletano Luigi Oberty che gli impose il raffinato stile neoclassico, in voga a quei tempi e che arricchisce molti scorci della Foggia ottocenteca. Il teatro per\u00f2 risult\u00f2 essere insufficiente per ospitare il grande pubblico foggiano cosicch\u00e9, a pochi anni dall'apertura, fu ampliato e l'iniziale progetto dell'Oberty fu rivisitato sostituendo all'originario peristilio a sei colonne tre ampi fornici e le finestre del primo piano furono tramutati in balconi. Al suo interno rivela la tipica forma a ferro di cavallo, tipico dei teatri all'italiana, con tre ordini di palchi decorati con stucchi; l'ampia volta che lo ricopre non \u00e8 decorata sfarzosamente, ma \u00e8 impreziosita da un pregevole lampadario di cristalli. Grande attenzione fu data alla sistemazione del ridotto che \u00e8 decorato con quattro statue dei sovrani del tempo: Francesco I e Maria Isabella e i successori Ferdinando II e Maria Teresa. Il nome del teatro pass\u00f2 dopo l'unit\u00e0 d'Italia da \"Real Teatro Ferdinando\" a \"Teatro Dauno\" e nel 1928 fu dedicato al compositore foggiano Umberto Giordano. Il Teatro Comunale \u00e8 stato soggetto dal 2007 ad una fase di restauro e ristrutturazione, oggetto di numerose polemiche. Finalmente il 10 dicembre 2014 il Teatro \u201cGiordano\u201d di Foggia, chiuso da otto anni per lavori di restauro, ha riaperto i battenti, per l'occasione \u00e8 stato chiamato a dirigere un concerto dell'Orchestra giovanile \u201cCherubini\u201d il maestro Riccardo Muti, dando cos\u00ec inizio alla nuova stagione artistica sotto la direzione di Michele Placido.\nArchitetture militari.\nMura e porte della citt\u00e0.\nIn un documento del 1583 conservato alla Biblioteca Angelica di Roma, viene mostrata la pianta di Foggia, la quale era circondata da mura, ora distrutte, che si aprivano in cinque porte, una per ogni borgo ad eccezione del borgo \"Carmine Vecchio\" o \"dei mastri carradori\". Solo la porta arpana \u00e8 ancora esistente, mentre le altre porte sono state distrutte. Le porte sono:\nPorta Arpana o Porta Reale \u00e8 stata la prima porta delle mura e anche la pi\u00f9 grande, ancora esistente, e si trova all'inizio di via Arpi. Essa, ai tempi di Federico II di Svevia segnava l'ingresso nella citt\u00e0, poi ha incominciato a segnare l'entrata del \"Borgo dei Sellai\" che si estendeva fino all'attuale stazione ferroviaria. Esso, a raggiera, era il sesto borgo di Foggia. Adesso la porta Arpana \u00e8 affiancata da altri due archi, fatti costruire nel 1947.\nI \"Tre Archi\", come viene chiamata la Porta Arpana, dividono idealmente su via Arpi il Conservatorio intitolato a Umberto Giordano e il museo civico, ricco di ritrovamenti anche legati al passato neolitico della citt\u00e0.\nLa seconda porta di Foggia, costruita nel 1642 e demolita nel 1867, la porta di San Tommaso prende questo nome poich\u00e9 si trovava proprio vicino alla Chiesa di San Tommaso e segnava l'entrata nel \"Borgo Croci\", ancora esistente, e che a raggiera, \u00e8 il primo borgo di Foggia.\nLe mura, non erano solo esterne alla citt\u00e0, ma anche interne, infatti vi erano le Mura di Corso Garibaldi, che segnavano l'entrata nel terzo borgo di Foggia, ovvero \"Borgo Carmine Vecchio\" o \"Borgo dei mastri carradori\"\nAltro.\nPiazze di maggiore interesse.\nLa piazza venne poi denominata piazza XXVIII Ottobre a ricordo dell'episodio rivoluzionario che, al comando di Giuseppe Caradonna, part\u00ec da quel luogo il 22 ottobre 1922 per congiungersi ai fascisti armati che si erano concentrati a Santa Marinella, Monterotondo e Tivoli, onde partecipare il 29 ottobre dello stesso anno alla marcia su Roma, predisposta da Benito Mussolini allo scopo di conquistare il potere.\nDopo qualche anno, il 4 novembre 1931, il parco venne arricchito da due pali, posti su grandi basi artistiche in pietra, di circa trentacinque metri ciascuno, denominati \"Antenne della Vittoria\", sui quali venivano issati, nei giorni festivi, il tricolore e il drappo recante i colori della citt\u00e0: con la guerra e i bombardamenti il parco sub\u00ec estesi danni. Dopo l'armistizio, durante il periodo della ricostruzione, la piazza fu intitolata al navigatore genovese Cristoforo Colombo. La denominazione di piazzale Italia risale al 22 ottobre 1959, quando vi fu trasferito il monumento ai caduti in guerra, opera dello scultore Amleto Cataldi, precedentemente collocato in piazza Lanza, poi diventata piazza Giordano; il monumento ai caduti in guerra fu inaugurato solennemente il 4 giugno 1929 dal re Vittorio Emanuele III. Nello stesso luogo sorgeva precedentemente il monumento a Vincenzo Lanza, opera dello scultore Beniamino Cal\u00ec, inaugurato il 22 ottobre 1871. La piazza si presenta risistemata per evidenziare il monumento ai caduti in guerra e i palazzi (la caserma \"Miale da Troia\", il palazzo degli Studi, il palazzo delle Statue, il palazzo dell'Universit\u00e0) che ne determinano il perimetro.\nInsediamenti rupestri.\nInsediamenti umani nel territorio della citt\u00e0 di Foggia sono presenti gi\u00e0 nel Neolitico (intorno al VI millennio a.C.). Gli abitanti vi praticavano l'agricoltura, favoriti dalla fertilit\u00e0 e dalla regolarit\u00e0 del Tavoliere. Alcuni degli insediamenti individuati sono quello di localit\u00e0 \"Passo di Corvo\", sede di un parco archeologico, e quello messo in luce da scavi archeologici nell'area della villa comunale; altri villaggi sono sepolti nell'area dell'ex Ippodromo e nell'area compresa tra i quartieri Ordona Sud e Salice Nuovo. In localit\u00e0 Arpinova, alle porte della citt\u00e0, insediamenti di et\u00e0 daunia datati III - II millennio a.C., come l'Ipogeo della Medusa e la necropoli dell'antica citt\u00e0 di Arpi.\nSociet\u00e0.\nEvoluzione demografica.\nFoggia risulta al ventisettesimo posto tra i comuni italiani per popolazione.\nFoggia costituisce un'eccezione al processo di decentramento che caratterizz\u00f2, a partire dal 1970 tutte le principali citt\u00e0. La popolazione, infatti, nonostante tale fenomeno, in quegli anni rimase pressoch\u00e9 costante fino al 2000.\nQualit\u00e0 della vita.\nSecondo Il Sole 24 ORE, Foggia nel 2019 era la 105\u00aa provincia italiana con la qualit\u00e0 di vita pi\u00f9 alta su un totale di 107; nel 2009 si trovava invece al 99\u00ba posto.\nEtnie e minoranze straniere.\nLa popolazione di provenienza straniera residente nel comune di Foggia \u00e8 aumentata notevolmente dal 2003, fenomeno che ha seguito la tendenza nazionale.\nNel corso dell'anno 2007, si sono iscritti ai registri dell'anagrafe del comune di Foggia 873 stranieri provenienti dall'estero.\nGli stranieri cancellati dai registri dell'anagrafe locale sono stai invece 328, di cui nessuno cancellato per morte, 248 per trasferimento ad un altro comune e 13 per trasferimento all'estero.\nAl 31 dicembre 2020, gli stranieri regolari residenti a Foggia sono 7.605 persone. Le comunit\u00e0 pi\u00f9 rappresentate sono:\nLingue e dialetti.\nIl dialetto foggiano o dauno-appenninico, parlato oltre che nella citt\u00e0 in diversi comuni della provincia, \u00e8 classificato tra i dialetti pugliesi settentrionali che appartengono al gruppo dei dialetti italiani meridionali. Si caratterizza per numerosi elementi propriamente abruzzesi e napoletani, dovuti soprattutto ai continui traffici determinati nei secoli dalla transumanza dei pastori dalle aree appenniniche del Regno di Napoli.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Foggia-Bovino, con trentacinque parrocchie, istituita nel 1986 grazie alla fusione delle due diocesi di Bovino (attestata fin dal X secolo) e Foggia. Quest'ultima fu eretta nel 1855; in precedenza la citt\u00e0 aveva sempre fatto parte della diocesi di Troia.\nLa Madonna dei Sette Veli \u00e8 la patrona principale della citt\u00e0 e della diocesi di Foggia. La Madonna dei Sette Veli \u00e8 anche chiamata \"Iconavetere\". \u00c8 un'antichissima immagine della Madonna, dipinta su tavola, avvolta in sette veli e racchiusa in una teca rettangolare, dotata di una piccola finestrella ovale in corrispondenza del volto dell'effigie. Secondo la tradizione la tavola fu rinvenuta in uno specchio d'acqua nel 1062 o, secondo altri, nel 1073, da alcuni mandriani attratti da tre fiammelle che si sollevavano direttamente dall'acqua, scena cui fa riferimento lo stemma della citt\u00e0. Il Sacro Tavolo \u00e8 stato sempre il centro religioso della citt\u00e0, e per conservare l'icona e favorirne il culto il duca normanno Roberto il Guiscardo fece erigere la chiesa di Santa Maria de Fovea, che nel 1172 fu ingrandita dal re Guglielmo II il Buono e in seguito fu modificata da Federico II. Nel 1855 fu elevata a cattedrale.\nGuglielmo e Pellegrino sono i due santi compatroni. Le loro vicende sono legate indissolubilmente alla storia dell'Iconavetere. Guglielmo e Pellegrino, rispettivamente padre e figlio, partirono, in tempi diversi e all'insaputa l'uno dell'altro, dalla natia Antiochia per un grande pellegrinaggio verso i luoghi santi dell'Occidente. Peregrinarono a lungo e visitarono, tra l'altro, il Sacro Speco di san Michele sul Gargano. Giunti entrambi a Foggia, si ritrovarono e si riconobbero ai piedi del Sacro Tavolo e, abbracciatisi, spirarono.\nI giorni della festa patronale sono due: il 22 marzo e il 15 agosto, in ricordo delle apparizioni della Madonna dei sette veli ai foggiani che chiedevano di essere liberati dalla peste e da un terremoto catastrofico (1731).\nSan Michele Arcangelo \u00e8 il patrono della provincia ecclesiastica di Capitanata, di cui Foggia \u00e8 sede metropolitana. La sua effigie campeggia sullo stemma della provincia civile e su quelli delle province religiose, particolarmente francescane.\nL'altra confessione cristiana presente \u00e8 quella protestante con dieci chiese:\nInoltre nella citt\u00e0 di Foggia sono presenti due sale del regno dei testimoni di Geova.\nQuella principale, costruita su due livelli in Via B. De Luca (Rione Candelaro); la seconda in Via E. Berlinguer.\nPresenti anche i musulmani che hanno una sala di preghiera (moschea) in via Saseo, nel centro cittadino. Da notare che la presenza islamica a Foggia risale al 1300, a seguito della diaspora dei musulmani di Lucera, ed \u00e8 attestata da una lapide funeraria esposta al Museo Civico Fiorelli di Lucera.\nIstituzioni, enti e associazioni.\nL'azienda ospedaliera pubblica \u00e8 suddivisa in due poli principali: gli Ospedali Riuniti (Policlinico) e l'ospedale \"Colonnello D'Avanzo\".\nFoggia \u00e8 sede dell'Istituto Zooprofilattico della Puglia e della Basilicata e, in seguito al DL n. 248 del 31 dicembre 2007 (articolo 11) a decorrere dal 15 gennaio 2008, dell'Agenzia nazionale per la sicurezza alimentare, quest'ultima non ancora operativa.\nInoltre la citt\u00e0 \u00e8 anche sede di uno dei principali stabilimenti dell'Istituto Poligrafico e Zecca dello Stato, che si occupa, in esclusiva, della stampa delle targhe degli autoveioli, dei ricettari medici del SSN e dei bollini farmaceutici.\nCultura.\nDati riferiti al 2009.\nDal punto di vista culturale Foggia \u00e8 sede di quattro Festival, due riguardanti il cinema ovvero il Festival del Cinema Indipendente, giunto alla sua IX edizione, e il Foggia Film Festival (FFF), nato nel 2011, e due che riguardano la musica: lo Spazio Giovani Live Festival che, per\u00f2, negli ultimi anni \u00e8 andato in progressiva decadenza e lo storico Foggia Jazz Festival, il primo Festival Jazz in Italia, ormai arrivato alla XXIX edizione.\nIstruzione.\nDal 1999, Foggia \u00e8 sede universitaria. In precedenza, a partire dal 1990, era stata sede distaccata dell'Universit\u00e0 di Bari. Secondo la classifica annuale (2012) fatta da Il Sole 24 ore l'Universit\u00e0 degli studi di Foggia \u00e8 la 53\u00aa (su 58) universit\u00e0 in Italia con 333 punti (su 1000).\nSecondo il rapporto dell'ANVUR, riguardante i dati della qualit\u00e0 della ricerca universitaria, l'universit\u00e0 di Foggia risulta essere la 12\u00aa d'Italia.\nUniversit\u00e0.\nL'Universit\u00e0 di Foggia, istituita nel 1999, si compone di sei facolt\u00e0 (Lettere e Filosofia, Giurisprudenza, Economia, Medicina, Agraria e Scienze della Formazione), che raccolgono circa 11.000 iscritti, 300 docenti e 450 impiegati tecnico-amministrativi. Nonostante gli ingenti investimenti nell'edilizia universitaria, le sedi delle facolt\u00e0 non sono concentrate in un campus, ma sparse nel territorio cittadino e, fino a pochi anni fa, anche che in alcuni comuni della provincia come Cerignola, San Severo e Manfredonia, sedi di particolari corsi.\nL'Ateneo foggiano, alla presenza della Presidente della Camera dei deputati Laura Boldrini, ha inaugurato il nuovo Polo Bio-Medico che ospiter\u00e0 le facolt\u00e0 mediche.\nLa citt\u00e0 ospita altre sedi universitarie:\nLa formazione in ambito artistico e musicale \u00e8 affidata a due istituzioni:\nPer una formazione religiosa, sono presenti:\nMusei.\nMuseo civico.\nIl Museo Civico e Pinacoteca Comunale, ospita tre sezioni disposte sui vari livelli della struttura museale. Al piano terreno \u00e8 stato allestito il lapidario con la tomba della Medusa, portata dal sito archeologico di Arpi, e altri reperti archeologici, che testimoniano la nascita di Foggia, di origine neolitica, dauna, romana e medievale. Al piano superiore \u00e8 stata allestita una ricostruzione di una casa tipo sul modello di quelle dei terrazzani; inoltre nelle varie teche sono presenti gioielli e soprammobili, come campane e statue di santi appartenenti a cittadini foggiani che, nel corso del tempo, ne hanno fatto dono al museo. Al secondo piano sono presenti due gallerie che ospitano, la prima, una vasta raccolta di reperti archeologici provenienti dall'antica Arpi e non solo, come vasellame, statue, utensili, oggetti in bronzo e ricostruzioni di abitazioni primitive. La seconda galleria ospita dipinti soprattutto di artisti foggiani, come Francesco Saverio Altamura, Domenico Caldara, Vincenzo Dattoli e Giuseppe De Nigris, e di artisti napoletani e di scuola meridionale, di varie epoche, fino all'Ottocento.\nLa raccolta del XX secolo contiene opere di Gianni Dova, Renato Guttuso, Carlo Levi ed altri pittori legati alla citt\u00e0.\nMedia.\nStampa.\nQuotidiani\nPeriodici\nCinema.\nA Foggia sono stati girati (in parte o interamente) i seguenti film:\nEventi.\nFiere e manifestazioni.\nTutte le fiere e le manifestazioni di Foggia, ad eccezione della Fiera di Santa Caterina, si svolgono nel quartiere fieristico di Foggia. Tra le pi\u00f9 importanti vi sono la \"Fiera internazionale dell'agricoltura\", la \"Fiera d'Ottobre Campionaria Nazionale\" e la \"Fiera di Santa Caterina\".\nGeografia antropica.\nLa citt\u00e0 di Foggia, attraversata da antiche vie di comunicazione, presenta una planimetria urbanistica in parte radiocentrica.\nIn seguito al terremoto di Foggia del 1731, la citt\u00e0 venne ricostruita a partire da nucleo originario (ancora in parte visibile tra via Manzoni, Corso Garibaldi e Piano della Croce), seguendo uno schema ortogonale caratterizzato da strade larghe e rettilinee.\nSuddivisioni amministrative.\nLa citt\u00e0, fino al 2008, era composta da sei circoscrizioni: I circoscrizione \"Arpi\", II circoscrizione \"Cattedrale\", III circoscrizione \"Puglia\", IV circoscrizione \"San Lorenzo\", V circoscrizione \"Camporeale\" e VI circoscrizione \"Croci\". A partire dal 2008-2009 le circoscrizioni sono state accorpate e ridotte a tre: Nord (che comprende le ex circoscrizioni \"Arpi\" e \"Croci\"), Centro (che comprende le ex circoscrizioni \"Cattedrale\" e \"Puglie\") e Sud (che comprende le ex circoscrizioni \"Camporeale\" e \"San Lorenzo\"). Fino al 1976 le circoscrizioni erano otto: I circoscrizione: \"Cattedrale\", II circoscrizione \"Centrale\", III circoscrizione \"Ferrovia\", IV circoscrizione \"Puglie\", V circoscrizione \"Mazzini\", VI circoscrizione \"Rione dei Preti\", VII circoscrizione\n\"CEP\", VIII circoscrizione \"Incoronata\".\nQuartieri.\nI rioni Candelaro e San Lorenzo sono posti ai due estremi della citt\u00e0. Il centro storico \u00e8 invece delimitato da via Manzoni, corso Garibaldi e porta grande (o arpana), ed \u00e8 attraversato da via Arpi, nelle adiacenze del centro storico sono presenti i quartieri settecenteschi e ottocenteschi Carmine Vecchio, e Parisi-Largo Rignano-Santo Stefano. Gli altri quartieri che compongono la citt\u00e0 sono Borgo Croci, la prima espansione al di fuori del centro storico, il quartiere Ferrovia-Cavour-Giannone, San Lorenzo, Camporeale (dal nome di un'antica via della transumanza, il tratturo Camporeale), Salice Vecchio, Salice Nuovo, San Pio X, Ordona Sud, Parco dei Fiori, Rione Biccari, 167 Biccari, Rione dei Preti, San Michele\", San Ciro, Nuova Provincia, Immacolata-via Bari-viale Colombo, Stadio, Carmine Nuovo, Martucci, Diaz, Fiera-Questura, , Macchia Gialla, l'area Tribunale-Aviatori, la zona Industriale della periferia sud/est e il quartiere Villaggio Artigiani alla periferia nord/est. \nDiverse sono le borgate, lontane diversi chilometri dal centro della citt\u00e0 ma che sono incluse nel territorio del comune di Foggia: Segezia, Arpinova, Cervaro, Duanera La Rocca e Tavernola sono le principali. Nei pressi di Borgo Incoronata si trova l'omonimo santuario, e la borgata stessa \u00e8 parte del territorio del parco naturale regionale Bosco Incoronata.\nRioni e loro storia.\nLa storia dei rioni a Foggia cambi\u00f2 in base alle dominazioni, ma i rioni antichi pi\u00f9 importanti furono: \"Madonnella\", \"Terra vecchia\", \"Cancio o cambio\", \"Civita\", \"Borgo di Sant'Antonio abate\", \"Borgo di San Francesco Saverio\".\nEconomia.\nIl settore portante dell'economia foggiana \u00e8 l'agricoltura. L'industria opera in settori quali lavorazioni alimentari, tessile, meccanico, chimico, della carta e dei materiali di produzione, favorita dalla posizione della citt\u00e0 rispetto a collegamenti stradali e ferroviari.\nIl settore terziario nel corso degli anni ha subito una certa evoluzione da una struttura agricolo-commerciale ad una pi\u00f9 legata ad attivit\u00e0 direzionali e finanziarie. Ha sede a Foggia la Fiera Internazionale dell'Agricoltura e della Zootecnia.\nAgricoltura.\nL'importanza dell'agricoltura per il centro dauno \u00e8 testimoniata dalla superficie totale del territorio comunale ad essa destinata: 46.274 ettari.\nIndustria.\nLa principale esperienza industriale a Foggia negli anni 1930 fu lo stabilimento della societ\u00e0 Incedit per la produzione della cellulosa dalla paglia del grano, secondo il procedimento dell'ingegnere Umberto Pomilio.\nIl settore industriale maggiormente sviluppato nella zona dovrebbe dunque essere quello alimentare, per sfruttare la produzione del settore agricolo. Sono inoltre presenti aziende del settore delle tecnoligie dei materiali. \nInfrastrutture e trasporti.\nStrade.\nLe principali direttrici stradali di Foggia sono:\nFerrovie.\nLa stazione di Foggia \u00e8 il punto di diramazione delle linee Ancona-Lecce e di quella per Napoli; a livello interregionale fornisce i collegamenti per Potenza.\nA Foggia \u00e8 presente una delle dieci Officine Grandi Riparazioni (OGR) di Trenitalia presenti nel territorio nazionale.\nStazioni secondarie:\nMobilit\u00e0 urbana.\nIl trasporto pubblico urbano \u00e8 gestito dall'Azienda Trasporti Automobilistici Foggia, abbreviata in ATAF S.P.A e serve capillarmente la citt\u00e0 e una parte della provincia.\n\u00c8 attiva anche una rete notturna di mezzi pubblici composta da cinque linee di superficie (autobus), funzionanti durante i week-end, le festivit\u00e0 o i grandi eventi.\nI collegamenti interurbani sono gestiti da quattro imprese di trasporto (SITA, COTRAP, ACAPT e AIR).\nAmministrazione.\nGemellaggi.\nFoggia \u00e8 gemellata con:\nSport.\nCalcio.\nIl calcio a Foggia muove i primi passi agli inizi del Novecento: al 1920 risale la fondazione della Daunia, ben presto affiancata da altre formazioni. Solo nel 1921 viene fondato lo Sporting Club Foggia che, dopo una serie di fusioni prender\u00e0 il nome di . La squadra \u00e8 la principale societ\u00e0 calcistica cittadina e vanta undici campionati in Serie A, soprattutto negli anni sessanta, quando era allenata da Oronzo Pugliese, e negli anni novanta sotto la guida di Zden\u011bk Zeman. Dopo una lunga militanza in Lega Pro e avendo sfiorato la promozione in Serie B molte volte, in particolare nella stagione 2006/2007, nel 2012 viene fondata l'A.C.D. Foggia Calcio. Ripescata in seguito in Lega Pro cambia nome in Foggia Calcio S.r.l. e diviene l'erede della storia rossonera. Nella stagione 2021/2022 milita nel girone C della Serie C.\nLe altre squadre di calcio sono: l\"'A.S.D. Atletico Foggia 2015\" nata nel 2005 e rifondata nel 2015, principale squadra dauna dopo il Foggia che milita in Seconda Categoria, \"Real Foggia 2008\" e \"Nuova Daunia 1939 Calcio\" che militano in Terza Categoria. Va ricordato inoltre il Foggia Incedit 1957, il quale milita nel girone A della Promozione.\nPallavolo.\nNel 1995 nacque la sezione Pallavolo e cambi\u00f2 anche la denominazione sociale in A.L. Bovio &amp; SportLab. La SPORTLAB \u00e8 Societ\u00e0 leader in materia di Sport, Formazione e Diffusione Motoria. \u00c8 Centro Federale autore del \u201cGIOCATLETICA\u201d, progetto nazionale adottato dalla FIDAL dal 1987 al 2004. SPORTLAB rappresenta la sezione Pallavolo dell'Associazione. Vuole essere un laboratorio sportivo rivolto al volley aperto sia a livello agonistico che amatoriale.\nNella stagione 2009/2010 ha ricevuto il riconoscimento del \"Marchio di qualit\u00e0 per l'attivit\u00e0 giovanile\" dalla Federazione Italiana Pallavolo. A fine luglio 2010 le viene anche riconosciuto il titolo di Scuola di Pallavolo associata alla FIPAV.\nVincitrice di numerosi campionati nei settori giovanili, ha centrato quattro promozioni di fila, guadagnando il diritto di partecipare alla serie B2 maschile - Gir. G, per la stagione 2010/2011. Nel Campionato 2011/2012 La Zammarano Sportlab Volley Foggia E Nella Serie B1 Nel Campionato Maschile.\nNella stagione 2018/2019 la ASD Foggia Volley (squadra femminile) conquista la serie C, arrivando prima nel girone A.\nTennis.\nPresso il circolo foggiano si disputano ogni anno due tornei di buon livello del circuito ITF, il femminile con un montepremi di $25000 mentre il maschile con un montepremi di $15000.\nNel luglio 2013, la squadra over 45 del Tennis Club Foggia ottiene un brillante risultato piazzandosi al terzo posto nazionale nel torneo limitato ai 4.3 giocando la \"Final Four\" a Roma presso il C.T. \"Le Molette\"."}
{"id": "2357807", "revid": "1305772", "url": "https://it.wikipedia.org/wiki?curid=2357807", "title": "Battaglia dei laghi Masuri", "text": ""}
{"id": "2357810", "revid": "125297372", "url": "https://it.wikipedia.org/wiki?curid=2357810", "title": "\u1e24aj\u00ed \u00c1kh\u00fand", "text": "Fu nominato Mano della Causa e indicato come uno dei diciannove Apostoli di Bah\u00e1'u'll\u00e1h.\nBiografia.\nHaj\u00ed \u00c1kh\u00fand nacque nel villaggio di Shahm\u00edrz\u00e1d, in Persia. Era figlio di un mull\u0101, e dopo gli studi elementari and\u00f2 a Mashhad per frequentare una scuola religiosa.\nNel 1861 conobbe alcuni seguaci del B\u00e1b e si convert\u00ec al movimento religioso e ci\u00f2 gli caus\u00f2 l'espulsione dalla scuola e dalla citt\u00e0.\nArresti.\nTornato al suo villaggio natale, ne fu espulso dal clero islamico locale. \nSi trasfer\u00ec a Teheran, dove divenendo seguace di Bah\u00e1'u'll\u00e1h ader\u00ec alla Fede Bahai.\nA Teheran, durante un pogrom, sobillato dal clero, contro i Bahai, quando molti di loro furono arrestati, Haj\u00ed \u00c1kh\u00fand si avvolse nel suo mantello e si sedette aspettando che le guardie arrivassero ad arrestarlo.\nFu arrestato e imprigionato a Teheran diverse volte, nel 1872 per sette mesi da Nayibu's-Saltanih, nel 1882 per due anni da Nayibu's-Saltanih, nel 1886 su ordine di Mulla \u2018Ali Kani, nel 1887, e nel 1891 per due anni assieme a H\u00e1j\u00ed Am\u00edn.\nAcri.\nHaj\u00ed \u00c1kh\u00fand si rec\u00f2 a Acri in Israele; dove Bah\u00e1'u'll\u00e1h e la sua famiglia erano esiliati; nel 1873, nel 1888 e nel 1899.\nDurante quei viaggi ebbe l'incarico di trasferire i resti mortali del B\u00e1b, dai luoghi segreti in cui erano nascosti, ad Acri dove furono custoditi per diversi anni prima d'essere tumulati nel mausoleo.\nHaj\u00ed \u00c1kh\u00fand fu una delle quattro Mani della Causa nominate direttamente da Bah\u00e1'u'll\u00e1h e partecip\u00f2 a varie attivit\u00e0 bahai in Persia, fino alla sua morte avvenuta il 4 marzo 1910."}
{"id": "2357812", "revid": "196390", "url": "https://it.wikipedia.org/wiki?curid=2357812", "title": "Terra della Regina Mary", "text": ""}
{"id": "2357817", "revid": "767487", "url": "https://it.wikipedia.org/wiki?curid=2357817", "title": "D\u017eungarski Alatau", "text": "La D\u017eungarski Alatau \u00e8 una catena montuosa localizzata al confine tra la provincia autonoma dello Xinjiang (Cina) e il Kazakistan.\nIl nome deriva dalla regione della Zungaria. Si estende su una lunghezza di circa 450 km, e s'innalza fino a 4.464 metri sul livello del mare.\nAll'estremit\u00e0 orientale della catena, lungo il confine kazako-cinese, si trova la Porta di Zungaria, un passo che per secoli \u00e8 stato utilizzato dai conquistatori per le invasioni dall'Asia centrale."}
{"id": "2357818", "revid": "300067", "url": "https://it.wikipedia.org/wiki?curid=2357818", "title": "Gabriel\u0117 Narvi\u010di\u016bt\u0117", "text": "Carriera.\nEsordisce all'et\u00e0 di tredici anni nella Lintel 118, la squadra della capitale Vilnius. \nApproda a Parma nel settembre del 2005 ed entra subito in contatto con l'ambiente cestistico giallobl\u00f9, sotto l'egida di Davide Malakiano e Maurizio Scanzani, gli allenatori.\nIl suo talento non tarda a mostrarsi nelle giovanili del Basket Parma al punto da essere presto convocata in patria, prima per gli europei Under 18 a Novi Sad e poi per i mondiali Under 19 di Slovakia 2007. Nella stagione 2008-09, dopo quattro anni trascorsi nella citt\u00e0 emiliana, viene tesserata nella prima squadra Lavezzini Parma."}
{"id": "2357825", "revid": "729019", "url": "https://it.wikipedia.org/wiki?curid=2357825", "title": "Johann Philipp Reis", "text": "Primi anni ed istruzione.\nReis, da bimbo, perse la madre, perci\u00f2 venne allevato dalla nonna paterna, una donna colta e intelligente. All'et\u00e0 di sei anni fu iscritto alla scuola pubblica del suo paese natale Gelnhausen, a Kassel. Il talento di Reis suscit\u00f2 l'attenzione dei suoi insegnanti, che consigliarono suo padre di iscrivere il figliolo alle scuole superiori.\nIl padre di Reis mor\u00ec prima che questi compisse i dieci anni; tuttavia sua nonna e i suoi tutori lo iscrissero all'Istituto Garnier di Friedrichsdorf, dove mostr\u00f2 una particolare predilezione per le lingue apprendendo il francese e l'inglese, unitamente ad un complesso di svariate nozioni apprese frequentando assiduamente la biblioteca.\nAl compimento dei quattordici anni, Reis venne ammesso all'Istituto Hassel di Francoforte sul Meno, dove apprese il Latino e l'Italiano. In questo periodo nacque in Reis un vivo interesse per le scienze, tanto che venne consigliato ai suoi tutori di iscriverlo al Politecnico di Karlsruhe; ma uno di essi, lo zio del ragazzo, volle che questi diventasse un commerciante, e cos\u00ec il 1\u00ba marzo 1850, Reis, contro la sua volont\u00e0, venne assunto come apprendista rivenditore di vernici presso l'azienda di J. F. Beyerbach, a Francoforte. Reis disse a suo zio che avrebbe imparato il mestiere che gli era stato scelto, ma avrebbe proseguito, come meglio poteva, nei suoi studi prediletti.\nPer l'ottimo impegno nel lavoro Reis si guadagn\u00f2 la stima di Beyerbach e pot\u00e9 dedicare il suo tempo libero al miglioramento della propria istruzione prendendo lezioni private di matematica e fisica e seguendo le lezioni di meccanica del professore R. Bottger presso l'Istituto per il Commercio. Allorch\u00e9 il suo apprendistato fu completato, Reis frequent\u00f2 l'Istituto del Dr. Poppe, a Francoforte. Dato che in questa scuola non venivano insegnate n\u00e9 storia n\u00e9 geografia, diversi studenti concordarono di impartirsi lezioni reciproche su queste materie. Reis si impegn\u00f2 ad insegnare geografia a tal punto da ritenere di essere portato per la professione di insegnante. Reis divenne membro della Societ\u00e0 di Fisica di Francoforte.\nNel 1855, complet\u00f2 l'anno di servizio militare a Kassel, quindi ritorn\u00f2 a Francoforte per qualificarsi come insegnante di matematica e scienze seguendo lezioni private e pubbliche. Reis era intenzionato a completare la preparazione presso l'Universit\u00e0 di Heidelberg, ma nella primavera del 1858 fece visita al suo vecchio amico e maestro Hofrath Garnier, che gli offr\u00ec un posto presso l'Istituto.\nIl 14 settembre 1859, Reis si spos\u00f2 e poco dopo si trasfer\u00ec a Friedrichsdorf, per iniziare la sua nuova carriera di insegnante.\nIl telefono.\nReis riteneva che l'elettricit\u00e0 potesse propagarsi nello spazio, come fa la luce, senza l'aiuto di materiale conduttore, per questo condusse degli esperimenti in merito. I risultati furono descritti in un saggio \"Sull'irradiazione dell'elettricit\u00e0\" che l'autore, nel 1859, sped\u00ec al Professore Poggendorff, chiedendone la pubblicazione sulla nota rivista \"Annalen der Physik\". Il manoscritto venne respinto al mittente con gran disappunto del giovane suscettibile insegnante.\nReis aveva studiato l'organo dell'udito e l'idea di un apparato per trasmettere il suono tramite l'elettricit\u00e0 fu nella sua mente per anni. Spinto dalle sue lezioni di fisica affront\u00f2 il problema con successo. Nel 1860, egli costrui il primo prototipo di telefono che riusciva a coprire una distanza di 100 metri. Nel 1862, riprov\u00f2 a contattare Poggendorff, con una descrizione del suo \"telefono\", cos\u00ec aveva definito l'apparecchio. Anche questo secondo approccio fall\u00ec. Il dotto professore pare che ritenesse una chimera la trasmissione della parola mediante l'elettricit\u00e0; Reis, invece, amaramente attribu\u00ec il fallimento a s\u00e9 stesso per il fatto di essere \" \"solo un mediocre insegnante.\"\"\nReis trov\u00f2 difficolt\u00e0 nel suscitare l'interesse del pubblico tedesco per la propria invenzione, nonostante ne avesse fornita una dimostrazione nel 1862 (tra gli altri) a Wilhelm von Legat, Ispettore del Reale Corpo Postale Prussiano. Quest'invenzione, per\u00f2, suscit\u00f2 grande interesse negli Stati Uniti, quando nel 1872 il professor Vanderwyde ne diede una dimostrazione a New York.\nPrecedenti sperimentatori.\nSin da quando si \u00e8 parlato di invenzione del telefono, l'attenzione \u00e8 stata indirizzata sul fatto che nel 1854 Charles Bourseul, un telegrafista francese, aveva concepito un progetto per trasmettere suoni e parole tramite l'elettricit\u00e0:\nA Bourseul va il merito di essere stato forse il primo a progettare e cercare di realizzare un telefono elettrico; ma a Reis va l'onore di avere per primo realizzato l'idea del telefono come un dispositivo per trasmettere e ricevere suoni elettricamente.\nL'idea di Bourseul sembra che abbia riscosso poca attenzione a quel tempo e venne ben presto dimenticata. Anche il Conte du Moncel, che si dimostrava sempre ben disposto verso invenzioni promettenti, evidentemente in questo caso consider\u00f2 l'idea di Bourseul un qualcosa di fuori dalla realt\u00e0. \u00c8 poco probabile che Reis ne abbia mai sentito parlare. Egli giunse a concepire un apparato del genere studiando il meccanismo dell'udito negli uomini, costituito dalla membrana del timpano sensibile alle onde sonore e comunicante le sue vibrazioni al nervo acustico tramite il martello, ossicino situato subito dietro il timpano. Proprio per questo gli venne in mente di fare un diaframma a imitazione della membrana del timpano e di sollecitarla, mediante vibrazioni, ad aprire e chiudere un circuito elettrico, in tal modo egli riteneva di essere in grado, tramite il campo magnetico indotto dall'interruzione di corrente, di riprodurre a distanza i suoni originali.\nNegli anni 1837-38 il professor Page del Massachusetts aveva scoperto che un ago o una sottile lancetta di ferro, collocata nell'incavo di una bobina o rocchetto di fili isolati, emetteva un ben distinguibile 'tic' ad ogni interruzione di corrente che passava nella bobina, e se questi singoli 'tic' si facevano susseguire in modo abbastanza veloce mediante una rapida interruzione di corrente, essi avrebbero dato luogo ad un continuo ronzio che Page defin\u00ec \"'musica galvanica'.\" Egli scopr\u00ec anche che l'intensit\u00e0 di questo suono era in relazione con la velocit\u00e0 dell'interruzione di corrente. Questi lievi suoni erano dovuti al piezomagnetismo. Da queste ed altre scoperte di Noad, Wertheim, Marrian, ed altri, Reis si rese conto che se la corrente interrotta dal diaframma vibrante fosse stata trasmessa a distanza mediante cavi e poi lasciata passare attraverso una bobina come quella di Page, la lancetta di ferro avrebbe emesso dei toni come quelli che avevano causata l'oscillazione del diaframma trasmittente. Basandosi su queste nozioni, Reis costru\u00ec il suo rudimentale telefono. Questo prototipo \u00e8 conservato presso il museo del Reichs Post-Amt a Berlino.\nImperfezioni.\nUn altro dei primi trasmettitori di Reis fu un grezzo modello di orecchio umano, scolpito nel legno e fornito di un timpano azionante una levetta di platino curva e incernierata, che faceva aprire e chiudere a scatto una lamina di platino posta nel circuito elettrico. Egli ne escogit\u00f2 una dozzina di tipi, ciascuno con un miglioramento rispetto al precedente, che trasmettevano musica abbastanza bene ed anche una o due parole con pi\u00f9 o meno fedelt\u00e0. L'apparato si dimostr\u00f2 non adatto dal punto di vista pratico per parlare a distanza.\nLa scoperta del microfono fatta dal professor Hughes ha dimostrato il perch\u00e9 di questo insuccesso. Il trasmettitore di Reis si basava sull'interruzione di corrente, la molla era destinata a chiudere il contatto dopo che questo era stato aperto dall'impulso di una vibrazione. Fin tanto che si trattava di musica tutto andava bene, perch\u00e9 essa \u00e8 data da una regolare successione di vibrazioni. Nel parlare, invece, le vibrazioni sono irregolari e complicate e per poterle trasmettere la corrente deve variare di intensit\u00e0 senza per\u00f2 essere al contempo interrotta. Le onde suscitate nell'aria dalla voce devono semplicemente produrre onde corrispondenti nella corrente elettrica. In breve, la corrente deve \"ondulare\" in sintonia con le oscillazioni dell'aria. Il telefono di Reis era inadatto a trasmettere un discorso articolato, ma era in grado di trasmettere l'intensit\u00e0 di un suono.\nDal rapporto stilato e pubblicato nel 1862 dal signor von Legat, ispettore del Real Telegrafo Prussiano, si deduce che Reis era consapevole di questo principio ma il suo apparecchio non si dimostr\u00f2 all'altezza del compito. Non c'\u00e8 dubbio che i contatti di platino impiegati nel trasmettitore si comportarono in qualche modo come un rozzo microfono metallico e quindi alcune parole, specie quelle familiari o che ci si aspettava, potevano essere trasmesse e capite all'altro capo della linea. Se il telefono di Reis fosse stato impostato in modo da avere i punti di contatto meno rigidi, questi avrebbero funzionato in modo molto simile al telefono inventato in seguito da Berliner oppure come il microfono di Hughes, che in un certo modello presentava come contatti delle linguette di ferro. Proprio per questo motivo il telefono di Reis funzionava meglio per la parola proprio quando era lievemente mal regolato.\nIn una storia del telefono del 1910 \u00e8 riportato che,\" \"Durante il processo Amos Dolbear et al. vs. American Bell Telephone Company, un apparecchio di Reis venne portato in aula e suscit\u00f2 molto divertimento tra il pubblico. L'apparecchio era in grado di far udire dei cigolii ma non delle parole. Esperti e professori del campo si cimentarono invano ma l'apparecchio si rifiut\u00f2 di trasmettere parole intelligibili. \u2018Pu\u00f2 parlare, ma non vuole,' queste furono le imbarazzate parole di uno degli avvocati di Dolbear.\" \" Oggi \u00e8 in genere noto che l'apparecchio di Reis era costruito con impostazioni errate, infatti proprio quando era inceppato e guasto era in grado di trasmettere una o due parole in modo non perfetto. Era paragonabile ad un telefono n\u00e9 pi\u00f9 n\u00e9 meno come un carro \u00e8 paragonabile ad una slitta, anche se \u00e8 possibile applicare delle catene alle ruote e farle scivolare per qualche metro. Il giudice Lowell, nella sua famosa sentenza disse:\nSembra che Reis non si fosse reso conto dell'importanza di non interrompere completamente il circuito elettrico; in tutti i casi, la molla di metallo del suo apparecchio non era adatta allo scopo, infatti essa consentiva uno scatto troppo ampio ai contatti di metallo con conseguente interruzione della corrente.\nReis conduceva i suoi esperimenti in una piccola officina dietro casa sua a Friedrichsdorf e di qui i cavi arrivavano fino al piano superiore. Un altro collegamento venne realizzato tra il laboratorio di fisica dell'Istituto Garnier ed un'aula attraversando con il cavo il campo da gioco. Nella scuola si era sparsa la voce che gli studenti temevano di fare chiasso in classe per paura che Philipp Reis li udisse con il suo \"telefono\".\nPubblicazione.\nLa nuova invenzione di Reis venne presentata in una conferenza tenuta presso la Societ\u00e0 di Fisica di Francoforte il 26 ottobre del 1861, e dopo un paio di mesi descritta da Reis per la \"Jahresbericht\". La descrizione suscit\u00f2 un notevole entusiasmo scientifico in Germania; suoi esemplari vennero inviati a Londra, Dublino, Tiflis, ed altre citt\u00e0. Divenne, allo stesso tempo, argomento di giornali popolari ed un articolo reperibile nelle collezioni scientifiche.\nReis consegu\u00ec una breve notoriet\u00e0, ma ben presto sopraggiunse il rigetto. La Societ\u00e0 di Fisica di Francoforte mise da parte l'apparecchio da cui aveva tratto lustro. Reis si dimise nel 1867, ma il Libero Istituto Tedesco di Francoforte, che pur l'aveva nominato membro onorario, tratt\u00f2 con indifferenza l'apparecchio definendolo un mero \" \"giocattolo filosofico\".\"\nReis, nonostante tutto e tutti, credette fermamente nella sua invenzione; se fosse stato incoraggiato dai suoi contemporanei sin dall'inizio, egli avrebbe potuto perfezionarla. Ma era gi\u00e0 affetto dalla tubercolosi. Si dice che, dopo la conferenza sul telefono tenuta a Gie\u00dfen nel 1854, Poggendorff, che era presente, invitasse Reis ad inviare una descrizione del suo strumento agli \"Annalen.\" Reis rispose: \"Ich danke Ihnen sehr, Herr Professor, aber es ist zu sp\u00e4t. Jetzt will ich ihn nicht schicken. Mein Apparat wird ohne Beschreibung in den \"Annalen\" bekannt werden\" (\"Tante grazie, signor Professore, ma purtroppo \u00e8 troppo tardi. Ora sono \"Io\" a non volerla inviare. Il mio apparecchio diventer\u00e0 noto senza bisogno di pubblicarne alcuna descrizione negli \"Annalen.\")\nUltimi giorni.\nSuccessivamente, Reis ridusse sia le ore dedicate all'insegnamento sia quelle per i suoi studi, nonostante ci\u00f2 le sue cattive condizioni di salute divennero un serio impedimento. Per diversi anni fu solo la sua ferrea volont\u00e0 a dargli la forza per far fronte ai suoi impegni. La sua voce and\u00f2 sempre pi\u00f9 calando man mano che la malattia polmonare si aggravava e nell'estate del 1873 fu obbligato ad abbandonare per diverse settimane gli impegni di docente. Un periodo di vacanza in autunno rafforz\u00f2 la sua speranza di guarigione e riprese l'insegnamento, ma questo fu l'ultimo tremolante bagliore di una fiamma che si spegneva. Fu data notizia che avrebbe presentato la sua macchina per gli studi sulla gravit\u00e0 ad una riunione al Deutscher Naturforscher di Wiesbaden in settembre, ma egli era troppo debilitato per poter intervenire. In dicembre fu costretto a letto e, dopo una lunga e penosa infermit\u00e0, esal\u00f2 l'ultimo respiro alle cinque del pomeriggio del 14 gennaio 1874.\nNel suo Curriculum Vitae Reis scrisse:\nPhilipp Reis fu sepolto nel cimitero di Friedrichsdorf. Nel 1878, dopo la presentazione del telefono elettrico, i membri della Societ\u00e0 di Fisica di Francoforte fecero erigere sulla tomba un obelisco di arenaria rossa recante un medaglione con il ritratto di Reis.\nValutazioni tecniche.\nDocumenti conservati nel Museo delle Scienzes di Londra risalenti al 1947 hanno rivelato che l'industria inglese Standard Telephones and Cables (STC) riscontr\u00f2 che l'apparecchio di Reis risalente al 1863 poteva trasmettere e \" \"riprodurre la voce di buona qualit\u00e0 ma di scarsa efficienza\".\"\nSir Frank Gill, allora presidente della STC, ordin\u00f2 che queste carte fossero secretate, dato che la STC stava negoziando con la AT&amp;T, societ\u00e0 derivata dalla Bell Telephone Company, fondata da Alexander Graham Bell. Il professor Bell era comunemente ritenuto l'inventore del telefono e pertanto Gill ritenne opportuno tacere sulla prova contraria che avrebbe fatto saltare le negoziazioni in corso.\nPremio \"Johann-Philipp-Reis\".\nLa VDE (l'Associazione tedesca degli ingegneri elettrici), la Deutsche Telekom e le citt\u00e0 di Friedrichsdorf e di Gelnhausen biennalmente conferiscono il \"Johann-Philipp-Reis-Preis\" agli scienziati che si sono \u00abdistinti per i risultati scientifici conseguiti nel campo delle telecomunicazioni\u00bb.\n\"Querelle\" sull'invenzione del telefono.\nOltre a Reis e Bell, molti altri hanno rivendicato l'invenzione del telefono. Tutto ci\u00f2 ha dato luogo negli Stati Uniti ad uno dei casi pi\u00f9 complicati di riconoscimento di brevetti coinvolgente Bell, Edison, Elisha Gray, Berliner, A.E. Dolbear, J.W. McDonagh, G.B. Richmond, W. Voeker, J.H. Irwin, e Francis Blake Jr. Il caso si apr\u00ec nel 1878 e si chiuse solo il 27 febbraio del 1901. Bell e la Compagnia telefonica da lui creata ebbero la meglio in questa sentenza cos\u00ec come in ognuna delle oltre 600 sentenze pronunciate sulla paternit\u00e0 dell'invenzione del telefono. La Bell Telephone Company non perse in nessuno dei giudizi che precedettero quello conclusivo.\nUn secolo dopo, il 25 settembre 2001, per ironia della sorte il Congresso degli Stati Uniti (mediante risoluzione) dichiar\u00f2 che l'italo-americano Antonio Meucci aveva contribuito in modo significativo all'invenzione del telefono, questa dichiarazione non ha alcun peso giuridico per l'Ufficio Brevetti degli U.S.A. Il Parlamento Canadese prontamente reag\u00ec con ripicca statuendo che:\" \"...Alexander Graham Bell residente a Brantford, Ontario, e a Baddeck, Nova Scotia, [fu] l'inventore del telefono.\"\""}
{"id": "2357829", "revid": "965226", "url": "https://it.wikipedia.org/wiki?curid=2357829", "title": "Luis Garc\u00eda Berlanga", "text": "Biografia.\nI suoi primi anni di carriera sono tra le file dell'opposizione a Francisco Franco insieme all'amico Juan Antonio Bardem con il quale gira, nel 1951, \"Quella coppia felice\".\nIl 1952 \u00e8 l'anno della sua consacrazione a livello internazionale grazie al successo di \"Benvenuto, Mister Marshall!\".\nDall'incontro con lo sceneggiatore Rafael Azcona prende il via un nuovo filone cinematografico, pi\u00f9 attento alla denuncia sociale e ricco di humor. Nei suoi film c'\u00e8 una particolare attenzione alle situazioni e ai dialoghi che pur non essendo particolarmente espliciti riuscivano a trasmettere un messaggio chiaro aggirando la censura franchista.\n\u00c8 autore anche di un libro, \"Il pupazzo\", dal quale, nel 1978, \u00e8 stato tratto l'omonimo film diretto da Ren\u00e9 Cardona e interpretato da Lando Buzzanca.\nDal matrimonio con Mar\u00eda Jes\u00fas Manrique de Arag\u00f3n nacquero quattro figli, due dei quali Carlos e Jorge lavorarono nel mondo del cinema come il padre, il primo come sceneggiatore il secondo come musicista.\nDurante la sua carriera ha raccolto premi, riconoscimenti e nomination in tutto il mondo, non solo in patria. Grazie al Festival di Karlovy Var \u00e8 stato eletto uno dei 10 registi pi\u00f9 importanti del mondo.\n\u00c8 scomparso nel 2010 all'et\u00e0 di 89 anni\nOnorificenze.\nStella postuma nel Paseo de la Fama de Madrid - 2011"}
{"id": "2357831", "revid": "599013", "url": "https://it.wikipedia.org/wiki?curid=2357831", "title": "Haj\u00ed \u00c1kh\u00fand", "text": ""}
{"id": "2357832", "revid": "110157", "url": "https://it.wikipedia.org/wiki?curid=2357832", "title": "Simmern", "text": "Simmern \u00e8 un comune di 1.438 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Montabaur."}
{"id": "2357834", "revid": "287204", "url": "https://it.wikipedia.org/wiki?curid=2357834", "title": "Haji Akhund", "text": ""}
{"id": "2357835", "revid": "25152", "url": "https://it.wikipedia.org/wiki?curid=2357835", "title": "\u1e24aj\u00ed Mull\u00e1 `Al\u00ed-Akbar Shahm\u00edrz\u00e1d\u00ed", "text": ""}
{"id": "2357838", "revid": "110157", "url": "https://it.wikipedia.org/wiki?curid=2357838", "title": "Kartal (Ungheria)", "text": "Kartal \u00e8 un comune dell'Ungheria di 5.954 abitanti (dati 2001) situato nella provincia di Pest, nell'Ungheria settentrionale."}
{"id": "2357839", "revid": "110157", "url": "https://it.wikipedia.org/wiki?curid=2357839", "title": "K\u00e1va", "text": "K\u00e1va \u00e8 un comune dell'Ungheria di 682 abitanti (dati 2001) situato nella provincia di Pest, nell'Ungheria settentrionale."}
{"id": "2357840", "revid": "110157", "url": "https://it.wikipedia.org/wiki?curid=2357840", "title": "Kemence", "text": "Kemence \u00e8 un comune dell'Ungheria di 1.088 abitanti (dati 2001) situato nella provincia di Pest, nell'Ungheria settentrionale."}
{"id": "2357841", "revid": "287204", "url": "https://it.wikipedia.org/wiki?curid=2357841", "title": "Margherita Sofia d'Asburgo-Lorena", "text": "Famiglia.\nMargherita Sofia era la terzogenita ed unica figlia femmina dell'Arciduca Carlo Ludovico d'Austria (1833-1896), fratello minore dell'imperatore Francesco Giuseppe e di sua moglie la Principessa Maria Annunziata delle Due Sicilie (1843-1871). I suoi nomi furono in onore della prima moglie di suo padre, la Principessa Margherita di Sassonia e della nonna paterna la Principessa Sofia di Baviera. I suoi fratelli maggiori includono l'Arciduca Francesco Ferdinando d'Austria il di cui assassinio a Sarajevo port\u00f2 allo scoppi\u00f2 della Prima Guerra Mondiale e l'Arciduca Ottone Francesco d'Austria e di conseguenza zia dell'ultimo imperatore Carlo I che successe al trono Austro-Ungarico in seguito all'assassinio dello Zio.\nMargherita Sofia era dunque nipote prima dell'Imperatore Francesco Giuseppe I e nipote prima dell'Imperatrice Elisabetta (Sissi) e fu di conseguenza cugina dello sfortunato principe ereditario Rodolfo che perse la vita durante gli sfortunati eventi di Mayerling.\nMargherita si spos\u00f2 il 24 gennaio del 1893, a Vienna con il duca Alberto di W\u00fcrttemberg, figlio maggiore del duca Filippo di W\u00fcrttemberg (1838-1917) e dell'arciduchessa Maria Teresa d'Austria (1845-1927).\nDal loro matrimonio nacquero sei figli:"}
{"id": "2357845", "revid": "181699", "url": "https://it.wikipedia.org/wiki?curid=2357845", "title": "Paulo Menotti Del Picchia", "text": ""}
{"id": "2357853", "revid": "174925", "url": "https://it.wikipedia.org/wiki?curid=2357853", "title": "Corona di gramigna", "text": ""}
{"id": "2357863", "revid": "999533", "url": "https://it.wikipedia.org/wiki?curid=2357863", "title": "Gran Premio del Belgio 1992", "text": "Il Gran Premio del Belgio 1992 si \u00e8 svolto domenica 30 agosto 1992 sul Circuito di Spa-Francorchamps. La gara \u00e8 stata vinta da Michael Schumacher su Benetton, alla sua prima vittoria in Formula 1, seguito dalle due Williams di Nigel Mansell e di Riccardo Patrese.\nQualifiche.\nLa sessione di qualifiche del sabato \u00e8 resa pressoch\u00e9 nulla dalla pioggia e la griglia \u00e8 formata in base ai tempi fatti segnare nella sessione del venerd\u00ec, durante la quale Comas ha un grave incidente, i postumi del quale gli impediscono di partecipare alla gara.\nMansell conquista la pole position con un vantaggio enorme sugli avversari: il secondo, Senna, \u00e8 staccato di oltre due secondi. Terzo \u00e8 Schumacher, seguito da Patrese, Alesi, Berger, Boutsen, H\u00e4kkinen, Brundle e Herbert.\nGara.\nAl via Senna conquista la testa della corsa davanti a Mansell e Patrese, mentre Berger rimane fermo sulla griglia a causa di un problema alla frizione, creando scompiglio nel gruppo. I due piloti della Williams hanno presto ragione di Senna, ma dopo poche tornate inizia a piovere; la maggior parte dei piloti torna immediatamente ai box per montare gomme da bagnato, mentre Senna rimane in pista fino al decimo passaggio, sperando che la pioggia smetta rapidamente di cadere. L'azzardo non paga e il brasiliano deve fermarsi anch'egli ai box, tornando in pista molto indietro. Mansell si trova quindi al comando davanti a Patrese, Schumacher, Brundle e H\u00e4kkinen; la pista comincia ad asciugarsi e Schumacher \u00e8 uno dei primi a montare gomme slick, mentre i due piloti della Williams esitano, perdendo molto tempo.\nQuando finalmente Mansell si decide ad effettuare il cambio gomme \u00e8 ormai troppo tardi: Schumacher \u00e8 passato al comando. Il pilota inglese rimonta rapidamente sul rivale, ma poi \u00e8 rallentato da problemi ad uno scarico e deve rallentare, accontentandosi del secondo posto. Schumacher vince quindi per la prima volta in carriera sul circuito dove aveva esordito l'anno precedente, precedendo sul traguardo Mansell, Patrese, Brundle, Senna e H\u00e4kkinen. Grazie ai piazzamenti dei suoi piloti la Williams conquista matematicamente il titolo costruttori, il quinto della sua storia. Il \"Kaiser\" \u00e8 il primo tedesco a vincere in F1 dopo Jochen Mass al Gran Premio di Spagna 1975."}
{"id": "2357867", "revid": "819238", "url": "https://it.wikipedia.org/wiki?curid=2357867", "title": "Ferrovia Moretta-Cavallermaggiore", "text": "La ferrovia Moretta-Cavallermaggiore era una linea ferroviaria regionale per passeggeri, che fu in esercizio dal 1886 al 1959.\nStoria.\nCon legge del 29 luglio 1879 fu inserita fra le ferrovie complementari da realizzarsi in Piemonte la linea Airasca-Moretta-Cavallermaggiore, classificata inizialmente come \"ferrovia economica\" e riclassificata, durante la fase di progettazione, quale linea di seconda categoria in considerazione del fatto che la stessa sarebbe stata \"probabilmente esercitata col materiale mobile in uso presso l'Amministrazione dell'Alta Italia\".\nLa costruzione venne divisa nelle due tratte Airasca-Moretta e Moretta-Cavallermaggiore, quest'ultima cantierata nel gennaio 1884; i lavori procedettero a rilento anche a causa di alcuni contrasti fra i Comuni interessati e vennero conclusi nel maggio 1886. L'intera linea fu aperta al traffico il 17 maggio 1886.\nIn conseguenza delle diverse riforme che si susseguirono nel tempo la gestione della linea venne assunta dalla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare, nel 1905, alle neocostituite Ferrovie dello Stato.\nRimasta pressoch\u00e9 indenne dalle vicende legate ai due conflitti mondiali ma interessata da un traffico scarso conseguente alla natura rurale dell'area attraversata, in conseguenza dell'orientamento allora non favorevole allo sviluppo dei trasporti su rotaia, la ferrovia fu chiusa al traffico il 14 settembre 1959, imponendo fra l'altro l'attestamento a Bra dei treni trainati dalle locomotive 640 non essendo Cavallermaggiore dotata di piattaforma per la loro giratura..\nLa linea venne infine soppressa nel 1961.\nCaratteristiche.\nLa linea, a scartamento ordinario e non elettrificata, risultava prevalentemente pianeggiante con pendenza media dell'1,9 per mille.\nPercorso.\nLa ferrovia si diramava a nord della stazione di Cavallermaggiore, dirigendosi in direzione nord-nord-ovest con un tracciato pressoch\u00e9 rettilineo, attraversando il torrente Maira con un ponte a tre luci, lambendo un paesaggio rurale caratterizzato da campi coltivati a granoturco, erba medica e filari di pioppi; sul suo percorso, si incontrano le stazioni di Cavallerleone e Murello, poste a un paio di chilometri dai rispettivi centri abitati e la stazione di Villanova Solaro (i cui fabbricati viaggiatori sono ora abitazioni private).Attraversato il torrente Varaita su un ponte a tre luci, una delle due opere pi\u00f9 importanti di tutta la breve linea, insieme a quello precedente, si innestava a sud della Stazione di Moretta con la Ferrovia Airasca-Saluzzo, presso la quale \u00e8 raccordato lo stabilimento ex Metalmeccanica Milanesio, specializzato nella riparazione di veicoli ferroviari. \nA pi\u00f9 di sessant'anni dalla chiusura il sedime \u00e8 stato pressoch\u00e9 completamente smantellato per fare posto a campi coltivati e costruzioni di vario genere: le ultime vestigia rimaste sono i fabbricati viaggiatori (trasformate in abitazioni private), case cantoniere (molte delle quali allo stato di rudere), svariati ponticelli per lo scavalcamento di fossi di irrigazione. Il tratto iniziale, nel centro abitato di Moretta, \u00e8 stato utilizzato per la costruzione di una strada di circonvallazione.\nIl servizio era svolto dalle locomotive a vapore 875/880."}
{"id": "2357868", "revid": "149727", "url": "https://it.wikipedia.org/wiki?curid=2357868", "title": "Ferrovia Cavallermaggiore-Moretta", "text": ""}
{"id": "2357872", "revid": "999533", "url": "https://it.wikipedia.org/wiki?curid=2357872", "title": "Gran Premio d'Italia 1992", "text": "Il Gran Premio d'Italia 1992 si \u00e8 svolto domenica 13 settembre 1992 sul circuito di Monza. La gara \u00e8 stata vinta da Ayrton Senna su McLaren seguito da Martin Brundle su Benetton e da Michael Schumacher su Benetton.\nQualifiche.\nMansell conquista l'undicesima pole position stagionale, precedendo Senna e Alesi, alla guida di una Ferrari pi\u00f9 competitiva del solito. Quarto \u00e8 Patrese, seguito da Berger, Schumacher, Capelli, Boutsen, Brundle e Gachot.\nGara.\nPrima della partenza, la McLaren di Berger ha un problema elettrico in griglia: prender\u00e0 il via dalla corsia dei box con la vettura di riserva. \nAl via Mansell mantiene la testa della corsa, guadagnando immediatamente un enorme vantaggio sugli inseguitori; l'inglese rallenta poi improvvisamente, facendo passare il compagno di squadra Patrese. Mansell tallona l'italiano fino al 36\u00ba giro, quando si deve ritirare per un problema idraulico. Patrese sembra avere la vittoria in pugno, nonostante Senna stia rimontando su di lui, fino a quando a quattro tornate dal termine \u00e8 costretto a rallentare per via di un problema idraulico simile a quello capitato al compagno di squadra. Senna conquista cos\u00ec la vittoria davanti a Brundle, Schumacher, Berger, Patrese e De Cesaris. Per la prima volta dal 1974 entrambe le Ferrari si ritirano nel Gran Premio d'Italia."}
{"id": "2357873", "revid": "287204", "url": "https://it.wikipedia.org/wiki?curid=2357873", "title": "Huitzilihuitl", "text": ""}
{"id": "2357878", "revid": "1543377", "url": "https://it.wikipedia.org/wiki?curid=2357878", "title": "Huitzilatzin", "text": "Biografia.\nHuitzilatzin fu il secondo figlio di Huehue Zaca, che vantava il titolo di \"tlacateccatl\" e che era a sua volta figlio di Huitzil\u00edhuitl, secondo re azteco di Tenochtitl\u00e1n. Secondo il \"Cr\u00f3nica Mexicayotl\", Huitzilatzin era \"assai malaticcio\" (in lingua nahuatl \"\u00e7an cocoxcatzintli\").\nFu nominato re di Huitzilopochco da Axayacatl. Come altre citt\u00e0 della regione, non si sa esattamente quando cadde sotto il dominio azteco. \u00c8 probabile che Tenochtitlan l'abbia ereditata alla sconfitta dell'impero dei Tepanechi di Azcapotzalco. Si dice che gli abitanti di Huitzilopochco fossero cannibali prima di essere governati dagli Aztechi.\nHuitzilatzin ebbe due figli a Huitzilopochco: un maschio, Macuilxochitzin, che gli succedette come \"tlatoani\"; ed una femmina, il cui nome non \u00e8 noto ma di cui si sa che spos\u00f2 Quauhpopocatzin, re di Coyoacan.\nHuitzilatzin fu ucciso nell'anno sette canna (1499), essendo ritenuto responsabile dell'alluvione che colp\u00ec Tenochtitlan a causa di un acquedotto che ostru\u00ec alcune sorgenti nei pressi di Huitzilopochco."}
{"id": "2357879", "revid": "579400", "url": "https://it.wikipedia.org/wiki?curid=2357879", "title": "Pieter Post", "text": "Biografia.\nLa sua attivit\u00e0 cominci\u00f2 sotto la guida di Jacob van Campen, di cui fu assistente nel Municipio di Amsterdam e nel Mauritshuis.\nDivenne quindi uno dei principali esponenti del Classicismo barocco olandese, uno stile austero, senza eccessi ed economico, in parte derivato dall'opera di Andrea Palladio.\nUno dei suoi principali progetti \u00e8 quello della residenza Huis ten Bosch presso L'Aia (1645-1651), in seguito stravolta da aggiunte settecentesche.\nPochi anni dopo, pilastri tuscanici e basamento rustico fecero la loro comparsa nella pesa pubblica di Leida (1658), mentre di maggiore rilievo \u00e8 il Municipio di Maastricht (dal 1659 circa), che influenzer\u00e0 l'architettura civile dei Paesi Bassi.\nPi\u00f9 tarda \u00e8 la Oostkerk, una chiesa protestante di Middelburg costruita il 1664 ed il 1667 facendo ricorso ad una pianta ottagonale sormontata da una vasta cupola.\nLa figlia di Pieter Post spos\u00f2 l'anatomista e botanico Frederik Ruysch."}
{"id": "2357880", "revid": "19933", "url": "https://it.wikipedia.org/wiki?curid=2357880", "title": "Huitzillatzin", "text": ""}
{"id": "2357889", "revid": "30580", "url": "https://it.wikipedia.org/wiki?curid=2357889", "title": "Gran Premio del Portogallo 1992", "text": "Il Gran Premio del Portogallo 1992 si \u00e8 svolto domenica 27 settembre 1992 sul Circuito di Estoril. La gara \u00e8 stata vinta da Nigel Mansell su Williams seguito da Gerhard Berger su McLaren e da Ayrton Senna su McLaren.\nQualifiche.\nLe qualifiche riflettono chiaramente i valori in campo, con le due Williams di Mansell e Patrese in prima fila davanti alle due McLaren di Senna e Berger ed alle due Benetton di Schumacher e Brundle. Competitive anche le Lotus, con H\u00e4kkinen e Herbert rispettivamente settimo e nono, separati sulla griglia di partenza da Alboreto. Chiude la top ten Alesi, mentre Capelli, sulla seconda Ferrari, \u00e8 solo sedicesimo.\nIl ridotto numero di iscritti al Gran Premio, ora sceso a 26, esattamente pari agli ammessi alla partenza, fa s\u00ec che questo sia il primo senza mancate qualificazioni dal Gran Premio del Giappone 1987.\nGara.\nPrima del via la vettura di Schumacher fatica ad avviarsi; il pilota tedesco \u00e8 costretto a schierarsi in fondo al gruppo. Alla partenza Mansell e Patrese mantengono le prime posizioni; l'ordine rimane invariato fino al pit stop dell'italiano, che gli fa perdere diverse posizioni a causa di un problema tecnico. Patrese rimonta fino ad arrivare alle spalle di Berger; quando per\u00f2 il pilota della McLaren rientra ai box, l'italiano si fa sorprendere dalla manovra del rivale, tamponandolo violentemente. La vettura di Patrese vola in aria, finendo la propria corsa contro il muro della pit lane. Il pilota della Williams \u00e8 illeso, ma la pista \u00e8 disseminata di detriti e questo causa forature a diversi piloti, tra cui Schumacher. Mansell continua a condurre indisturbato fino alla fine, ottenendo la sua nona vittoria stagionale davanti a Berger, Senna (costretto a quattro soste ai box per problemi di manovrabilit\u00e0 della sua McLaren), Brundle, H\u00e4kkinen e Alboreto."}
{"id": "2357892", "revid": "44939", "url": "https://it.wikipedia.org/wiki?curid=2357892", "title": "San Gaudenzio (Cervesina)", "text": ""}
{"id": "2357893", "revid": "154326", "url": "https://it.wikipedia.org/wiki?curid=2357893", "title": "Vittorio Emanuele di Savoia, conte di Torino", "text": ""}
{"id": "2357895", "revid": "767487", "url": "https://it.wikipedia.org/wiki?curid=2357895", "title": "Giann\u012bs Kalampok\u012bs", "text": ""}
{"id": "2357908", "revid": "729019", "url": "https://it.wikipedia.org/wiki?curid=2357908", "title": "Ferrovia Bricherasio-Barge", "text": "La ferrovia Bricherasio-Barge era una linea ferroviaria di interesse regionale inaugurata nel 1885 per il trasporto del minerale di quarzo e poi utilizzata per il trasporto passeggeri sino alla dismissione nel 1984.\nStoria.\nLa ferrovia tra Bricherasio e Barge venne costruita successivamente al collegamento di Pinerolo con l'entroterra della Val Pellice e della Val Chisone la cui inaugurazione era avvenuta il 21 dicembre 1882.\nLo scopo principale della sua costruzione era costituito, a quel tempo, dalla necessit\u00e0 del trasporto dei materiali litici (gneiss e quarzo a Bagnolo, quarzite a Barge) estratti nell'area tra Barge e Bagnolo Piemonte al fine di promuoverne uno sfruttamento pi\u00f9 intensivo dei giacimenti e incrementarne l'esportazione nei vari paesi dell'Europa. A tale scopo un consorzio privato incaric\u00f2 nel 1877 l'ingegnere Soldati di elaborare il progetto di massima di una ferrovia fra Bricherasio e Barge in diramazione della linea allora in costruzione. Tale lavoro consent\u00ec all'ufficio tecnico che stava sovrintendendo alla costruzione della Ferrovia Moretta-Cavallermaggiore di redigere il progetto esecutivo, presentato nel febbraio 1882 e i cui lavori furono appaltati il successivo 15 maggio.\nI lavori, dell'importo complessivo di 1.900.000 lire, furono aggiudicati all'impresa Morosetti di Voghera il 25 febbraio 1883 e furono completati nel settembre 1885 con un anno di ritardo a causa delle pratiche di esproprio e delle difficolt\u00e0 incontrate nella costruzione del ponte sul Pellice. L'inaugurazione ufficiale ebbe luogo il 6 settembre 1885 alla presenza delle autorit\u00e0 del luogo.\nIl servizio regolare venne attivato il giorno successivo e gestita con trazione a vapore dal Genio Ferrovieri che la utilizzava per l'addestramento delle truppe; il traffico si mantenne a livelli bassi gi\u00e0 dall'inizio del Novecento.\nDal 1905 venne incorporata nelle Ferrovie dello Stato.\nNel 1921 venne elettrificata insieme alle linee afferenti in corrente alternata trifase a 3.600 volt, ed esercita con tale sistema fino al 28 maggio 1961 quando venne convertita, assieme alle altre linee afferenti al nodo di Torino, nel sistema in corrente continua a 3.000 Volt.\nNel 1966 sulla linea fu soppresso il servizio ferroviario passeggeri e sostituito da un autoservizio nonostante le proteste, atto cui segu\u00ec nel 1970 la cessazione di quello merci in attuazione delle direttive relative ai cosiddetti \"Rami secchi\". La ferrovia venne conseguentemente de-elettrificata.\nDisabilitati gli impianti nel 1983, la linea fu chiusa definitivamente all'esercizio con decorrenza dal 1\u00ba luglio 1984, come disposto dal decreto del Presidente della Repubblica del 18 aprile 1984.\nNel 2010 il sedime fra Bricherasio, Campiglione-Fenile e Bibiana venne reimpiegato per una pista ciclabile con l'intento di raggiungere Barge.\nCaratteristiche.\nLa ferrovia a scartamento ordinario ed a binario unico, misurava complessivamente 11,699\u00a0km e non presentava un profilo particolarmente accidentato con una pendenza media del 4 per mille. Lo sviluppo dei tratti in curva ammontava al 33% circa.\nPer il superamento dei corsi d'acqua furono realizzate numerose opere d'arte, la pi\u00f9 importante delle quali era costituita dal ponte sul torrente Pellice.\nDiramatasi dalla stazione di Bricherasio e lasciato sulla destra la Ferrovia Pinerolo-Torre Pellice, la linea superava il torrente Pellice con un ponte in muratura a cinque archi di 16 metri di luce ciascuno, lungo 101 metri, per raggiungere la fermata di Campiglione-Fenile.\nEntrata nel territorio della Provincia di Cuneo, con un percorso nord-sud che si manteneva ad alcuni chilometri dall'abitato di Cavour la ferrovia giungeva alla fermata di Bagnolo Piemonte per terminare infine, superato il ponte a tre archi sul torrente Grana, al capolinea di Barge, impianto che ospitava un deposito-officina.\nMateriale rotabile.\nIn seguito all'elettrificazione la trazione dei treni sulla linea venne affidata alle locomotive trifase E.550, sostituite dal 1961 dalle E.400 e in ultimo, per il traffico passeggeri, alle elettromotrici ALe 840."}
{"id": "2357913", "revid": "298055", "url": "https://it.wikipedia.org/wiki?curid=2357913", "title": "Lex Luthor Junior", "text": ""}
{"id": "2357914", "revid": "22356", "url": "https://it.wikipedia.org/wiki?curid=2357914", "title": "Phalangiotarbi", "text": "I falangiotarbi (Phalangiotarbi, Haase 1890), noti anche come falangiotarbidi (Phalangiotarbida), sono un ordine di aracnidi estinto, vissuto tra il Devoniano inferiore e il Permiano inferiore (390\u00a0\u2013 280 milioni di anni fa). I loro resti fossili sono stati ritrovati in Europa e Nordamerica.\nClassificazione.\nLe affinit\u00e0 dei falangiotarbidi non sono chiare. La maggior parte degli autori ritiene questi animali affini agli opilioni o agli acari. In generale l'aspetto di questi animali richiamava vagamente quello degli opilioni. Recenti ricerche hanno ipotizzato che i falangiotarbidi siano il \"sister group\" di un gruppo che comprende Palpigradi e Tetrapulmonata.\nDistribuzione fossile.\nIl pi\u00f9 antico resto fossile dei falangiotarbidi risale al Devoniano inferiore ed \u00e8 stato rinvenuto in Germania. Nel corso del Carbonifero questo gruppo conobbe una notevole diffusione: i loro resti fossili sono particolarmente abbondanti nelle miniere di carbone in Europa e Nordamerica. Le ultime specie note risalgono al Permiano inferiore della Germania: probabilmente questi animali si estinsero a causa di notevoli mutamenti climatici su scala mondiale. Tra le forme pi\u00f9 note, da ricordare \"Phalangiotarbus\", \"Opiliotarbus\", \"Architarbus\", \"Devonotarbus\", \"Anthracotarbus\" e \"Mesotarbus\"."}
{"id": "2357916", "revid": "767487", "url": "https://it.wikipedia.org/wiki?curid=2357916", "title": "Tulpan - La ragazza che non c'era", "text": "Tulpan - La ragazza che non c'era (\"Tjul\u02b9pan\") \u00e8 un film del 2008 diretto da Sergej Dvorcevoj.\nPresentato al Festival di Cannes 2008, ha vinto il premio per il miglior film della sezione Un Certain Regard.\nTrama.\nAsa \u00e8 ritornato alla sua famiglia di pastori nella steppa kazaka dopo il servizio militare trascorso nella marina russa a Sachalin. Il suo sogno \u00e8 quello di diventare pastore ma di farlo in maniera moderna sognando alla lontana i ranch statunitensi, cerca quindi di creare un suo futuro. Il primo passo \u00e8 quello di trovare moglie ma l'unica possibile sposa nell'immensit\u00e0 della steppa \u00e8 Tulpan. L'incontro con la famiglia di Tulpan va male perch\u00e9 Asa non piace: ha le orecchie a sventola! Comincia cos\u00ec la difficile realt\u00e0 di Asa che si scontra con il cognato che lo considera viziato e troppo sognatore e con un problema che investe tutto il gregge della famiglia di Asa per cui tutti gli agnelli nascono morti, incapaci di respirare. In un secondo incontro con la famiglia di Tulpan Asa si confronta con la cruda realt\u00e0 e scopre che in verit\u00e0 Tulpan (il cui volto non si vede mai nel film) desidera andare in citt\u00e0 a studiare e che la madre di Tulpan \u00e8 totalmente contraria al matrimonio perch\u00e9 considera il giovane solo un disoccupato e un buono a nulla. Asa, quindi, non riesce a resistere nell'ambito familiare e vuole andare via, i litigi si fanno sempre pi\u00f9 frequenti e per cambiare vita approfitta dell'occasione presa dal cognato di cambiare pascoli per salvare le pecore, in quanto sembra che il problema sia legato ai pascoli troppo magri. Per\u00f2 intervengono diverse vicende a far cambiare idea ad Asa, la prima occasione capita quanto Asa si trova da solo ad aiutare una pecora a far nascere un agnello che finalmente rimane vivo e si salva, la seconda \u00e8 la scoperta che Tulpan \u00e8 andata via. Nel momento in cui la sorella e il cognato caricano tutte le masserie e partono, Asa sale su trattore con un amico per andare via, ma non resiste alla separazione e decide di riunirsi alla sua famiglia e di seguire il cammino con loro.\nProduzione.\nIl regista Sergej Dvorcevoj \u00e8 nativo del Kazakistan dove ha lavorato per 28 anni in una compagnia aerea locale. In un'intervista durante il New York Film Festival ha rivelato che la vita della steppa lo ha sempre affascinato per la felicit\u00e0 in cui vivono le persone in relazione all'ambiente difficile e avverso. La selezione del cast ha richiesto moltissimi mesi perch\u00e9 Dvorcevoj aveva fatto fare una ricerca a tappeto in tutto il Kazakistan per le persone pi\u00f9 adatte ai personaggi. Dopo aver trovato gli attori principali, Dvorcevoj li ha fatti vivere nella jurta usata per il film per un mese prima di iniziare a filmare. Samal, la sorella di Asa, era l'unica attrice professionista perch\u00e9 aveva lavorato in teatro, tuttavia durante le riprese aveva solo 19 anni. Ancora \"solo una ragazzina\", si \u00e8 data da fare per arrivare a essere all'altezza dei compiti di una casalinga e madre di famiglia durante il mese di permanenza nella jurta. Aschat Ku\u010din\u010direkov, nel film Asa, non era un professionista ma ancora uno studente in una delle scuole di cinematografia del Kazakistan. Due dei tre bambini, nipoti di Asa, erano in grado di provare le scene, ma non Nur\u017eigit \u017dapabayev, il piccolino che interpretava Nuka, che Dvorcevoj ha semplicemente \"lasciato libero\" di essere selvaggio e naturale come uno degli \"animali\" che sono ripresi nel film. Ci sono stati spesso sviluppi inattesi e Dvorcevoj afferma che solo il 20 per cento del film ha seguito la sceneggiatura originale, mentre la parte rimanente \u00e8 venuta fuori di volta in volta in base alle circostanze e alle condizioni che si presentavano sul luogo. Dvorcevoj ha provato tutte le scene con gli animali o sul trattore, ma le scene di impatto emotivo pi\u00f9 coinvolgenti sono state provate senza i dialoghi e poi rappresentate in modo completo solo durante le riprese.\nDistribuzione.\nIl film \u00e8 stato distribuito in Italia da BIM Distribuzione a partire dal 24 aprile 2009."}
{"id": "2357918", "revid": "287204", "url": "https://it.wikipedia.org/wiki?curid=2357918", "title": "Scottish League Cup 2008-2009", "text": "La Scottish League Cup 2008-09 \u00e8 stata la 62\u00aa edizione della seconda pi\u00f9 prestigiosa competizione ad eliminazione diretta della Scozia, nota per ragioni di sponsor anche come CIS Insurance Cup.\nA vincere il torneo \u00e8 stato il , che hanno sconfitto i Rangers in finale per 2-0 grazie alle reti di Darren O'Dea e di Aiden McGeady su calcio di rigore."}
{"id": "2357920", "revid": "267975", "url": "https://it.wikipedia.org/wiki?curid=2357920", "title": "Catacombe ebraiche", "text": ""}
{"id": "2357922", "revid": "154326", "url": "https://it.wikipedia.org/wiki?curid=2357922", "title": "Emanuele Filiberto di Savoia, secondo duca d'Aosta", "text": ""}
{"id": "2357924", "revid": "1543377", "url": "https://it.wikipedia.org/wiki?curid=2357924", "title": "Jason Gould", "text": "Biografia.\nJason Gould era figlio di John Burr Gould (1792-1866) e Maria Moore Gould (1798-1841). Il nonno materno, Alexander T. More, era un uomo d'affari e il suo bisnonno, John More, era un immigrato scozzese che fond\u00f2 la citt\u00e0 di Moresville.\nSin da giovane decise di non seguire le orme paterne. Studi\u00f2 presso l\"'Accademia di Hobart\", approfondendo particolarmente topografia e matematica.\nCarriera.\nInizi\u00f2 a lavorare come contabile per un fabbro. Un anno dopo il fabbro gli offr\u00ec met\u00e0 interessi del negozio, che egli vendette a suo padre nella prima parte del 1854. Nello stesso anno, Gould esamin\u00f2 e cre\u00f2 mappe della contea di Ulster, New York. Nel 1856 pubblic\u00f2 \"History of Delaware County\" e \"Border Wars of New York\" che richiesero diversi anni per essere redatti.\nNel 1856, Gould entr\u00f2 in affari con Zadock Pratt per creare una conceria in Pennsylvania in quello che sarebbe diventato il villaggio di Gouldsboro. Nello stesso anno, inizi\u00f2 una collaborazione con Charles Mortimer Leupp, genero di Gideon Lee, uno dei principali commercianti di cuoio negli Stati Uniti del tempo. Leupp e Gould rimasero in affari fino al Panico del 1857. Leupp perse tutti i suoi soldi, mentre Gould colse l'opportunit\u00e0 del deprezzamento del valore delle propriet\u00e0 e acquist\u00f2 per conto suo le vecchie propriet\u00e0 di Leupp. \nDopo la morte di Leupp, la conceria di Gouldsboro divenne una propriet\u00e0 contesa. Il cognato di Leupp, David W. Lee, che era anch'egli un partner di Leupp e Gould, prese il controllo dell'azienda con le armi essendo convinto che Gould avesse truffato le famiglie Leupp e Lee. Alla fine, Gould fu poi costretto a vendere le sue azioni a Lee. \nInvestimenti ferroviari.\nNel 1859 Gould inizi\u00f2 a speculare acquistando azioni di piccole compagnie ferroviarie. Fu il suocero di Gould, Daniel S. Miller, che lo introdusse all'industria ferroviaria, quando propose che Gould lo aiutasse a salvare il suo investimento nella Rutland and Washington Railroad nel Panico del 1857. Gould acquist\u00f2 azioni per dieci centesimi sul dollaro, arrivando ad ottenere il controllo della societ\u00e0. Durante la guerra civile fece ulteriori speculazioni su azioni di societ\u00e0 ferroviarie a New York. Nel 1863 venne nominato responsabile della Rensselaer and Saratoga Railroad.\nLa Erie Railroad incontr\u00f2 diversi problemi finanziari nel 1850, nonostante abbia ricevuto prestiti dai finanzieri Cornelius Vanderbilt e Daniel Drew. L'Erie entr\u00f2 in amministrazione controllata nel 1859 e fu riorganizzata prendendo il nome di Erie Railway. Jay Gould, Drew e James Fisk si dedicarono manipolazioni azionarie conosciute come la Guerra di Erie, con il risultato che Drew, Fisk e Vanderbilt, nell'estate del 1868, persero il controllo dell'Erie, mentre Gould ne divenne il presidente. \nFu nello stesso periodo che Gould e Fisk entrarono in contatto con la Tammany Hall, l'anello politico di New York City. Nominarono Boss Tweed direttore della Erie Railway, e Tweed, in cambio, promosse una legislazione a loro favorevole. Tweed e Gould diventarono soggetto delle vignette satiriche di Thomas Nast nel 1869. Quando nell'ottobre 1871, a Tweed venne imposta una cauzione da 1 milione di dollari, Gould si fece da garante per la cauzione.\nVenerd\u00ec Nero.\nNell'agosto 1869, Gould e Fisk cominciarono ad acquistare oro nel tentativo di manipolare il mercato, sperando che l'aumento del costo dell'oro generasse un aumento del prezzo del grano in modo tale da spingere gli agricoltori occidentali a vendere, causando una grande quantit\u00e0 di spedizioni di cereali verso est, aumentando le attivit\u00e0 di trasporto merci a beneficio della Erie Railroad. Durante questo periodo, Gould si serv\u00ec di contatti con il cognato del presidente Ulysses S. Grant, Abel Corbin, per cercare di influenzare il presidente e il suo segretario generale Horace Porter. \nQueste speculazioni sull'oro culminarono nel panico del venerd\u00ec nero, il 24 settembre 1869. Gould guadagn\u00f2 un piccolo profitto da questa operazione, ma lo perse comunque per le successive azioni legali. Dal quel momento Gould venne raffigurato dalla stampa come una figura potente che poteva guidare il mercato a piacimento.\nLord Gordon-Gordon.\nNel 1873 Gould tent\u00f2 di ottenere il controllo della Erie Railroad accapparandosi investimenti stranieri attraverso Lord Gordon-Gordon, credendo fosse un cugino dei ricchi Campbell in cerca di acquistare terreni per gli immigrati. Corruppe, dunque, Gordon-Gordon con un milione di dollari in azioni, ma Gordon-Gordon, che era un impostore, vendette immediatamente le azioni incassandone il valore in denaro. Gould cit\u00f2 in giudizio Gordon-Gordon nel marzo del 1873. In tribunale, Gordon-Gordon forn\u00ec i nomi degli europei che sosteneva di rappresentare e ottenne il rilascio su cauzione mentre i suoi referenti venivano controllati. Fugg\u00ec in Canada, dove convinse le autorit\u00e0 che le accuse contro di lui erano false.\nNon essendo riusciti a farsi consegnare Gordon-Gordon dalle autorit\u00e0 canadesi, Gould e i suoi associati, che includevano due futuri governatori del Minnesota e tre futuri membri del Congresso (Loren Fletcher, John Gilfillan e Eugene McLanahan Wilson), tentarono di rapirlo. Il gruppo riusc\u00ec a catturarlo con successo, ma essi furono arrestati prima che potessero tornare negli Stati Uniti. I rapitori vennero messi in prigione e venne loro negata la cauzione. Ci\u00f2 comport\u00f2 un incidente diplomatico tra gli Stati Uniti e il Canada. Dopo aver appreso che ai sequestratori era stata concessa la cauzione, il governatore Horace Austin chiese il loro rilascio e mise in allerta la miliza locale. Dopo le trattative, le autorit\u00e0 canadesi conoscegnarono i sequestratori con il pagamento di una cauzione. L'incidente fece perdere a Gould ogni possibilit\u00e0 di prendere il controllo della Erie Railroad.\nFerrovie occidentali.\nDopo essere stato buttato fuori dalla Erie Railroad, Gould cominci\u00f2 a costruire un sistema ferroviario nel midwest e nell'ovest. Prese il controllo dell'Union Pacific nel 1873 e costru\u00ec una ferrovia funzionante che dipendeva dalle spedizioni degli agricoltori locali e degli allevatori. Dopo la morte di Gould, l'Union Pacific tracoll\u00f2 e dichiar\u00f2 fallimento durante il panico del 1893.\nNel 1879, Gould acquis\u00ec il controllo di tre tra le pi\u00f9 importanti ferrovie occidentali, tra cui la Missouri Pacific Railroad. Controllava 10.000 miglia (16.000 Km) di binari, circa un nono della lunghezza complessiva delle ferrovie statunitensi dell'epoca e nel 1882 la sua influenza si estese al 15 percento della rete nazionale.\nPoich\u00e9 le ferrovie generavano profitti e potevano esercitare un controllo sui prezzi, la sua ricchezza aument\u00f2 notevolmente. Quando Gould si ritir\u00f2 dall'amministrazione della Union Pacific nel 1883 nel mezzo di controversie politiche riguardo ai debiti della societ\u00e0et nei confronti del governo federale, aveva ottenuto un cospicuo profitto personale.\nRaggiunse la quota di maggioranza della Western Union Telegraph Company e, dopo il 1881, delle ferrovie sopraelevate di New York.\nMatrimonio.\nNel 1863 spos\u00f2 Helen Day Miller (1838-1889), figlia di Daniel S. Miller. Ebbero sei figli:\nMorte.\nGould mor\u00ec di tubercolosi il 2 dicembre 1892, e fu sepolto nel cimitero Woodlawn, Bronx, New York. La sua fortuna \u00e8 stata stimata a 72 milioni di dollari (circa 1,76 miliardi di dollari nel 2016).\nAl momento della sua morte, Gould era un benefattore nella ricostruzione della Chiesa Riformata di Roxbury, New York, ora conosciuta come Jay Gould Memorial Reformed Church. Si trova all'interno del Distretto Storico di Main Street ed \u00e8 elencata nel Registro Nazionale dei luoghi storici dal 1988. Il mausoleo della famiglia \u00e8 stato progettato da Francis O'Hara."}
{"id": "2357947", "revid": "1573940", "url": "https://it.wikipedia.org/wiki?curid=2357947", "title": "Fregata magnificens", "text": "La fregata magnifica (Fregata magnificens ) \u00e8 un uccello marino della famiglia dei Fregatidi.\nDescrizione.\nLunga un metro, con un'apertura alare di 215\u00a0cm, \u00e8 interamente nera fatta eccezione per il collo. Questo \u00e8 di colore rosso nei maschi e bianco nelle femmine; nel maschio ospita una tasca che viene gonfiata durante la stagione dell'accoppiamento per richiamare l'attenzione delle femmine e allo stesso tempo per far risuonare il suo richiamo, dal suono simile a un sonaglio. Sebbene nere le piume scapolari producono un'iridescenza violetta quando riflettono la luce solare. Le femmine hanno anche una banda marrone sulle ali e un anello oculare blu. I giovani hanno la testa e le parti inferiori bianche.\nBiologia.\nQuesta specie trascorre giorni e notti in volo con una velocit\u00e0 media al suolo di 10 km/h, senza mai atterrare sull'acqua. Durante un singolo volo in media percorre all'incirca 200\u00a0km, anche se in talune occasioni la distanza percorsa pu\u00f2 superare i 400\u00a0km. Si \"arrampicano\" sulle correnti termiche ascensionali a volte fino ad una quota di 2500\u00a0m per poi discendere fino alla superficie dell'oceano.\nAlimentazione.\nLe abitudini alimentari delle fregate sono pelagiche e possono nutrirsi fino a 500 km (310 mi) dalla terra. Essi non atterrano sull'acqua ma afferrano la preda dalla superficie dell'oceano con i loro lunghi e uncinati becchi. \u00a0Prendono principalmente piccoli pesci come i pesci volanti, in particolare i generi \"Exocoetus\" e \"Cypselurus\", che vengono spinti in superficie da predatori come tonni e lampughe , ma mangiano anche cefalopodi, in particolare calamari. Il Menhaden del genere \"Brevoortia\" pu\u00f2 essere un'importante preda ma spesso vengono mangiate anche meduse e plancton pi\u00f9 grandi. Le fregate hanno imparato a seguire i pescherecci e a prelevare il pesce dalle aree di detenzione. \u00a0Al contrario, i pescatori di tonno pescano in aree in cui possono avvistare fregate a causa della loro associazione con grandi predatori marini . Le fregate a volte predano direttamente uova e piccoli di altri uccelli marini, tra cui sule, procellarie, berte e sterne, in particolare la sterna fuligginosa. \nLe Fregate hanno anche l'abitudine di derubare altri uccelli marini, come sule, in particolare la sula sula, fetonti, berte, procellarie, sterne, gabbiani e persino falchi pescatori, della loro cattura, utilizzando la loro velocit\u00e0 e la manovrabilit\u00e0 per molestare le loro vittime, ad esempio tirando loro le penne della coda, finch\u00e9 questi lascieranno cadere le loro prede oppure spingendoli a rigurgitare il contenuto del loro stomaco. Possono assalire i loro bersagli dopo aver catturato il cibo o girare in alto sopra le colonie di uccelli marini in attesa che gli uccelli tornino carichi di cibo. \u00a0Sebbene le fregate siano rinomate per il loro comportamento alimentare da cleptoparassiti, si ritiene che il cleptoparassitismo non svolga una parte significativa nella dieta di nessuna specie, ed \u00e8 invece un supplemento al cibo ottenuto dalla caccia. \u00a0Uno studio su grandi fregate che rubavano alle sule mascherate ha stimato che le fregate potevano ottenere al massimo il 40% del cibo di cui avevano bisogno, e in media ne ottenevano solo il 5%. \nA differenza della maggior parte degli altri uccelli marini, le fregate bevono acqua dolce quando la incontrano, piombando gi\u00f9 e deglutendo con il becco. \nRiproduzione.\nDopo il corteggiamento durante il quale il maschio esibisce la sua sacca gulare e la fa vibrare, la femmina sceglie il suo compagno e formeranno una coppia monogama per una stagione riproduttiva. Ogni femmina depone un uovo bianco, o occasionalmente due, che viene covato per circa 50 giorni da entrambi i genitori, che si alternano in turni di 10\u201315 giorni. I piccoli imparano a volare a circa 7 mesi di et\u00e0, e continuano a essere cibati dai genitori per altri 6 mesi mentre apprendono le complesse tecniche necessarie a procacciarsi il cibo (soprattutto pesci) autonomamente.\nDistribuzione e habitat.\nUccello pelagico, \u00e8 diffuso nell'Oceano Atlantico (Florida, Caraibi, Capo Verde) e lungo la costa pacifica americana tra il Messico e l'Ecuador (incluse le Isole Gal\u00e1pagos). Alcuni esemplari sono stati rinvenuti anche sull'Isola di Man, in Danimarca, Spagna, Inghilterra e, sul Pacifico, nella Columbia Britannica.\nComportamento ed ecologia.\nAvendo il pi\u00f9 grande rapporto tra area alare e peso corporeo di qualsiasi uccello, le fregate sono essenzialmente aeree. \u00a0Ci\u00f2 consente loro di librarsi continuamente e solo raramente sbattere le ali. Una grande fregata, seguita da un satellite nell'Oceano Indiano, rimase in volo per due mesi. Possono volare oltre i 4.000 metri in condizioni di gelo. Come i rondoni possono passare la notte volando, ma pi\u00f9 di frequente ritorneranno anche sulla terra ferma, come un'isola, per appollaiarsi sugli alberi o sulle rupi. \u00a0Le osservazioni sul campo nel Canale del Mozambico hanno scoperto che le grandi fregate potevano rimanere in volo fino a 12 giorni durante il foraggiamento. Altamente abili, usano le loro code biforcute per sterzare durante il volo ed emettono forti battiti d'ala profondi, sebbene non adatti a volare con sbattimenti prolungati. Le fregate si lavano e si puliscono in volo volando basso e schizzando sulla superficie dell'acqua prima di pavoneggiarsi e grattarsi in seguito. \u00a0Al contrario, le fregate non nuotano e con le loro zampe corte non possono camminare bene o decollare facilmente dal mare. \nSecondo uno studio sulla rivista \"Nature Communication\", gli scienziati hanno collegato un accelerometro e un dispositivo di test dell'elettroencefalogramma su nove grandi fregate per misurare se dormivano durante il volo. Lo studio ha scoperto che gli uccelli dormono, ma di solito usano solo un emisfero del cervello alla volta e di solito dormono mentre salgono ad altitudini pi\u00f9 elevate. La quantit\u00e0 di tempo per dormire a mezz'aria era meno di un'ora e sempre di notte. \nLa durata media della vita \u00e8 sconosciuta, ma in comune con uccelli marini come l'albatros urlatore e l' uccello delle tempeste codaforcuta, le fregate sono longeve. Nel 2002, 35 grandi fregate inanellate sono state recuperate a Tern Island nelle Isole Hawaii. Di questi dieci avevano pi\u00f9 di 37 anni e uno aveva almeno 44 anni. \nNonostante abbiano un piumaggio scuro in un clima tropicale, le fregate hanno trovato il modo di non surriscaldarsi, in particolare perch\u00e9 sono esposte alla piena luce solare quando si trovano nel nido. Arruffano le piume per sollevarle dalla pelle e migliorare la circolazione dell'aria, e possono estendere e capovolgere le ali per esporre la calda superficie inferiore all'aria e perdere calore per evaporazione e convezione. Anche le fregate mettono la testa all'ombra delle ali."}
{"id": "2357949", "revid": "25152", "url": "https://it.wikipedia.org/wiki?curid=2357949", "title": "Cavalieri di Bah\u00e1'u'll\u00e1h", "text": ""}
{"id": "2357951", "revid": "149727", "url": "https://it.wikipedia.org/wiki?curid=2357951", "title": "Sommariva Bosco", "text": ""}
{"id": "2357953", "revid": "1266208", "url": "https://it.wikipedia.org/wiki?curid=2357953", "title": "Pirovano", "text": "Il cognome Pirovano pu\u00f2 riferirsi a:"}
{"id": "2357963", "revid": "125188115", "url": "https://it.wikipedia.org/wiki?curid=2357963", "title": "Discepoli di `Abdu'l-Bah\u00e1", "text": "I discepoli di 'Abdu'l-Bah\u00e1 furono diciannove bah\u00e1'\u00ed occidentali che si distinsero particolarmente nella diffusione e nella difesa della Religione bahai e che per ci\u00f2 furono designati con tale appellativo da Shoghi Effendi, il custode della Fede bahai.\nShoghi Effendi chiam\u00f2 questi particolari discepoli anche \"Araldi del patto\".\nCollegamenti esterni.\nLa rivelatione di Baha-ullah di Isabella D. Brittingham, ."}
{"id": "2357965", "revid": "73843", "url": "https://it.wikipedia.org/wiki?curid=2357965", "title": "Manscape", "text": "Manscape \u00e8 un album della post-punk band inglese Wire, pubblicato nel 1990, prodotto da David M. Allen e registrato e mixato ai RAK Studios.\n\"Manscape\" vide i Wire esplorare l'elettronica pi\u00f9 a fondo rispetto agli album precedenti. Vi \u00e8 un grande utilizzo di sequencer e in un tour del 1990 della band non venne incluso il batterista Robert Gotobed, dato che le tracce erano quasi interamente elettroniche. \"The Morning Bell\" parla del sistema scolastico pubblico inglese, mentre \"Small Black Reptile\" si occupa del sistema politico. Il centro dell'album, \"You Hung Your Lights In the Trees/A Craftsman's Touch\", dura quattordici minuti."}
{"id": "2357967", "revid": "124123", "url": "https://it.wikipedia.org/wiki?curid=2357967", "title": "Georgij \u0116duardovi\u010d Berchman", "text": "Generale dell'Armata imperiale russa durante la prima guerra mondiale, era al comando del I Corpo dell'Armata del Caucaso durante il primo scontro fra russi e ottomani subito dopo l'inizio delle ostilit\u00e0 sul fronte del Caucaso."}
{"id": "2357968", "revid": "101768", "url": "https://it.wikipedia.org/wiki?curid=2357968", "title": "Carlo Antonio Martini", "text": "Biografia.\nOrigine e studi.\nFiglio dall'avvocato Carlo Ferdinando e di Margherita De Pretis di Cagn\u00f2, dal 1739 al 1741 studi\u00f2 lettere presso il Collegio dei Gesuiti di Trento; complet\u00f2 gli studi in filosofia, diritto e teologia presso l'Universit\u00e0 di Innsbruck dal 1741 al 1747. Vesti l'abito cappuccino per volont\u00e0 paterna. Nel 1747 lasci\u00f2 l'abito e pass\u00f2 a Vienna, ove si mantenne insegnando privatamente legge e italiano, mentre frequentava le pubbliche lezioni dell'universit\u00e0, sino a conseguirvi la laurea dottorale \"in utroque iure\" (diritto civile e diritto canonico).\nInizio della carriera amministrativa.\nI suoi meriti scolastici gli valsero nel 1750 un incarico a segretario del consigliere aulico von Haugwitz (dal 1749 presidente del \"Directorium in publicis et cameralibus\" e dal 1753 primo cancelliere austriaco). Divenne poi precettore e segretario del conte Johann Sigismund Friedrich von Khevenhulle, con cui part\u00ec nel 1752 in qualit\u00e0 di addetto all'ambasciata austriaca presso la corte di Madrid. L\u00ec risedette tredici mesi, oltre a compiere un lungo viaggio attraverso Germania, Paesi Bassi austriaci, Province Unite, Francia, Spagna e Italia.\nSotto il regno di Maria Teresa.\nProfessore a Vienna.\nRientrato in Vienna nel 1754, venne presentato dal Riegger e dal Van Swieten a Maria Teresa, la quale gli affid\u00f3 la cattedra di Diritto Naturale e Istituzioni Civili, che tenne per oltre trent'anni. Nel 1758 spos\u00f3 Theresia von Eger (\u20201798).\nDisputa degli archivi diplomatici sassoni.\nLa sua brillante carriera di giurista ed alto funzionario ebbe inizio in concomitanza con uno dei pi\u00f9 noti episodi di diffusione di corrispondenza diplomatica della storia, all'inizio della Guerra dei sette anni: il 29 agosto 1756, Federico il Grande irruppe, senza ultimatum o trattative, nel Ducato di Sassonia, alleato di Vienna, bombard\u00f2 Dresda e la occup\u00f2, prevenendo un contrattacco imperiale alla battaglia di Lobositz. Per giustificare l'aggressione diede al proprio bibliotecario Hertzberg l'incarico di scandagliare gli archivi segreti dell'Elettore di Sassonia. Questi mise le mani su documenti che testimoniavano il trattato segreto anti-prussiano concluso fra Vienna e San Pietroburgo, nonch\u00e9 prove dell'allineamento della Sassonia. Successivamente le pubblic\u00f2 in una \"Memoria ragionata od esposizione autentica della condotta dei gabinetti di Vienna e di Dresda contro la Maest\u00e0 del re di Prussia\", la quale suscit\u00f2 vivo scalpore.\nPer Imperatrice era di grande importanza replicare, onde riaffermare la totale arbitrariet\u00e0 dell'aggressione prussiana. L'incarico di predisporre la replica venne affidato al Martini che, nel 1757 pubblic\u00f2 una \"Meditazione imparziale sulla conformit\u00e0 delle leggi naturali agli articoli del trattato stipulato a Pietroburgo fra le due corti imperiali l'anno 1746\". Quest'opera non mut\u00f2 le sorti del conflitto, ma certamente testimonia del gran conto in cui il Martini veniva tenuto a corte.\nAlto funzionario di corte.\nDifatti nel 1758 il giurista trentino venne promosso a membro della Commissione aulica per la censura. Nel 1760, su suo consiglio, l'Imperatrice istitu\u00ec la commissione aulica per gli affari ecclesiastici e la commissione aulica per gli studi. Di entrambe fu membro fino dal loro nascere.\nEducatore degli Arciduchi.\nUna seconda prova della stima conquistata presso la corte venne nel 1761, allorch\u00e9 il Martini venne prescelto quale precettore per le discipline giuridiche dei figli di Maria Teresa, in inspecie dei futuri Imperatori Giuseppe II e Leopoldo II.\nRiforma scolastica.\nForse anche per questo, al Martini vennero via via affidati incarichi di rilievo in materia di organizzazione delle istituzioni scolastiche degli Stati ereditari: nel 1763 divenne presidente della commissione aulica per gli studi; cominci\u00f2 con una prima norma del 28 agosto 1765, seguirono, nel 1770 l'introduzione delle scuole elementari, nel 1773 il regolamento scolastico, poi la riordinazione dell' Universit\u00e0 di Innsbruck. Inoltre, a seguito della soppressione del'Ordine dei Gesuiti con bolla \"Dominus ac Redemptor Noster\" di Papa Clemente XIV del 21 luglio 1773, fu il Martini a spingere affinch\u00e9 la maggior parte dei loro beni venisse devoluta come fondo della pubblica istruzione. Due erano state, negli stati ereditari, le \"provincie\" dell'Ordine di Ges\u00f9: la \"provincia austriaca\" e la \"provincia boema\"; evidentemente nella seconda insorsero delle difficolt\u00e0 nella ripartizione della laute spoglie, cosicch\u00e9, trattandosi di questione complessa e rilevante, si mand\u00f2 l\u00e0 il Martini a regolare dappresso la questione.\nFavore della corte.\nNel 1764 pass\u00f2 al ruolo di consigliere aulico effettivo addetto presso il Tribunale Supremo di Giustizia. N\u00e9 mancarono incarichi pi\u00f9 spiccioli, come nel 1765, allorch\u00e9 venne spedito ai confini dell'Italia per derimere alcune questioni insorte circa il commercio del legname. N\u00e9 l'Imperatrice fece mancare che alla carriera amministrativa corrispondesse un processo di nobilitazione: nel 1766 il titolo di cavaliere del Sacro Romano Impero (\"Ritter\"), nel 1773 la croce dell'Ordine di S. Stefano, nel 1777 ottenne l'indigenato di Boemia, nel 1779 il titolo di barone dell'impero (\"Freiherr\").\nSotto il regno di Giuseppe II.\nMorta Maria Teresa, il 29 novembre 1780, la sua carriera prosegu\u00ec con Giuseppe II.\nNel 1782 (o nel 1783) Consigliere di Stato effettivo per gli affari interni. In questa veste, nel 1785 venne a Milano quale commissario imperiale onde riorganizzare i tribunali della Lombardia e introdurvi una nuova processura. Nel 1786 fu spedito con eguale incarico nei Paesi Bassi austriaci.\nIl fallimento dell'ambiziosa riforma giudiziaria dei Paesi Bassi austriaci, segnata dalla Insurrezione di Bruxelles del 14 maggio 1787, non gli nocque, tanto che, nel 1787, pass\u00f2 a vicepresidente del Supremo Tribunale di Giustizia.\nSotto il regno di Leopoldo II.\nMorto Giuseppe II il 20 febbraio 1790, gli successe il fratello minore Leopoldo II, il quale, gi\u00e0 discepolo del Martini, aveva anche da lui avuto un grande contributo nella stesura del celebre editto del 30 novembre 1786, che riformava le leggi del Granducato di Toscana. Allorch\u00e9, nel 1790, il nuovo Imperatore istitu\u00ec una commissione aulica di legislazione, ne affid\u00f2 la presidenza al Martini. L'obiettivo era dei pi\u00f9 ambiziosi: nientemeno che la stesura di un codice civile. Sino a quel momento, la legislazione degli Stati Ereditari era costituita da una serie di raccolte di leggi staccate e di casi giudicati. Sinch\u00e9, Maria Teresa non riconobbe la necessit\u00e0 di procedere ad una sintesi dei principi generali, in una ordinata catalogazione: a tal fine venne istituita, nel 1763, una prima\ncommissione di dotti, cui segu\u00ec una seconda che produsse otto volumi di discussioni scolastiche che non avrebbe mai potuto servire da legge, in parte pubblicato nel 1786. Da presidente della commissione aulica di legislazione, il Martini pot\u00e9 presentare, nel 1796, un progetto di codice civile. Esso venne applicato, nel 1797, nella Galizia occidentale e, con alcune modificazioni, costitu\u00ec il modello per il codice civile generale austriaco, ancora in vigore per tutto il XIX secolo.\nSotto il regno di Francesco II.\nNel frattempo, morto Leopoldo II il 1\u00ba marzo 1792, lo stesso anno Francesco II lo innalz\u00f2 alla dignit\u00e0 di presidente del supremo tribunale di giustizia.\nMartini continuava, comunque, il proprio incarico di presidente della commissione aulica per gli studi e fu opera sua la riforma agli studi del 1791.\nMartini fu membro della Massoneria viennese.\nFortuna postuma.\nAncora verso il 1840 le sue opere servivano come testo di diritto pubblico nelle universit\u00e0 austriache.\nIl suo ritratto bronzeo venne posto sul basamento del grande monumento dedicato a Maria Teresa, in Vienna, opera tardo ottocentesca dello scultore tedesco Kaspar Clemens Zumbusch (1830-1915)."}
{"id": "2357970", "revid": "1869172", "url": "https://it.wikipedia.org/wiki?curid=2357970", "title": "Bob Guccione", "text": "Biografia.\nBob Guccione nasce a Brooklyn, New York, da Anthony e Nina Guccione e cresce a Bergenfield, New Jersey. La sua famiglia \u00e8 di origine siciliana e suo padre fa il ragioniere. Viene allevato come cattolico e considera l'idea di diventare sacerdote prima di decidere di intraprendere una carriera da artista. Nel 1948 si diploma alla Blair Academy, un collegio privato di Blairstown. All'et\u00e0 di 18 anni sposa Lilyann Becker, sua prima moglie, dalla quale ha una bambina, Tonina. Presto il matrimonio fallisce.\nNei successivi 12 anni viaggia in Europa e Nordafrica facendo ritratti dei turisti nei caff\u00e8 e svolgendo lavori occasionali. A Tangeri conosce Muriel Hudson, una cantante inglese. Viaggiano insieme per diversi anni, si sposano nel 1955 e hanno 4 figli: Bob Jr., Nina, Anthony e Nick. Nel 1960 si stabiliscono a Londra, dove Guccione gestisce una catena di lavanderie e scrive e disegna per un settimanale chiamato \"The London American\". Si dedica al business della vendita per corrispondenza di numeri arretrati di riviste per adulti. L'affare per\u00f2 va male, Guccione si indebita profondamente e la moglie lo lascia portando via con s\u00e9 i bambini.\nNel 1965, grazie ad un prestito bancario di 1.170 dollari, Guccione inizia la pubblicazione di \"Penthouse\", rivista per adulti creata allo scopo di far concorrenza a \"Playboy\". Edita inizialmente in Inghilterra, nel 1969 \"Penthouse\" sbarca anche negli Stati Uniti d'America. Rispetto alla concorrente \"Playboy\", la rivista di Guccione presenta contenuti pi\u00f9 sensazionalistici, espliciti e si rivolge ad un pubblico di media cultura. \"Penthouse\" \u00e8 la prima pubblicazione a mostrare il pelo pubico delle modelle, rappresentazioni di rapporti lesbici, un nudo frontale completo ed il clitoride. A causa della iniziale mancanza di denaro e risorse, Guccione stesso fotografa la maggior parte delle modelle che appaiono sui primi numeri della rivista. Applica molto spesso un diffuso effetto flou alle sue fotografie, rendendolo uno dei marchi distintivi della rivista.\nCon il crescente successo di \"Penthouse\", Guccione adotta uno stile di vita sempre pi\u00f9 dedicato al lusso. Si interessa al collezionismo di opere d'arte ed inizia ad acquistare quadri di celebri artisti di grande valore. La sua collezione personale comprende opere di Amedeo Modigliani, Pablo Picasso, Sandro Botticelli, Albrecht D\u00fcrer, El Greco, Marc Chagall, Salvador Dal\u00ed, Giorgio de Chirico, Edgar Degas, Fernand L\u00e9ger, Henri Matisse, Jules Pascin, Camille Pissarro, Pierre-Auguste Renoir, Georges Rouault, Cha\u00efm Soutine, Hans Holbein il Giovane, Luciano Borzone, Vincent van Gogh ed Henri de Toulouse-Lautrec.\nNel 1979 produce il film \"Caligola\" per la regia di Tinto Brass.\nMuore il 20 ottobre 2010 al Plano Specialty Hospital di Plano, in Texas, a causa di un cancro ai polmoni."}
{"id": "2357971", "revid": "367445", "url": "https://it.wikipedia.org/wiki?curid=2357971", "title": "Ripartitore numerico", "text": ""}
{"id": "2357978", "revid": "108857311", "url": "https://it.wikipedia.org/wiki?curid=2357978", "title": "The Drill (album)", "text": "The Drill \u00e8 un album della post-punk band inglese Wire, pubblicato nel 1991. AllMusic lo inserisce tra gli EP della band a causa del basso numero di tracce."}
{"id": "2357979", "revid": "149485", "url": "https://it.wikipedia.org/wiki?curid=2357979", "title": "Caroline Beil", "text": "Biografia.\n\u00c8 figlia del noto cantante e compositore tedesco Peter Beil (morto nel 2007 a causa di un tumore) e Barbara Kalweit, Miss Amburgo nel 1964. \nAttiva principalmente in serie televisive, ha fatto parte della giuria di Miss Germania e ha recitato la parte di Fiona Marquadt nella soap opera \"Tempesta d'amore\" (2007-2008).\nInoltre ha scritto due libri: il primo tratta di consigli di bellezza, mentre il secondo, \"Gi\u00e0 migliora\", narra della morte di suo padre a causa di un tumore. \nHa avuto un figlio da Pete Dwojack; i due si sono lasciati nel 2010. Attualmente \u00e8 in coppia con Philipp."}
{"id": "2357986", "revid": "254059", "url": "https://it.wikipedia.org/wiki?curid=2357986", "title": "Pala Bentivoglio", "text": "La Pala Bentivoglio (\"Madonna in trono con la famiglia di Giovanni II Bentivoglio\") \u00e8 un dipinto olio su tavola di Lorenzo Costa, realizzato nell'agosto del 1488 e conservato nella Cappella Bentivoglio nella chiesa di San Giacomo Maggiore a Bologna.\nDescrizione.\nIl dipinto \u00e8 una tela di grande dimensione che venne realizzata dal Costa, autore anche delle altre due opere presenti sulle pareti della cappella, \"Il Trionfo della Fama\" e \"Il Trionfo della Morte\". L'opera fu commissionata come ringraziamento per aver scampato il pericolo della congiura ordita dalla famiglia Malvezzi.\nNell'opera, ambientata in una sontuosa architettura rinascimentale, si erge un altare marmoreo con un ricco fregio, che reca sul gradino pi\u00f9 alto un trono sul quale \u00e8 assisa la Madonna col Bambino; ai suoi lati, inginocchiati si trovano i due coniugi committenti, Ginevra Sforza (gi\u00e0 vedova di Sante Bentivoglio) col marito Giovanni II Bentivoglio; in primo piano e in piedi undici dei loro figli (altri cinque morirono in tenera et\u00e0). \nA sinistra sono ritratte le sette figlie femmine (da sin. Camilla, Bianca, Francesca, Violante, Laura, Isotta ed Eleonora) a destra i quattro maschi (da sin. Ermete, Alessandro, Anton Galeazzo e infine Annibale, il maggiore d'et\u00e0). Dei personaggi ritratti nell'affresco, ricordiamo ; Francesca Bentivoglio, sposata a Galeotto Manfredi e macchiatasi di uxoricidio; Violante Bentivoglio (futura sposa di Pandolfo IV Malatesta ultimo signore di Rimini); Ermes Bentivoglio, bambino all'epoca del ritratto, descritto in seguito da un cronista bolognese come iracondo e perverso, addirittura \"bestiale\", per la strage da lui compiuta nel 1501 ai danni della famiglia Marescotti; Antongaleazzo Bentivoglio, ritratto in abito da prelato, protonotario apostolico, che non ottenne l'agognato cappello cardinalizio, onore che il papa gli rifiut\u00f2; Annibale II Bentivoglio, sposato con Lucrezia d'Este, che dopo la morte di Giovanni II e l'esilio subito dalla sua famiglia, tent\u00f2 invano, insieme al fratello Ermes, di rientrare a Bologna."}
{"id": "2357992", "revid": "1305772", "url": "https://it.wikipedia.org/wiki?curid=2357992", "title": "Borgo Adorno", "text": "Borgo Adorno, frazione di Cantalupo Ligure in alta val Borbera alle falde del Giarolo, sul torrente Besante, tributario del Borbera. \nIl paese nel basso medioevo era feudo della famiglia genovese degli Spinola fino al 1518, che costruirono nel 1100 il castello. Nel 1518 Tolomeo Spinola rimase senza eredi e pass\u00f2 in eredit\u00e0 all'amico Agostino Adorno, della famiglia genovese degli Adorno. Nel XVII il castello sub\u00ec gravi danni in seguito a una frana e poco dopo venne costruito nelle forme signorili l'attuale castello e palazzo signorile Botta Adorno, tuttora di propriet\u00e0 privata. Il castello ha un elegante portale in stile barocco ed una cappella dedicata alla santa Caterina Fieschi Adorno, pronipote di papa Innocenzo IV e moglie di Giuliano Adorno, vissuta a cavallo tra il XV e il XVI secolo. \nA Borgo Adorno si trova l'Azienda Agraria Sperimentale \"Gian Paolo Guidobono Cavalchini\" dell'Universit\u00e0 degli Studi di Milano, che ha un allevamento di capre, rinnovato nel 2008, e conduce varie sperimentazioni e attivit\u00e0 scientifiche e didattiche."}
{"id": "2357996", "revid": "1416491", "url": "https://it.wikipedia.org/wiki?curid=2357996", "title": "The First Letter", "text": "The First Letter \u00e8 l'ultimo album pubblicato dagli Wire prima della seconda pausa della band, tra il 1992 e il 1999. Quest'album \u00e8 una delle due pubblicazioni sotto il nome \"Wir\"; l'altra \u00e8 un EP raro di due tracce, chiamato \"Vien\". Il gruppo cambi\u00f2 il proprio nome in \"Wir\" dopo l'abbandono del batterista Robert Gotobed, che lasci\u00f2 la band perch\u00e9 non approvava il crescente uso di drum machine e in generale di strumenti elettronici da parte della band. La band non si sarebbe riformata prima del 1999, e non avrebbe pi\u00f9 pubblicato nulla fino al 2002, quando furono immessi sul mercato gli EP \"Read and Burn 01\" e \"Read and Burn 02\" ."}
{"id": "2357998", "revid": "1568601", "url": "https://it.wikipedia.org/wiki?curid=2357998", "title": "Grotta Magura", "text": "La Grotta Magura () \u00e8 situata nella parte nord-ovest della Bulgaria, a 180\u00a0km dalla capitale Sofia e a 17\u00a0km dalla citt\u00e0 di Belograd\u010dik; il villaggio pi\u00f9 vicino, Rabi\u0161a, dista 1,5\u00a0km.\nDescrizione.\n\u00c8 una delle grotte pi\u00f9 grandi del paese, le gallerie esplorate hanno lunghezza totale di oltre 2\u00a0km e l'area totale viene stimata intorno ai 28\u00a0600\u00a0m\u00b2. Conosciuta fin dai tempi dell'Impero romano, \u00e8 stata aperta alle visite turistiche nel 1961. Sono presenti numerosi graffiti attribuiti al mesolitico, al neolitico, all'et\u00e0 del rame e all'et\u00e0 del bronzo.\nEtimologia.\nIl nome Magura deriva dal rumeno \"magura\" che significa semplicemente \"collina\".\nLocalizzazione.\nLa grotta \u00e8 situata nella zona ovest dei Monti Balcani, all'interno della collina di Rabi\u0161a. L'entrata aperta alle visite turistiche si trova a sud-est sul pendio della collina, a 371\u00a0m s.l.m., \u00e8 alta 2,8\u00a0m e larga 6\u00a0m. L'uscita invece \u00e8 disposta a nord-ovest e si affaccia sul lago di Rabi\u0161a, il pi\u00f9 grande lago interno di origine tettonica del paese.\nFormazione.\nL'inizio della formazione della grotta viene datato ad oltre 15 milioni di anni fa. La grotta \u00e8 di origine carsica ed ha sviluppo prevalentemente orizzontale. La collina di Rabi\u0161a \u00e8 formata prevalentemente da rocce calcaree. Processi tettonici hanno determinato la formazione di tre fessure, a partire da cui sono penetrate le acque. Nelle vicinanze della grotta sono presenti due fiumi, l'Ar\u010dar e il Vidbol, e si suppone che uno dei due o entrambi hanno contribuito alla formazione della grotta. Le acque sono penetrate dalla parte alta della collina di Rabi\u0161a e si sono fatte strada verso in basso, a causa della forza di gravit\u00e0, fino ad incontrare uno strato impermeabile, poi hanno continuato in senso orizzontale, formando le gallerie della grotta.\nSono abbondantemente presenti prodotti sedimentari come ooliti, stalattiti e stalagmiti: alcuni hanno dimensioni notevoli, come lo stalagmite \"Il Pino Caduto\" (), lunga oltre 11\u00a0m e avente un diametro alla base di 6\u00a0m.\nAmbiente interno.\nLa temperatura all'interno \u00e8 abbastanza costante ed \u00e8 intorno ai 12\u00a0\u00b0C. L'umidit\u00e0 \u00e8 alta e varia in base alle condizioni climatiche esterne, mantenendosi in media intorno ai 70%. La grotta \u00e8 composta da una galleria principale e da tre gallerie secondarie disposte verso ovest e sud-ovest. Lungo la galleria principale ci sono sei sale di diverse dimensioni. Il tratto aperto alle visite \u00e8 lungo 1\u00a0400\u00a0m.\nGallerie e sale.\nLe sale di maggior interesse per rinvenimenti archeologici, vastit\u00e0 e bellezza delle forme delle rocce sono sette. Due sono invece le gallerie pi\u00f9 ampie.\nLa Sala Trionfale.\n\u00c8 la pi\u00f9 grande della grotta: ha un'area di 5\u00a0720\u00a0m\u00b2, \u00e8 lunga 128\u00a0m, ha un'ampiezza massima di 58\u00a0m e un'altezza massima di 24\u00a0m. Nella parte meridionale si pu\u00f2 osservare una grande formazione conica di origine sedimentaria, nella quale \u00e8 stata scolpita una scalinata che porta in fondo alla sala. L'acustica della sala \u00e8 particolarmente favorevole alla diffusione e amplificazione del suono, quindi al suo interno vengono tenuti dei concerti di musica classica. Lo studio sistematico di questa sala \u00e8 stato svolto nel periodo 1971-1976 sotto il controllo dell'istituto archeologico dell'Accademia delle Scienze Bulgara.\nGalleria dei Pipistrelli.\n\u00c8 una delle tre gallerie secondarie: ha un'area di 2\u00a0800\u00a0m\u00b2, ma \u00e8 stata artificialmente separata con un muro dalla Sala Trionfale. L'ambiente sotterraneo \u00e8 stato isolato per cercare di mantenere il pi\u00f9 possibile stabile la temperatura interna. Attualmente al suo interno vengono conservate numerose bottiglie di vino, dato che la temperatura costante offre condizioni ottime per l'invecchiamento.\nSala La Frana.\nLa Sala La Frana () fa parte dalla galleria principale. Ha un'area di 2\u00a0800\u00a0m\u00b2, \u00e8 lunga 85\u00a0m e ampia 68\u00a0m, mentre in altezza arriva fino a 27\u00a0m. Il suo nome \u00e8 dovuto al fatto che il suo pavimento \u00e8 ricoperto con blocchi e pezzi di roccia che si sono staccati dalle pareti e dal soffitto. La parte meridionale della sala \u00e8 pi\u00f9 bassa ed \u00e8 famosa come \"Il campo di tiro\" (): in questo posto, nel 1943, i partigiani del plotone chiamato \"Georgi Benkovski\" si esercitavano a sparare alla fiamma di una candela posta su uno stalagmite.\nGalleria dei Graffiti.\nLa parte occidentale della Sala La Frana \u00e8 collegata alla galleria secondaria, che termina con tre sale pi\u00f9 piccole chiamate Sala \"del Sole\", \"dei Vasi d'Argilla\", \"Oscura\".\nIn questa galleria si possono osservare numerosi graffiti: essi sono realizzati con guano di pipistrello.\nSi possono notare diversi strati di pittura sovrapposti che appartengono a diversi periodi preistorici, ma ci sono ancora controversie sulla determinazione dello specifico periodo di appartenenza.\nAlcune composizioni sono molto complesse. Raffigurano scene di culti religiosi, donne danzanti, uomini che vanno a caccia o danzano, uomini mascherati, una grande variet\u00e0 di animali, soli e stelle. Nella Sala del Sole \u00e8 presente la raffigurazione di un calendario annuale solare attribuito alla tarda et\u00e0 del rame, con aggiunte su uno strato successivo, risalente alla prima et\u00e0 del bronzo; attraverso questi graffiti sono state tramandate le informazioni sul calendario regionale e le festivit\u00e0.\nI temi dei disegni fanno pensare che per un periodo molto lungo, dal neolitico all'et\u00e0 del ferro, questo luogo sia stato un santuario.\nSala degli Stalactoni.\nAnche questa sala ha dimensioni notevoli: si espande su 3\u00a0640\u00a0m\u00b2, \u00e8 lunga 92\u00a0m e ampia 52\u00a0m, mentre in altezza arriva fino a 16\u00a0m. Qui sono collocati il grande e il piccolo \"Stalactone\", le conformazioni carsiche che danno il nome alla sala. \nIl grande \u00e8 alto 20\u00a0m ed ha un diametro di 12\u00a0m. Nella sua parte orientale \u00e8 stato \"tagliato\" da un enorme blocco di roccia rettangolare che si \u00e8 staccato dalla parete.\nSala del Pino Caduto.\nLa galleria principale prosegue con questa sala. Il suo nome deriva dallo stalagmite chiamato \"Il Pino Caduto\". Nella parte pi\u00f9 settentrionale della sala si trova il punto pi\u00f9 basso della grotta, che \u00e8 disposto a 50\u00a0m sotto l'entrata pi\u00f9 grande.\nSala del Pioppo.\nProseguendo nella galleria principale si trova questa sala, ampia 3\u00a0390\u00a0m\u00b2, lunga 121\u00a0m e ampia 35\u00a0m, con un'altezza massima di 21\u00a0m. Anche questa sala \u00e8 ricca di formazioni calcaree: prende il suo nome da un fine stalagmite alto 6,2\u00a0m, molto somigliante ad un pioppo.\nSala del Trono.\nQuesta sala \u00e8 piena di formazioni calcaree modellate in modo curioso. Tra le forme pi\u00f9 particolari ci sono \"Il Trono\", da cui prende il nome della sala, \"La Medusa\" e \"La Cascata Pietrificata\".\nSala Solenne.\nQuesta sala \u00e8 chiamata anche \"Il Sanatorio\", perch\u00e9 \u00e8 stata usata sperimentalmente a supporto delle cure di malati di asma bronchiale. Tra il 1974 e il 1975 ha ospitato 30 letti e durante i periodi estivi vi hanno soggiornato dei malati.\nStoria degli studi archeologici.\nGli studi archeologici, guidati inizialmente da Lazar Filkov () e Barni Bon\u010dev (), vennero avviati nel 1927 e continuarono fino al 1996. La prima descrizione della Magura \u00e8 attribuita a Marinov (1887). Altri dati sulla grotta sono stati pubblicati da F. Birkner (1916) e Barni Bon\u010dev (1927). I primi scavi sono stati fatti da Vasil Mikov nel 1927.\nNel periodo compreso tra il I e il IV secolo, quando la grotta faceva parte dell'impero Romano, si suppone che fosse usata come alloggio per gli schiavi. In questo periodo forse venivano praticati anche dei sacrifici umani: questa teoria deriva dalla scoperta di uno scheletro femminile decapitato, avente ai polsi due bracciali d'oro a forma di serpenti che si mordono la coda.\nLe prime tracce di attivit\u00e0 umana trovate sono considerate vecchie di 12\u00a0000 anni. Negli strati studiati si possono distinguere i resti di diversi centri abitati. Oltre ai segni di attivit\u00e0 umana, sono stati rinvenuti oltre 40 fossili di cranio di orso delle caverne.\nNella sala e nella parte di galleria adiacente, chiamata Il Filone () sono state rinvenute tracce di abitazioni umane attribuite al primo periodo dell'et\u00e0 della pietra e dell'et\u00e0 del bronzo: in particolare sono stati trovati utensili da lavoro e bracciali fatti in pietra, osso, corno di cervo e selce. \nSono state ritrovate anche fondamenta di abitazioni, dalle quali si pu\u00f2 dedurre che gli alloggi venivano costruiti con pali di legno conficcati nel terreno ad una distanza di 25\u00a0cm l'uno dall'altro, intorno ai quali venivano intrecciate delle aste tenute insieme da argilla.\nSono stati scoperti anche dei forni di forma rettangolare, basi di focolai. Sono numerosi i resti di manufatti in ceramica fatti da argilla mescolata con sabbia.\nNel 1928 Rafail Popov () annuncia la presenza di oltre 700 graffiti. Lo studio dei graffiti \u00e8 stato attivamente svolto tra il 1988 e 1993. Il primo studio speleologico dettagliato \u00e8 stato svolto nel 1948: non sono stati ancora studiati tutti gli strati della grotta."}
{"id": "2358006", "revid": "155634", "url": "https://it.wikipedia.org/wiki?curid=2358006", "title": "Renzo Candussio", "text": "Carriera.\n\u00c8 arbitro effettivo dal 1995. Appartiene alla sezione AIA di Cervignano del Friuli.\nDopo il classico iter nelle serie minori, viene promosso in CAN D nella stagione 2001-2002, successivamente nel 2004 approda alla CAN C. Qui, dopo quattro ottime stagioni (dove colleziona 50 presenze in serie C-1 a cui vanno aggiunte due finali playoff di serie C-2 nel 2008, ovvero Celano-Real Marcianise e Bassano Virtus-Portogruaro) ottiene la meritata promozione in CAN A-B, nel luglio del 2008, per decisione del designatore di allora, Giancarlo Dal Forno.\nHa fatto il suo esordio in B il 30 agosto 2008 in - 1-0 e successivamente in Serie A in -Atalanta 1-0, il 25 gennaio 2009. Il 13 gennaio 2010 dirige a San Siro gli ottavi di Coppa Italia Milan-Novara 2-1.\nIl 3 luglio 2010, con la scissione della CAN A-B in CAN A e CAN B, l'arbitro friulano viene inserito nell'organico della CAN B.\nNel giugno 2012 \u00e8 designato dalla CAN B per dirigere la partita di andata del playout per non retrocedere, tra Vicenza ed Empoli.\nNel maggio 2013 \u00e8 designato per la semifinale di andata dei play-off per l'accesso in serie A, tra Novara ed Empoli.\nIl 1\u00ba luglio 2016 viene dismesso dalla CAN B per motivate valutazioni tecniche.\nIn tutta la sua carriera ha diretto 7 partite in serie A e 149 in Serie B."}
{"id": "2358009", "revid": "1005847", "url": "https://it.wikipedia.org/wiki?curid=2358009", "title": "Bajo Cauca Antioquia", "text": "Bajo Cauca Antioquia \u00e8 una sottoregione (provincia) colombiana del dipartimento di Antioquia. Essa \u00e8 composta da 6 municipalit\u00e0. La provincia occupa la maggior parte della bassa valle del fiume Cauca. "}
{"id": "2358011", "revid": "1075510", "url": "https://it.wikipedia.org/wiki?curid=2358011", "title": "Domenico Martinelli", "text": "Ordinato prete, studi\u00f2 all'Accademia di San Luca di Roma e quindi lavor\u00f2 intensamente oltre le Alpi, a Varsavia, Praga, nei Paesi Bassi, ma soprattutto in Austria, dove import\u00f2 l'architettura barocca italiana.\nA Vienna progett\u00f2 il Palazzo Liechtenstein (\"Stadtpalais Liechtenstein\", 1692-1702) ispirandosi al Palazzo Chigi-Odescalchi di Gian Lorenzo Bernini e che, con il suo elaborato scalone interno, influenz\u00f2 l'architettura di numerosi palazzi viennesi.\nProbabilmente, sempre nella capitale austriaca, si occup\u00f2 anche del Palazzo Harrach (1690 circa), mentre a lui \u00e8 attribuito il Palazzo Kaunitz a Slavkov u Brna.\nA Lucca lavor\u00f2 nel convento di San Nicolao Novello e nelle chiese di Sant'Andrea e dei Santi Giovanni e Reparata."}
{"id": "2358014", "revid": "212348", "url": "https://it.wikipedia.org/wiki?curid=2358014", "title": "The Third Day (EP)", "text": "The Third Day \u00e8 un EP della post-punk band inglese Wire, pubblicato nel 2000."}
{"id": "2358015", "revid": "124182250", "url": "https://it.wikipedia.org/wiki?curid=2358015", "title": "Mars (gruppo musicale)", "text": "I Mars sono stati un gruppo statunitense di No wave, composto da Mark Cunningham, Sumner Crane, China Burg e Nancy Arlen.\nSono uno dei 4 gruppi inseriti nella compilation prodotta da Brian Eno \"No New York\", oltre a James Chance &amp; the Contortions, Teenage Jesus and the Jerks e DNA."}
{"id": "2358016", "revid": "767487", "url": "https://it.wikipedia.org/wiki?curid=2358016", "title": "Longview (Washington)", "text": "Longview \u00e8 una citt\u00e0 degli Stati Uniti d'America, nella Contea di Cowlitz, nello Stato di Washington. Posta alla confluenza del fiume Cowlitz nel fiume Columbia, confina ad est con la citt\u00e0 di Kelso, capoluogo di contea."}
{"id": "2358022", "revid": "438678", "url": "https://it.wikipedia.org/wiki?curid=2358022", "title": "Send", "text": "Send \u00e8 un album del 2003 della post-punk band inglese Wire, il primo dal 1991."}
{"id": "2358023", "revid": "468892", "url": "https://it.wikipedia.org/wiki?curid=2358023", "title": "Huitzilopochco", "text": "Huitzilopochco (a volte chiamata Churubusco) era un piccolo \"altepetl\" Nahua precolombiano situato nella Valle del Messico. Huitzilopochco fu uno dei \"Nauhtecuhtli\" (\"Quattro Signori\") assieme a Culhuacan, Itztapalapan e Mexicatzinco. Il nome \"Huitzilopochco\" significa \"luogo di Huitzilopochtli (un dio)\" in lingua nahuatl. Gli abitanti erano noti come \"Huitzilopochca\"."}
{"id": "2358027", "revid": "1632387", "url": "https://it.wikipedia.org/wiki?curid=2358027", "title": "Operator Please", "text": "Nati nel 2005, gli Operator Please sono una band originaria della Gold Coast di Queensland in Australia. La formazione \u00e8 attualmente composta da Amandah Wilkinson, chitarra e voce, Tim Commandeur, batteria, Chris Holland, tastiere, Ashley McConnell, basso, e al violino Taylor Henderson.\nLa band nasce in merito a una competizione studentesca alla Elanora State High School, \"Battle of the bands\", in cui i membri del gruppo, studenti dell'istituto, gareggiano nella loro prima esibizione come band.\nNel 2007 incidono i singoli oggi pi\u00f9 noti, come \"Get What You Want\", \"Leave It Alone\", \"Just A Song About Ping Pong\", e debuttano con il loro album Yes Yes Vindictive. Il loro singolo di maggior successo, \"Just A Song About Ping Pong\", viene nominato per 2 premi ARIA nel 2007, vincendo quello \"Band Emergenti\"."}
{"id": "2358028", "revid": "599013", "url": "https://it.wikipedia.org/wiki?curid=2358028", "title": "Evgenij Aldonin", "text": "Collegamenti esterni.\n "}
{"id": "2358031", "revid": "287204", "url": "https://it.wikipedia.org/wiki?curid=2358031", "title": "Gabriel Sargsyan", "text": "Vinse il campionato del mondo Under-14 nel 1996, il campionato del mondo Under-16 nel 1998 e il campionato armeno nel 2000 e nel 2003.\nPartecip\u00f2 con la squadra armena a cinque olimpiadi degli scacchi dal 2000 al 2008, vincendo quattro medaglie d'oro: due individuali a Dresda 2008 (una per il miglior risultato in terza scacchiera e una per la miglior prestazione Elo) e due di squadra, alle olimpiadi di Torino 2006 e a Dresda.\nTra i risultati di torneo i seguenti:\nNella lista FIDE di settembre 2009 ha 2.678 punti Elo, 54\u00ba al mondo e 3\u00ba nel suo paese."}
{"id": "2358033", "revid": "1464106", "url": "https://it.wikipedia.org/wiki?curid=2358033", "title": "Ora estiva dell'Europa Centrale", "text": ""}
{"id": "2358034", "revid": "1305772", "url": "https://it.wikipedia.org/wiki?curid=2358034", "title": "Ferrari P", "text": "Con la lettera P sono state contrassegnate diverse vetture, principalmente prototipi destinati alle competizioni, prodotte dalla Ferrari:"}
{"id": "2358037", "revid": "1442080", "url": "https://it.wikipedia.org/wiki?curid=2358037", "title": "Jorge Bucay", "text": "I suoi libri sono stati tradotti in pi\u00f9 di diciassette lingue e hanno venduto pi\u00f9 di 2 milioni di copie in tutto il mondo.\nNasce a Floresta, un quartiere di Buenos Aires, da una famiglia di origini modeste. Inizia a lavorare all'et\u00e0 di tredici anni e da allora cambia spesso impiego. Lavora come agente di viaggi, venditore di calzini, libri e articoli sportivi, agente assicurativo, tassista, clown, attore, psichiatra, collaboratore radiofonico e presentatore televisivo.\nLaureatosi in medicina all'Universit\u00e0 di Buenos Aires nel 1973, inizia il suo percorso professionale nell'\u00e9quipe del servizio di psicopatologia presso l'Ospedale Pirovano di Buenos Aires dove si specializza nel campo delle malattie mentali, orientandosi pi\u00f9 tardi alla psicoterapia della Gestalt.\nAttualmente vive a Buenos Aires con la moglie e i due figli ed \u00e8 impegnato come terapeuta di adulti; \u00e8 membro dell'Associazione Americana di Terapia Gestaltica, docente a Granada e in Messico; collabora, inoltre, con svariate altre universit\u00e0 del mondo tenendo regolarmente delle conferenze.\nI suoi lavori sono diventati bestseller in Messico, Uruguay, Cile, Costa Rica, Venezuela, Porto Rico e Spagna.\nNel 2005 fu accusato di aver copiato la quinta parte del suo libro, \"Shimriti, de la ignorancia a la sabidur\u00eda\" (la sua ultima pubblicazione), da un testo di M\u00f3nica Cavall\u00e9. Ha per\u00f2 dichiarato, nella citazione delle fonti alla fine del suo lavoro, di essersi trattato di \u00abun errore assolutamente involontario\u00bb.\nOpere.\nQuattro sono i libri che costituiscono la serie, \"Hojas de ruta\" (Indicazioni della via):"}
{"id": "2358038", "revid": "367445", "url": "https://it.wikipedia.org/wiki?curid=2358038", "title": "Cross connect", "text": ""}
{"id": "2358054", "revid": "633110", "url": "https://it.wikipedia.org/wiki?curid=2358054", "title": "Lahti L-39", "text": "Il Lahti L-39 \u00e8 un fucile anticarro semiautomatico finlandese calibro 20\u00a0mm usato durante la seconda guerra mondiale.\nSoprannominato \"Norsupyssy\" (fucile da elefante), vide la sua efficacia calare quando furono introdotti carri armati con la corazza troppo spessa, quindi fu utilizzato per lo pi\u00f9 come fucile anti-materiale, anche se diverse volte fu impiegato come fucile di precisione ad alto potenziale o addirittura come arma contraerea improvvisata.\nGenesi.\nAlla fine degli anni trenta Aimo Lahti (progettista di quest'arma) espresse dubbi sulla richiesta delle forze armate finlandesi di realizzare una mitragliatrice anticarro calibro 13\u00a0mm; gli ufficiali finlandesi, infatti, ritenevano che un'arma di minor calibro, ma con un volume di fuoco superiore, fosse la soluzione migliore per contrastare i veicoli corazzati nemici, ed erano inoltre convinti che le munizioni calibro 20\u00a0mm fossero potenti, ma troppo lente per avere una soddisfacente capacit\u00e0 di penetrazione.\nA questo punto Lahti decise di portare avanti entrambi i progetti, e realizz\u00f2 due armi differenti: una mitragliatrice anticarro calibro 13,2\u00a0mm e un fucile da 20\u00a0mm. Dopo i test balistici effettuati nel 1939, risult\u00f2 che le munizioni calibro 20\u00a0mm del L-39 avevano una migliore capacit\u00e0 di perforazione.\nGuerra d'Inverno.\nDurante la guerra d'Inverno la Finlandia soffr\u00ec molto la mancanza di armi anticarro. Solo due L-39 e poche mitragliatrici da 13,2\u00a0mm furono inviate al fronte, e queste ultime si rivelarono inefficaci contro i veicoli corazzati sovietici. Il calibro 20 invece si dimostr\u00f2 efficace, quindi ne fu avviata la produzione su larga scala.\nQuesto fucile fu utilizzato anche come arma anti-cecchino: la tattica era quella di utilizzare un manichino che faceva da bersaglio per i tiratori scelti sovietici; una volta che questi sparavano, venivano avvistati e quindi colpiti con gli L-39.\nGuerra di continuazione.\nNella Guerra di continuazione quest'arma perse efficacia con la comparsa di carri quali il KV-1 e il T-34; pertanto fu relegata ad altri compiti quali la distruzione di obiettivi vari a lunga distanza, neutralizzazione di tiratori scelti e come arma antiaerea (furono prodotti anche alcuni esemplari automatici proprio per la difesa contraerea). Tuttavia restava in grado di danneggiare le parti non pesantemente corazzate dei tank sovietici, come i cingoli, le incernierature delle torrette e le canne dei cannoni di bordo.\nI soldati si lamentavano del peso elevato dell'arma, che arrivava a 50 kg. Il solo caricatore con tutte le 10 cartucce caricate pesava 2 chilogrammi. Solitamente era portato a cavallo, e in combattimento era servito da due uomini che si occupavano del trasporto e del puntamento. Molto spesso nel pieno della battaglia i soldati erano costretti ad abbandonarlo sul campo, soprattutto in caso di ritirata, ma la produzione era veloce e gli esemplari persi furono sempre rimpiazzati in modo rapido.\nAlla fine della guerra erano stati prodotti pi\u00f9 di 1900 esemplari dell'L-39, costruiti dalla VKT (\"Valtion Kiv\u00e4\u00e4ritehdas\", \"Fabbrica Fucili Nazionale\")\nImpiego post-bellico.\nDopo la fine della seconda guerra mondiale, molti degli L-39 rimasti furono utilizzati come armi anti-elicottero; un buon numero fin\u00ec nelle collezioni private degli amatori statunitensi. Alcuni esemplari sono stati riattivati, e vengono utilizzati con le munizioni calibro .50 (12,7 mm), pi\u00f9 economiche e soprattutto legali negli Stati Uniti."}
{"id": "2358056", "revid": "1318658", "url": "https://it.wikipedia.org/wiki?curid=2358056", "title": "Oiran", "text": "Nella storia e nella cultura giapponese le sono figure assimilabili a cortigiane e sono considerate , ovvero \"donne di piacere\" o prostitute, anche se la loro condizione sociale si distingue da quella delle ordinarie y\u016bjo: le oiran erano infatti meretrici di lusso e alcune di loro ebbero tanto successo da diventare delle celebrit\u00e0 anche fuori dei quartieri del piacere.\nLa loro arte le conduceva accanto a uomini di potere e il loro modo di vestire era spesso all'origine di mode e tendenze, motivo per cui alcuni aspetti della loro tradizione sopravvivono ancora nel Giappone del XX e XXI secolo.\nStoria.\nLe oiran cominciarono a prestare servizio durante il Periodo Edo (1600-1868). A quell'epoca i bordelli erano confinati nelle campagne per via delle restrizioni imposte dalla legge e nelle maggiori citt\u00e0 si diffusero i cosiddetti \"quartieri del piacere\", luoghi dove era offerto qualunque tipo di intrattenimento: tra i pi\u00f9 conosciuti, il quartiere Shimabara a Kyoto, Shinmachi a Osaka, Yoshiwara a Edo (attuale Tokyo). \nNei quartieri di piacere, il grado di cortigiana non indicava nulla e si veniva valutati solo per le proprie doti e per la propria bellezza. Tra le oiran le ed erano anche selezionate accuratamente per compiacere il \"daimy\u014d\". Soltanto i pi\u00f9 ricchi e potenti potevano permettersi di possedere una oiran. Per intrattenere i loro clienti le oiran praticavano danza, musica, poesia, calligrafia ed era fondamentale essere eruditi per poter discutere con loro. \nL'isolamento delle oiran le rese poco a poco sempre pi\u00f9 idolatrate e lontane dalla societ\u00e0. L'etichetta morale del governo richiedeva un comportamento appropriato e le discussioni delle oiran erano assai pi\u00f9 colte se paragonate a quelle delle persone comuni. Un visitatore casuale non sarebbe stato accettato; si accettavano ospiti solo previo invito diretto dalla oiran responsabile degli inviti in mezzo alla strada.\nI costumi indossati dalle oiran divennero sempre pi\u00f9 complessi, culminando in uno stile con oltre otto pettini e spilli tra i capelli e tanti strati d'abiti ispirati alle prime oiran. La cultura delle oiran era cos\u00ec elevata, e i loro requisiti tanto stringenti, da approfondire il divario tra il loro mondo antiquato da quello moderno e comune.\nL'ultima oiran professionista visse fino al 1761. Chi oggi ancora pratica la cultura dell'oiran (senza le avance sessuali) lo fa solo per un mantenimento delle tradizioni e della cultura.\nEtimologia.\nLa parola \"oiran\" deriva dalla frase , traducibile con \"la mia sorella maggiore\". Scritto in giapponese, consiste in due kanji, \u82b1 i cui significati sono \"fiore\" e \u9b41 \"conduttore\", \"primo\". Tecnicamente, solo le prostitute d'alto rango di Yoshiwara erano dette \"oiran\", sebbene il termine sia aperto a tutte.\nParata delle cortigiane.\nIl \"Bunsui Sakura Matsuri Oiran D\u014dch\u016b\" \u00e8 un evento a cui \u00e8 possibile accedere gratuitamente a Tsubame, Niigata. \"D\u014dch\u016b\" \u00e8 l'abbreviazione di \"oiran-dochu\", il nome delle cortigiane che accompagnano gli ospiti durante la traversata della strada principale. La parata presenta tre oiran nel loro assetto tradizionale completo; Shinano, Sakura e Bunsui. Tra i fiori di ciliegio d'Aprile, si contano all'incirca settanta concubine. Ciascuna oiran indossa una geta di quindici centimetri e porta un vestito unico. Il nome attribuito a questo spettacolo \u00e8 spesso cambiato con La parata onirica di Echigo (\"Echigo no yume-dochu\"). L'evento \u00e8 estremamente popolare in tutto il Paese, con molte giapponesi in disputa tra loro per aggiudicarsi il ruolo delle tre oiran dai nomi dei petali di tre alberi.\nLa festivit\u00e0 degli \u014csu Street Performers \u00e8 un evento tenuto attorno il tempio \u014csu Kannon a Nagoya agli inizi di ottobre e la specialit\u00e0 di questa festivit\u00e0 \u00e8 la sfilata di oiran lungo l'arcata commerciale dell'\u014csu Kannon. Migliaia di spettatori riempiono la strada commerciale per fotografare le oiran, i loro \"yojimbo\" (guardie del corpo) e le apprendiste (simili alle Maiko, ma in realt\u00e0 sono delle chieriche)."}
{"id": "2358057", "revid": "235890", "url": "https://it.wikipedia.org/wiki?curid=2358057", "title": "Inseguitore di tensione", "text": ""}
{"id": "2358058", "revid": "599013", "url": "https://it.wikipedia.org/wiki?curid=2358058", "title": "Deividas \u0160emberas", "text": "Carriera.\nClub.\nHa giocato nella prima divisione lituana ed in quella russa.\nNazionale.\nTra il 1996 ed il 2013 ha giocato complessivamente 82 partite nella nazionale lituana."}
{"id": "2358061", "revid": "83531", "url": "https://it.wikipedia.org/wiki?curid=2358061", "title": "Val Calanna", "text": "La Val Calanna \u00e8 un'ampia conca che si trova sul versante orientale dell'edificio vulcanico dell'Etna, all'interno dell'area protetta del Parco dell'Etna, nel comune di Zafferana Etnea.\nDescrizione.\nLa Val Calanna si \u00e8 formata a seguito della coalescenza di caldere e dal collasso dei cosiddetti \"Centri Eruttivi Alcalini Antichi\", primordiali edifici vulcanici. Il pi\u00f9 evidente segno morfologico di questo processo di sprofondamento \u00e8 rappresentato dal \"Salto della Giumenta\", un dislivello altimetrico perpendicolare che separa la Val Calanna dalla Valle del Bove, successivamente attenuato nella sua pendenza dalle lave dell'eruzione etnea del 1991-\u201893.\nTra gli \"Antichi Centri Eruttivi\" si annoverano il \"Trifoglietto I\", il \"Trifoglietto II\" e il \"Calanna\"; proprio dai prodotti piroclastici di quest'ultimo, che doveva trovarsi ad est dell'attuale Val Calanna, si form\u00f2 il \"Monte Calanna\" (1325 m s.l.m.).\nLa Val Calanna \u00e8 lunga 3 chilometri e larga due chilometri; \u00e8 delimitata a sud dal Monte Fior di Cosimo, che la divide dalla Valle San Giacomo, a nord dal Monte Calanna, ad ovest dal Salto della Giumenta, che la separa dalla Valle del Bove, e a est dalle colate laviche del 1950-'51. Fino agli anni cinquanta del secolo scorso la valle era considerata un'isola verde, perch\u00e9 era abitata ed interamente coltivata a vigneti, frutteti e castagneti, grazie anche all'abbondanza di sorgenti d'acqua che da sempre hanno servito la valle e il paese di Zafferana.\nDurante l'eruzione del 1991-'93 le lave, provenienti dalla Valle del Bove attraverso il Salto della Giumenta, hanno interamente colmato la Val Calanna, distruggendo le coltivazioni, le case rurali, le sorgenti e i pozzi d'acqua che approvvigionavano l'abitato di Zafferana Etnea. Anche in quest'ultimo atto finale, la valle \u00e8 stata a servizio della cittadina sottostante, fungendo da serbatoio per il contenimento del flusso lavico, ritardandone cos\u00ec l'avanzata. A questo scopo, ad ulteriore difesa dell'abitato, all'altezza di Portella Calanna (stretto punto d'accesso alla valle) fu eretto un enorme muraglione di contenimento (lungo 234 metri e alto 21 metri) utilizzando la terra e le pietre presenti sul luogo; l'imponente barriera artificiale riusc\u00ec a reggere la spinta della colata lavica fino all'8 aprile 1992, quando venne travolta e superata. La lava prosegu\u00ec il suo percorso in direzione di Zafferana, arrestandosi, infine, il 27 maggio 1992 in contrada Piano dell'Acqua, ad appena 700 metri dal centro abitato di Zafferana Etnea.\nOggi, quindi, la Val Calanna si presenta come una distesa di deserto lavico, privo di vegetazione, e da cui emerge, a nord, il Monte Calanna, che appare, circondato da lave, come un'oasi di vegetazione."}
{"id": "2358062", "revid": "367445", "url": "https://it.wikipedia.org/wiki?curid=2358062", "title": "Ferrari p", "text": ""}
{"id": "2358063", "revid": "2128848", "url": "https://it.wikipedia.org/wiki?curid=2358063", "title": "Capelli castani", "text": "I capelli castani sono, per diffusione, il secondo tipo di colore di capelli dopo il nero.\nI capelli castani (talvolta indicati anche come \"bruni\" anche se non c'\u00e8 accordo sull'identit\u00e0 di queste due parole) o \"mori\" (castano scurissimo tendente al nero). Sono caratterizzati da alti livelli del pigmento scuro eumelanina e da bassi livelli del pigmento pallido feomelanina. Sono pi\u00f9 spessi dei capelli biondi ma non molto di pi\u00f9 dei capelli rossi. I capelli castani sono molto comuni tra gli europei occidentali\u00a0- specialmente nell'Europa meridionale e occidentale\u00a0\u2013 e in Nordafrica, in cui si verifica una transizione verso il castano scuro e il nero.\nBiochimica.\nIl pigmento eumelanina (letteralmente \u201cbuona\u201d melanina) d\u00e0 ai capelli castani il suo colore particolare. I capelli castani posseggono maggiore eumelanina rispetto ai capelli biondi ma minore dei capelli neri. Ci sono due variet\u00e0 di eumelanina, distinguibili dal profilo dei legami del polimero. I due tipi sono l'eumelanina nera e l'eumelanina marrone. L'eumelanina nera \u00e8 molto presente nelle persone non europee e negli europei anziani mentre l'eumelanina marrone \u00e8 per lo pi\u00f9 presente nei giovani europei. Una piccola presenza di eumelanina nera e l'assenza di altri pigmenti causa i capelli grigi. Poca eumelanina marrone in assenza di altri pigmenti causa il colore giallo (biondo) dei capelli. Lo spessore dei capelli castani \u00e8 normalmente nella media.\nLe persone con i capelli castani sono in genere in grado di produrre abbastanza eumelanina cutanea per la protezione solare, hanno di norma un identico tono del colore della pelle. L'intervallo del colore cutaneo associato ai capelli castani \u00e8 vasto, andando dal pallido all'olivastro. Le persone castane possono avere occhi scuri o chiari. In alcuni casi persone bionde o rosse di capelli possono con l'et\u00e0 scurirsi e si ha cos\u00ec un individuo castano con gli occhi chiari.\nVariet\u00e0 di castano.\nIl colore dei capelli castani pu\u00f2 variare dal marrone scuro al marrone chiaro.\nMedia.\nAnita Loos, autrice del romanzo \"Gli uomini preferiscono le bionde\" da cui fu tratto il film omonimo, scrisse un seguito intitolato \"Ma sposano le brune\" (in italiano \"Gli uomini sposano le brune\"). La casa di produzione, al momento di trarne un film, tolse la prima parola dal titolo che fu \"Gli uomini sposano le brune\" con protagoniste Jane Russell e Jeanne Crain."}
{"id": "2358065", "revid": "330270", "url": "https://it.wikipedia.org/wiki?curid=2358065", "title": "Il cowboy col velo da sposa", "text": ""}
{"id": "2358072", "revid": "287204", "url": "https://it.wikipedia.org/wiki?curid=2358072", "title": "Optimystique", "text": "Optimystique \u00e8 il primo album registrato dal compositore greco Yanni, pubblicato nel 1984 dalla Atlantic Records poi ripubblicato successivamente dalla Private Music."}
{"id": "2358074", "revid": "729019", "url": "https://it.wikipedia.org/wiki?curid=2358074", "title": "Carlo Favagrossa", "text": "Biografia.\nIntrapresa la carriera militare nel Regio Esercito, entr\u00f2 nel 1906 all'Accademia di Torino uscendone tre anni dopo sottotenente del genio. Col grado di tenente servi durante la guerra di Libia e poi da capitano sul fronte italiano nella Prima guerra mondiale, in cui ottenne una medaglia d'argento e la promozione a maggiore per merito di guerra (1917). Nel dopoguerra concili\u00f2 gli impegni nell'esercito con una breve attivit\u00e0 diplomatica che lo port\u00f2 in Cirenaica, Cecoslovacchia e Francia. Nel 1930 venne promosso colonnello e nel 1936 generale di brigata.\nPrese parte alla guerra civile spagnola come comandante del Corpo Truppe Volontarie (schierate al fianco del generale Francisco Franco) e come capo dei servizi segreti. Nello stesso anno venne nominato ufficiale in capo della 1. Brigata Motorizzata, incarico che ricopr\u00ec fino al 1937. Nel 1939, con il grado di generale, assunse il comando della 16. Divisione \"Fossalta\" e nello stesso anno venne nominato, in sostituzione di Alfredo Dallolio, Commissario generale per la produzione bellica nel governo di Benito Mussolini.\nAllo scoppio della seconda guerra mondiale. su ordine del governo Mussolini analizz\u00f2 lo stato della preparazione militare italiana, presentando il 7 aprile 1940 una valutazione secondo la quale l'Italia non sarebbe stata pronta per scendere in campo prima dell'ottobre 1942. Tuttavia, gli iniziali successi militari ottenuti da Hitler con la strategia della guerra lampo convinsero il Duce che il conflitto sarebbe stato di breve durata, tanto da assumere il rischio di entrarvici il 10 giugno 1940, con oltre due anni di anticipo rispetto alla data suggerita da Favagrossa. L'impreparazione e l'inadeguatezza dell'Italia sul piano militare, unita al prolungarsi del conflitto oltre le aspettative di Mussolini, furono una causa non secondaria della successiva disfatta.\nSottosegretario di Stato dal 23 maggio 1940, dal 7 settembre 1942 venne messo a capo del Commissariato generale per combustibili liquidi, carburanti e lubrificanti. Quando il 6 febbraio del 1943 Fabbriguerra (nome assegnato all'ex Commissariato per la produzione bellica) venne elevato, con notevole ritardo, al rango di Ministero della Produzione Bellica, Favagrossa fu chiamato a guidarlo. Non coinvolto nelle trame che portarono alla caduta del Duce, tenne l'incarico governativo fino al 27 gennaio 1944, giorno in cui il governo Badoglio I soppresse il suo dicastero.\nNell'immediato dopoguerra, pubblic\u00f2 il libro \"Perch\u00e9 perdemmo la guerra\" (ed. Rizzoli, 1946) in cui rese pubbliche le valutazioni fatte a suo tempo. Invero molti dei documenti allegati da Favagrossa al testo non sono tuttora stati ritrovati nei vari archivi e le diverse considerazioni sul difetto di materie prime poco avrebbero influito sul \"problema militare italiano, che nell'estate 1940 e poi ancora fino al 1942 inoltrato riguardava la qualit\u00e0 dei mezzi, non la quantit\u00e0\". Per esempio \"il nichel usato per le corazze del carro medio, fra il 1940 e il 1942, cal\u00f2 da 46 kg a 8. Ma gi\u00e0 dall'8 maggio 1941 lo stato maggiore dell'esercito (relazione del gen. ingegnere L. Sarracino) aveva accertato che i carri italiani distrutti a Beda Fomm (Libia) nel febbraio precedente (e perci\u00f2 costruiti nel 1940 con la maggior quantit\u00e0 di nichel), avevano ceduto ai proiettili inglesi per elementari difetti costruttivi e per incuria nel montaggio\". Collocato a riposo nel 1954, ricevette nel corso della sua esistenza varie menzioni tra cui il cavalierato dell'Ordine dei Ss. Maurizio e Lazzaro."}
{"id": "2358075", "revid": "110157", "url": "https://it.wikipedia.org/wiki?curid=2358075", "title": "Museo della cultura popolare contadina", "text": "Il Museo della Cultura Popolare Contadina \"a Carbuni\u014b\u014ba\" ha sede a Carrega Ligure, nella canonica della chiesa di San Giuliano.\nAperto nel 1979 per iniziativa della scuola media di Gavi in collaborazione con il comune di Carrega Ligure, raccoglie 500 strumenti e macchinari utilizzati nella vita contadina dalla lavorazione del grano, a quella delle castagne e agli utensili di uso domestico dei contadini dell'alta val Borbera. "}
{"id": "2358078", "revid": "287204", "url": "https://it.wikipedia.org/wiki?curid=2358078", "title": "Selestat", "text": ""}
{"id": "2358083", "revid": "7459", "url": "https://it.wikipedia.org/wiki?curid=2358083", "title": "Passo del San Giacomo", "text": ""}
{"id": "2358085", "revid": "7459", "url": "https://it.wikipedia.org/wiki?curid=2358085", "title": "Passo San Giacomo", "text": ""}
{"id": "2358090", "revid": "121678385", "url": "https://it.wikipedia.org/wiki?curid=2358090", "title": "Pavel Mamaev", "text": "Carriera.\nNazionale.\nViene convocato per gli Europei 2016 in Francia.\nControversie.\nIl 5 luglio 2016, a seguito dell'eliminazione della sua nazionale dagli Europei giocati in Francia, sono stati pubblicati dei video che ritraevano Mamaev e il compagno di nazionale Aleksandr Kokorin in una discoteca di Montecarlo. Per questo motivo \u00e8 stato multato dal Krasnodar e relegato temporaneamente nella squadra delle riserve.\nIl 9 ottobre del 2018 viene arrestato, sempre assieme al compagno di nazionale Aleksandr Kokorin, per aver aggredito un funzionario pubblico. Accusato di aggressione, viene condannato a 17 mesi di reclusione, uscendo per\u00f2 di prigione il 6 settembre 2019 anche per buona condotta."}
{"id": "2358095", "revid": "436907", "url": "https://it.wikipedia.org/wiki?curid=2358095", "title": "Hits from the Bow", "text": "Hits from the Bow \u00e8 il primo album in studio del gruppo musicale statunitense Arsonists Get All the Girls, pubblicato nel 2006 dalla Process Records."}
{"id": "2358100", "revid": "1534511", "url": "https://it.wikipedia.org/wiki?curid=2358100", "title": "Wolfram Alpha", "text": "Wolfram|Alpha \u00e8 un motore computazionale di conoscenza che interpreta le parole chiave inserite dall'utente e propone direttamente una risposta invece che offrire una lista di collegamenti ad altri siti web. L'autore di questo strumento, attivato il 18 maggio 2009, \u00e8 il matematico britannico Stephen Wolfram, conosciuto per aver sviluppato il software \"Mathematica\".\nDescrizione.\nUsando le parole del suo creatore, Wolfram \u00e8 un \"motore computazionale di conoscenza\", che, invece di cercare nel web e restituire una lista di collegamenti ipertestuali (come fa un motore di ricerca), \"decodifica ed elabora\" la richiesta dell'utente, intrecciando i dati a sua disposizione (base di conoscenza), mostrando definizioni o eseguendo calcoli e confronti a seconda dei casi. \u00c8 un software molto sofisticato, che elabora input espressi sia in linguaggio formale sia in lingua naturale, fornendo una risposta dettagliata alla domanda. Il modo in cui si pone la domanda pu\u00f2 dunque influenzare l'efficacia della risposta. Attualmente \u00e8 incentrato soprattutto sulle conoscenze tecniche (come matematica, fisica, chimica, biologia, astronomia, meteorologia, demografia, eccetera) ed \u00e8 solo in lingua inglese.\nWolfram|Alpha consiste in oltre 15 milioni di righe di codice simbolico di alto livello \"Mathematica\", 50.000 algoritmi, ed \u00e8 installato su un cluster di supercomputer e fa uso estensivo di tecnologie di calcolo parallelo e di grid computing.\nEsempi di utilizzo.\nMatematica.\nEssendo \"Mathematica\" uno dei pilastri del motore di \"Wolfram|Alpha\", il software \u00e8 in grado di riconoscere praticamente qualunque espressione o equazione matematica e di risolverla in base alle conoscenze attuali. Per esempio, inserendo un'equazione il software disegna il grafico della curva relativa e fornisce le relative soluzioni, in forma numerica o simbolica a seconda dei casi.\nInserendo invece alcuni elementi di una serie di numeri, il programma ne disegna il grafico, ne calcola somma, media, deviazione standard, e ne deduce una possibile formula analitica minima per l'ipotetica serie infinita di funzioni, esplicitandone anche la possibile continuazione. Il tipo di risposta dipende, comunque, dal numero di elementi forniti (nel caso in cui i numeri siano pochi, ad esempio 3, non vengono considerati come facenti parte di una serie infinita ma come componenti di un vettore) e dalle effettive relazioni esistenti tra di loro. Una delle caratteristiche tipiche di \"Wolfram|Alpha\" \u00e8 che il tipo di formulazione della risposta dipende dal contenuto della domanda stessa.\nBiologia.\nInserendo un taxon, si ottiene la sua collocazione tassonomica e viene schematizzato un grafico che esprime il percorso filogenetico relativo, in base alle conoscenze attuali (esempio: \"hominidae, felidae\").\nBioinformatica.\n\u00c8 possibile inserire nomi di geni, di proteine, o addirittura qualunque sequenza nucleotidica o aminoacidica per ottenere informazioni presenti sui database bioinformatici (esempio: \"bcl2\").\nChimica.\nIl software riconosce le formule brute delle molecole (ad es. \"H2SO4\" per l'acido solforico) e fornisce varie informazioni chimico-fisiche (e, se disponibili, sulla tossicit\u00e0, ecc.), oltre alla struttura tridimensionale.\nSi possono ottenere anche molte informazioni sugli elementi chimici digitandone i simboli (esempio: \"Cu, Fe, O\").\nUn'altra risorsa importante sono i calcolatori. Digitando \"\"Solve\" + nome dell'equazione in inglese\" compare un input box in cui inserire i dati per risolvere l'equazione (esempi: Nernst, gas reali).\n\"Per maggiori informazioni: Wolfram Demonstration Project - Chemistry\"\nParole comuni.\nSe si inserisce una parola \"comune\" (cio\u00e8 che non rappresenti un oggetto fisico come un pianeta, o una molecola), il programma restituisce la sua definizione, la sua mappa dei sinonimi, la pronuncia, ecc. In ogni caso, per ogni parola (dato che la lingua umana \u00e8 ambigua), \u00e8 possibile specificare manualmente (come avviene ad esempio nelle pagine di disambiguazione di Wikipedia) a quale contesto ci si vuole riferire tra quelli possibili riconosciuti da Wolfram|Alpha.\nEaster eggs.\nIn \"Wolfram|Alpha\" sono presenti numerosi easter egg: ad esempio, se si scrive la frase \"answer to life, the universe, and everything\" (in italiano la \"Risposta alla domanda fondamentale sulla vita, l'universo e tutto quanto\"), citazione evidente dal libro \"Guida galattica per gli autostoppisti\" di Douglas Adams, il motore risponder\u00e0 con la ben nota risposta \"42\".\nLimiti.\n\u00c8 possibile fare ricerche solo su dati oggettivi e in qualche modo quantificabili. Non \u00e8 possibile, ad esempio, chiedere il \"perch\u00e9\" o \"come si fa\" a fare qualcosa, a meno che non si tratti di matematica (equazioni, derivate, integrali, ecc.). Inoltre, il database \u00e8 ancora limitato; molte richieste non sono infatti processate, oppure il motore tende a dare un'interpretazione di \"nicchia\".Wolfram|Alpha non esegue ricerche su immagini o video.A differenza di Google, inserendo titolo (o codice identificativo ISBN) e pagina di una pubblicazione, il motore non \u00e8 in grado di restituire la citazione del testo presente nella pagina indicata.Nei risultati compare il link ai siti originali utilizzati, ma non viene mostrata la fonte specifica di una singola informazione (la richiesta in merito deve essere inoltrata, motivata e accettata dal sito); non sono noti n\u00e9 l'algoritmo n\u00e9 gli esperti di settore che hanno il compito di indicizzare e filtrare i siti dai quali il motore estrae le informazioni.L'output \u00e8 completamente diverso da quello dei pi\u00f9 noti motori di ricerca, non \u00e8 un elenco di siti, ma una voce sinottica in formato tabellare che contiene tutte le informazioni potenzialmente attinenti alle parole cercate.\nWolfram|Alpha Pro.\nL'8 febbraio 2012 \u00e8 stata messa a disposizione la versione a pagamento, \"Wolfram Alpha Pro\"."}
{"id": "2358109", "revid": "110157", "url": "https://it.wikipedia.org/wiki?curid=2358109", "title": "Museo civico di storia naturale (Stazzano)", "text": "Il Museo Civico di Storia Naturale di Stazzano, fondato nel 1980 su iniziativa del Gruppo Naturalisti di Stazzano, ha sede in villa Gardella. Ospita un'importante collezione di minerali e fossili, uccelli, mammiferi, rettili, anfibi, insetti, vegetali, ed \u00e8 suddiviso in cinque sale:"}
{"id": "2358115", "revid": "767487", "url": "https://it.wikipedia.org/wiki?curid=2358115", "title": "The Heptones", "text": "The Heptones sono un gruppo reggae formato nel 1965 a Kingston.\nStoria.\nLeroy Sibbles, Earl Morgan e Barry Llewelyn si unirono in origine sotto il nome di \"The Hep Ones\" nel 1965 a Kingston, ma presto cambiarono nome in \"The Heptones\".\nIl gruppo collabor\u00f2 con diversi importanti produttori giamaicani al tempo: dopo un singolo di poco successo con il produttore Ken Lack per la sua etichetta \"K Calnek\", si spostarono sotto la gestione di Coxsone Dodd per la Studio One. I The Heptones pubblicarono infatti una serie di hit per la Studio One, inizianto da \"\"Fattie Fattie\", primo singolo per l'etichetta nel 1966. Questo fu l'inizio di un periodo di successo con Coxsone, con cui seguirono altri singoli come \"Pretty Looks Isn't All\", \"Get In The Groove\", \"Be a Man\", \"Sea of Love\" (una cover di the Pat Phillips and the Twilights), \"Ting a Ling\", \"Party Time\" e \"I Hold the Handle\"\".\nLa band era la principale rivale dei The Techniques, gestiti da Arthur \"Duke\" Reid, fu furono tra i pi\u00f9 popolari gruppi dell'epoca rocksteady. Durante i loro 5 anni al Brentford Road, Leroy Sibbles suon\u00f2 il basso in diverse sessioni con alcuni artisti assieme a Jackie Mittoo. Tra i brani in cui suon\u00f2 il bassista spiccano \"\"I'm Still In Love\" di Alton Ellis e \"Satta-a-Massagana\"\" dei the Abyssinians. Il gruppo rimase sotto la Studio One durante l'era reggae, dove pubblicarono brani come \"\"Message from a Black Man\", \"Love Won't Come Easy\", \"I Love You\"e una cover di successo di \"Suspicious Minds\", poi registrarono con Joe Gibbs, Harry J, con il quale incisero i classici \"Country Boy\" e \"Book of Rules\" nel 1973, Rupie Edwards (ri-registrarono \"Give Me the Right\"\") e con l'ex giornalista Danny Holloway.\nLeroy Sibbles migr\u00f2 in Canada in 1973, ed il gruppo cess\u00f2 le registrazione, ritornando nel 1976 con \"\"Cool Rasta\" e \"Night Food\"\", prodotti da Scott \"Harry J\" Johnston. Questi LP contenevano diverso nuovo materiale, assieme a vecchi pezzi dell'epoca d'oro Studio One.\nNel 1977, la loro carriera sub\u00ec un'impennata quando iniziarono a collaborare con il produttore Lee \"Scratch\" Perry, con cui pubblicarono alcuni nuovi singoli (tra cui la cover di Billy Stewart \"\"I Do Love You\" sul loro album \"Justice League\" pubblicato 5 anni prima), e pubblicarono l'album \"Party Time\", una delle migliori produzioni di Perry, che, registrato allo studio Black Ark, incluse alcuni vecchi brani rivisitati dell'era Studio One, tra cui la cover di Bob Dylan \"I Shall Be Released\", assieme a nuove tracce tra cui \"Sufferers' Time\"\".\nNello stesso periodo, realizzarono una serie di singoli con Lee Perry, come \"\"Mistry Babylon\", \"Mr President\" (assieme al DJ Jah Lloyd) e \"Babylon's Falling\". Sibbles lasci\u00f2 ancora una volta la formazione nel 1977 per dare inizio ad una carriera solista di successo, avendo gi\u00e0 inciso come solista il pezzo \"Love Won't Come Easy\" per Augustus Pablo, oltre ad altri singoli solisti per Lee Perry (\"Rasta Fari\" e \"Garden of Life\") e \"DEB Music\" di Dennis Brown (\"New Song\" e \"Ain't No Love\"\"). Egli fu sostituito da Dolphin \"Naggo\" Morris, che aveva registrato \"\"Su Su Pon Rasta\" per Joe Gibbs e \"You Should Love Your Brother\"\" per King Jammy, ma la popolarit\u00e0 del gruppo cal\u00f2. Dai tardi anni settanta, il loro stile cominci\u00f2 ad ottenere meno consensi da un pubblico ormai indirizzato sul pi\u00f9 militante stile dei rastafari, ed iniziarono ad essere visti come parte della vecchia epoca. Nonostante fossero stati prodotti da Joseph Hoo Kim allo studio Channel One, \"Good Life\" nel 1979 risult\u00f2 un buco nell'acqua, e durante gli anni successivi ottennero poco successo.\nIl trio originale di riun\u00ec nel 1995, pubblicando il nuovo album \"Pressure!\", prodotto da Tappa Zukie."}
{"id": "2358116", "revid": "124281270", "url": "https://it.wikipedia.org/wiki?curid=2358116", "title": "Carlo Schmidl", "text": "Figlio di Anton Schmidl, un direttore di banca ungherese trasferitosi da Budapest a Trieste, inizi\u00f2 a tredici anni a lavorare come copista e commesso presso il Fondaco Vicentini, un importante negozio di musica che sar\u00e0 successivamente rilevato nel 1884 dallo stesso Schmidl, per diventare pi\u00f9 tardi lo \"Stabilimento musicale Carlo Schmidl &amp; Co\".\nPubblic\u00f2 il \"Dizionario Universale dei musicisti\" (Ricordi, I ed. 1887-1890, Sonzogno II ed. 1928-1929), ancor oggi valido strumento di indagine sull'ambiente musicale dell'Ottocento.\nOltre all'attitudine commerciale, Schmidl aveva anche l'animo del collezionista: in cinquant'anni di attivit\u00e0 raccolse una grande quantit\u00e0 di materiale attinente alle varie facce della vita teatrale e musicale, riuscendo quindi nel 1924, grazie alla stipula di una convenzione con il comune di Trieste, a fondare il Museo teatrale che oggi porta il suo nome, e ad esserne nominato curatore. Alla sua morte lasci\u00f2 le sue collezioni in dono al Comune.\nOltre al museo teatrale, a Carlo Schmidl \u00e8 intitolata a Trieste anche una strada nel rione di Valmaura."}
{"id": "2358123", "revid": "124568391", "url": "https://it.wikipedia.org/wiki?curid=2358123", "title": "Orologio atomico", "text": "L'orologio atomico \u00e8 un tipo di orologio in cui la base del tempo \u00e8 determinata dalla frequenza di risonanza di un atomo.\nCaratteristiche.\nI primi orologi atomici erano semplici maser, integrati da opportuni sistemi di rilevamento. Al giorno d'oggi i migliori orologi per la determinazione del tempo standard si basano su princ\u00ecpi fisici pi\u00f9 complessi implicanti l'uso di atomi freddi e fontane di atomi.\nGli istituti di metrologia mantengono il tempo standard con una accuratezza di 1 nanosecondo al giorno, e una precisione pari a quella della frequenza del trasmettitore radio utilizzato per \"pompare\" il maser. Su questa base viene mantenuta una scala del tempo stabile e continua: il Tempo Atomico Internazionale. Per il computo del tempo civile viene utilizzata una scala diversa, il Tempo Coordinato Universale (UTC). Il secondo deriva dal primo, ma \u00e8 sincronizzato con il tempo astronomico, quello scandito dalla rotazione terrestre.\nIl primo orologio atomico sperimentale fu costruito nel 1949 e installato presso il National Bureau of Standards, nel Maryland, nella contea di Montgomery. Il primo modello sufficientemente accurato, basato su transizioni di livelli energetici dell'atomo di cesio, fu costruito nel 1955 da Louis Essen al National Physical Laboratory in Gran Bretagna. Fu installato presso l'osservatorio di Greenwich a Londra. L'uso di questi orologi ha portato nel 1967 alla definizione del secondo sulla base del tempo atomico. Dal 1972 (data dell'introduzione del \"tempo atomico\") al 1999 sono stati aggiunti complessivamente al \"tempo terrestre\" 22 secondi.\nNell'agosto 2004 scienziati del National Institute of Standards and Technology hanno presentato un prototipo sperimentale di orologio atomico integrato su un chip. Gli autori ritengono che questo dispositivo abbia dimensioni pari a un centesimo di quelle del pi\u00f9 piccolo orologio atomico precedente. Richiederebbe inoltre solamente 75\u00a0mW di potenza elettrica per funzionare, rendendolo cos\u00ec impiegabile in dispositivi portatili a batteria.\nPer ora \u00e8 preferibile utilizzare orologi radiocontrollati, con cui \u00e8 possibile ricevere il segnale orario prodotto con orologi atomici in modo economico e pratico.\nIl funzionamento.\nGli orologi atomici a maser utilizzano una cavit\u00e0 risonante contenente un gas ionizzato. Solitamente \u00e8 usato il cesio, perch\u00e9 questo elemento \u00e8 stato alla base della definizione del secondo per un lungo periodo della seconda met\u00e0 del XX secolo. Questo fa dell'oscillatore al cesio, lo standard primario per gli orologi atomici.\nIl cuore di un orologio atomico \u00e8 costituito, oltre che dalla cavit\u00e0 magnetron gi\u00e0 accennata, da un oscillatore/trasmettitore radio sintonizzabile e un anello di retroazione (un servosistema) che regola la frequenza dell'oscillatore esattamente sulla frequenza di risonanza atomica. Il trasmettitore riempie la cavit\u00e0 con onde stazionarie; quando la frequenza coincide con la frequenza atomica, gli elettroni atomici assorbono le onde radio e saltano al livello energetico superiore. Tornando al livello originario, riemettono sotto forma di luce l'energia precedentemente assorbita. Se la frequenza di pompaggio del dispositivo si discosta dalla frequenza di risonanza atomica, l'intensit\u00e0 della luce prodotta cala. Una fotocellula rileva quindi la variazione e un circuito corregge la frequenza per riportare l'intensit\u00e0 luminosa al suo valore massimo.\nLo schema di retroazione deve anche sopprimere effetti indesiderati, come le frequenze di altri livelli elettronici o distorsioni nelle transizioni, la variazione della temperatura, ecc. Per esempio la frequenza delle onde radio pu\u00f2 essere modulata come semplice seno, in modo che la luminosit\u00e0 alla fotocellula abbia un andamento variabile di questo tipo. Il segnale pu\u00f2 essere poi utilizzato per controllare la deriva a lungo termine della frequenza. Il risultato \u00e8 quello di fare oscillare (entro un certo margine di errore) il generatore di microonde. Quando il sistema viene acceso \u00e8 necessario un certo tempo affinch\u00e9 vada a regime e dia segnali di orario affidabili. Un contatore conta i cicli della frequenza originale e li comunica a un calcolatore, che li presenta in forma numerica, o li pu\u00f2 trasmettere via radio o in rete.\nEsistono diverse varianti. Gli orologi al rubidio hanno un basso costo, un limitato ingombro (i modelli commerciali occupano un volume di 400 cm3) e buona stabilit\u00e0 termica a breve termine. Sono usati in applicazioni commerciali e nell'industria aerospaziale. I maser a idrogeno (costruiti in particolare in Russia) sono dei cronometri: hanno una stabilit\u00e0 a breve termine migliore di altri sistemi, ma perdono progressivamente l'accuratezza.\nSpesso uno standard viene adottato per correggerne un altro. Per esempio, in alcune applicazioni commerciali \u00e8 impiegato un oscillatore al rubidio asservito a un ricevitore GPS. Questo metodo permette di raggiungere una buona accuratezza a breve termine, insieme a una stabilit\u00e0 a lungo termine riferibile al tempo standard degli USA.\nDi importanza pratica \u00e8 anche la durata di vita di un riferimento standard. I moderni tubi maser al rubidio durano oltre dieci anni e hanno un costo di circa 50\u00a0\u20ac. I tubi al cesio usati dagli uffici metrologici nazionali hanno una durata di circa sette anni, e costano oltre 30.000\u00a0\u20ac. I sistemi a idrogeno hanno una durata limitata dal rapporto tra la quantit\u00e0 d'idrogeno accumulata (tipicamente in bombole con idride all'interno) e quella consumata per unit\u00e0 di tempo.\nSviluppi futuri.\nAttualmente la ricerca punta a realizzare orologi atomici pi\u00f9 compatti, economici, accurati e affidabili, anche se questi obiettivi spesso sono in reciproco contrasto.\nMolti studi si focalizzano sull'impiego di trappole di ioni. Teoricamente, un singolo ione mantenuto sospeso in un campo elettromagnetico pu\u00f2 essere tenuto sotto osservazione per un lungo periodo di tempo, ottenendo nel contempo una maggiore accuratezza e minori consumi e dimensione.\nL'orologio a singolo ione ha una bassa stabilit\u00e0 nel breve periodo poich\u00e9 lo ione \u00e8 soggetto a continue vibrazioni dovute alla temperatura. Per questo motivo si impiegano sistemi di raffreddamento laser degli ioni abbinati a risonatori ottici, allo scopo di sopprimere gli effetti dovuti al rumore termico e meccanico.\nLa tecnica migliore consente di raffreddare un risonatore allo zaffiro alla temperatura dell'elio liquido.\nIl laser invece non \u00e8 molto usato. Ne consegue che le trappole ioniche attuali sono compatte, ma i dispositivi ausiliari occupano invece molto spazio.\nAlcuni ricercatori hanno elaborato trappole ioniche con differente geometria, per esempio nuvole allungate di ioni danno una migliore accuratezza a breve termine.\nUno tra i migliori sistemi attualmente sviluppato impiega ioni di mercurio.\n\u00c8 stato creato al NIST e sfrutta un laser con impulso di un femtosecondo.\nHa una precisione di 5 ordini di grandezza in pi\u00f9 rispetto agli orologi al cesio.\nI suoi progettisti dicono che potrebbe sbagliare di un secondo \"dopo 4,5 miliardi di anni\".\nUn particolare isotopo dell'itterbio presenta una precisa e definita frequenza di risonanza in uno dei suoi livelli di transizione iperfine.\nLo stronzio ha uno stato di transizione iperfine che non \u00e8 preciso ma pu\u00f2 essere attivato da un laser a stato solido, permettendo la realizzazione di dispositivi molto economici, compatti e durevoli. Recentemente \u00e8 stato scoperto che l'atomo di alluminio \u00e8 il pi\u00f9 preciso: un errore di un secondo ogni 5 miliardi di anni..\nNel 2015 \u00e8 stato ottenuto un nuovo record: il Laboratorio di metrologia quantistica dell'Istituto per le ricerche sulla fisica e la chimica in Giappone ha usato due reticoli ottici con atomi di stronzio a -180 gradi Celsius e calibrati con due laser creando cos\u00ec un orologio che perderebbe un secondo ogni 15 miliardi di anni (avrebbe perso meno di un secondo in tutta la durata dell'universo fino ad ora).\nRicercatori del NIST, utilizzando un'architettura innovativa hanno realizzato un orologio atomico 3D raggiungendo una precisione di 3,5 parti su 10 miliardi di miliardi. L'orologio \u00e8 stato realizzato utilizzando atomi di stronzio in un reticolo tridimensionale."}
{"id": "2358124", "revid": "709565", "url": "https://it.wikipedia.org/wiki?curid=2358124", "title": "The Game of Life (album)", "text": "The Game of Life \u00e8 il secondo album in studio del gruppo musicale statunitense Arsonists Get All the Girls, pubblicato nel 2007 dalla Century Media Records."}
{"id": "2358127", "revid": "287204", "url": "https://it.wikipedia.org/wiki?curid=2358127", "title": "Erald Dervishi", "text": "Dervishi s\u00ec \u00e8 laureato in legge all'Universit\u00e0 di Padova e dal 2008 \u00e8 consigliere legale del Ministero della Difesa albanese per gli affari italiani.\nOttiene il titolo di Grande Maestro nel 1998, primo e finora unico giocatore albanese a conquistare tale titolo.\n\u00c8 membro della Commissione FIDE delegata ai Campionati del mondo e Olimpiadi, Commission for World Championships &amp; Olympiads (WCO).\nVinse nel 1993 il campionato europeo Under-14 a Szombathely e ottenne il terzo posto nel 1997 al campionato europeo Under-18 di Rimavsk\u00e1 Sobota.\nVinse il campionato albanese nel 1996 e 1997.\nHa partecipato per l'Albania a dieci olimpiadi degli scacchi dal 1994 al 2018, col risultato complessivo di +50 =38 \u201323. \nVinse la medaglia di bronzo individuale in seconda scacchiera alle Olimpiadi di \u0116lista 1998.\nNella lista FIDE di aprile 2014 ha 2.582 punti Elo, proprio record personale, e numero 1 tra i giocatori albanesi .\nHa partecipato spesso a tornei in Italia, ottenendo diverse vittorie:\nAll'estero invece ha vinto in Albania il torneo di Durazzo nel maggio 2013 e nel novembre 2017 a Yasmine Hammamet in Tunisia, il 5\u00baChampionnat de la Francophonie."}
{"id": "2358128", "revid": "1543377", "url": "https://it.wikipedia.org/wiki?curid=2358128", "title": "WCDMA04", "text": "WCDMA04 \u00e8 una \"District Management Area\" della municipalit\u00e0 distrettuale di Eden.\nIl suo territorio si estende su una superficie di ; la sua popolazione, in base al censimento del 2001, \u00e8 di 12.428 abitanti.\nQuesto (DMAs) \u00e8 anche chiamato South Cape"}
{"id": "2358129", "revid": "400694", "url": "https://it.wikipedia.org/wiki?curid=2358129", "title": "Ralph", "text": "Origine e diffusione.\nSi tratta di una forma contratta del nome \"Radulf\" (da cui l'italiano Raul), che significa \"consiglio del lupo\".\nFu introdotto in Inghilterra da coloni scandinavi prima della conquista normanna, e la sua diffusione aument\u00f2 in seguito ad essa. Nel Medioevo era pi\u00f9 comune la variante Ralf, mentre verso il XVII secolo divenne pi\u00f9 numerosa la variante Rafe, che rifletteva la sua reale pronuncia. La variante Ralph apparve invece per la prima volta nel XVIII secolo.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre. Date le comuni origini, tuttavia, si pu\u00f2 anche festeggiare lo stesso giorno di Raul, cio\u00e8 il 21 giugno in memoria di san Raoul, vescovo di Bourges."}
{"id": "2358130", "revid": "1543377", "url": "https://it.wikipedia.org/wiki?curid=2358130", "title": "Ching-a-Ling", "text": "Ching-a-Ling \u00e8 un singolo della rapper statunitense Missy Elliott, pubblicato il 22 gennaio 2008 dalla The Goldmind Inc. e dalla Atlantic Records. La traccia proviene dalla colonna sonora del film \"Step Up 2 - La strada per il successo\" (2008) e avrebbe dovuto essere inclusa nell'album di Missy Elliott \"Block Party\", la cui uscita prevista nel 2009 \u00e8 stata poi rinviata.\nIl singolo.\nLa traccia \u00e8 stata pubblicata sul MySpace di Missy Elliott e sul suo sito ufficiale il 10 gennaio 2008. In una settimana \u00e8 entrata nella classifica delle migliori canzoni R&amp;B/Hip-Hop della Billboard. Il 22 gennaio dello stesso anno \"Ching-a-Ling\" \u00e8 stata resa disponibile su iTunes come download digitale. La rivista Rolling Stone l'ha piazzata alla posizione numero 69 sulla propria classifica delle migliori canzoni del 2008.\nNella canzone si possono distinguere, in sottofondo, suoni del videogame Donkey Kong del 1981.\nVideo musicale.\nIl video \u00e8 stato diretto da Dave Meyers ed \u00e8 un medley tra \"Ching-a-Ling\" e \"Shake Your Pom Pom\", ed ha fatto parlare di s\u00e9 in quanto si pensava fosse il primo video girato in 3D. In realt\u00e0 il primo ad essere stato girato in 3D \u00e8 stato \"Nastradamus\" di Nas del 1999. Nelle scene del video compaiono, come ospiti, i ballerini di hip-hop giapponesi U-Min conosciuti per la loro abilit\u00e0 a eseguire balletti slow-motion e popping. \u00c8 stato girato a Los Angeles nel gennaio 2008. La stilista Misa Hylton ha curato i vestiti.\nLa presentazione del video \u00e8 stata fatta sul programma TRL della MTV e sul programma 106 &amp; Park della BET il 4 febbraio 2008. \u00c8 stato poi pubblicato dallo iTunes store inglese prima di essere messo in onda su tutti i canali musicali inglesi."}
{"id": "2358133", "revid": "767487", "url": "https://it.wikipedia.org/wiki?curid=2358133", "title": "Luigi Borgomainerio", "text": "Biografia.\nDi spirito repubblicano, fu uno dei caricaturisti del giornale satirico \"Spirito Folletto\" e il fondatore del giornale \"Mefistofele\". Come pittore realizz\u00f2 le decorazioni del Teatro Cressoni, a Como. Come vignettista realizz\u00f2 alcune immagini per l'edizione Rechiedei del 1869 del romanzo I promessi sposi di Alessandro Manzoni e le vignette per il giornale \"L'Emporio Pittoresco\". E per quest'ultimo fu corrispondente nel periodo della Repubblica romana di Giuseppe Mazzini e Giuseppe Garibaldi. \nNel 1874 decise di partire per il Brasile, ma mor\u00ec di febbre gialla nel 1876 a Rio de Janeiro."}
{"id": "2358140", "revid": "2091899", "url": "https://it.wikipedia.org/wiki?curid=2358140", "title": "The King of Fighters 2000", "text": "The King of Fighters 2000 \u00e8 un picchiaduro a incontri pubblicato da SNK.\nTrama.\nDopo l'incidente accaduto nel precedente torneo, il comandante dell'Ikari Team, Heidern, \u00e8 determinato a scoprire gli obiettivi della NEST in modo tale da raggiungere le proprie ambizioni. Un comandante e amico di lunga data di Heidern, di nome Ling, riferisce che K\u2032 and Maxima una volta erano operativi del NESTS e che possono essere la chiave per localizzare il luogo della misteriosa organizzazione. Utilizzando le informazioni, Heidern decide di concentrare i suoi sforzi nel nuovo \"The King of Fighters\" come la via per attirare K' e Maxima in modo tale da essere catturati, interrogati affinch\u00e9 rivelino dettagli riguardo all'organizzazione NEST. Tuttavia Heidern non sa che Ling ha una propria agenda.\nL'Hero Team precedente si \u00e8 diviso in due, con K\u2032 and Maxima che ora entrano in squadra con l'agente Vanessa e il wrestler messicano Ramon, mentre Benimaru Nikaido forma la sua squadra che consiste in Shingo Yabuki, l'agente Seth, e l'assassino Lin. Il Fatal Fury Team rimpiazza Mai Shiranui con Blue Mary, mentre Yuri Sakazaki lascia l'Art of Fighting Team, con King che prende il suo posto. Mai e Yuri tornano nella Women Fighters Team, questa volta con la presenza di Kasumi Todoh e la studentessa Hinako Shijo, che utilizza il suo Sumo Wrestling style. Kyo Kusanagi e Iori Yagami tornano nuovamente come personaggi singoli. Appare anche Kula Diamond, una giovane ragazza creata geneticamente dal NESTS come \"l'Anti-K\u2032\".\nSquadre.\nHero Team\nPsycho Soldier Team\nBenimaru Team\nWomen Fighters Team\nFatal Fury Team / Garou Team\nKorea Team\nArt of Fighting Team / Kyokougenryuu Team\nIkari Team"}
{"id": "2358155", "revid": "1305772", "url": "https://it.wikipedia.org/wiki?curid=2358155", "title": "Richard Sherman", "text": ""}
{"id": "2358156", "revid": "287204", "url": "https://it.wikipedia.org/wiki?curid=2358156", "title": "Robert Sherman", "text": ""}
{"id": "2358159", "revid": "1573940", "url": "https://it.wikipedia.org/wiki?curid=2358159", "title": "Chiesa di San Bartolomeo (Ferrara)", "text": "La chiesa di San Bartolomeo sorge nel Borgo della Misericordia, ad Aguscello, lungo uno dei tanti antichi rami del fiume Po; antico complesso monacale, fu uno dei monasteri pi\u00f9 antichi ed importanti della zona.\nSecondo il Libanori, il monastero venne fondato per il volere della contessa Adda, moglie di Ottone I, colui che dar\u00e0 origine alla signoria estense, proprio nel giorno di san Bartolomeo che in quello stesso luogo, oggi trasformato in una struttura sanitaria, ricevette suo figlio Marino riuscito a scampare all'incendio di Comacchio nell'854.\nLa chiesa e il convento sono ora di propriet\u00e0 dell'AUSL di Ferrara.\nAll'interno della chiesa erano conservati affreschi datati tra il 1260 e il 1294 attribuiti al Maestro di San Bartolo. Sono stati staccati e restaurati negli anni settanta del Novecento e attualmente sono conservati e visibili presso la Pinacoteca Nazionale di Ferrara. Negli affreschi che ripropongono schemi iconografici, iconologici e decorativi bizantini sono raffigurati l\"'Ascensione\", il \"Collegio apostolico e storie di San Bartolomeo\", gli \"Evangelisti\" e un ciclo pervenuto incompleto con allegorie dei \"Mesi\". Quest'ultimo \u00e8 conservato nei depositi della Pinacoteca Nazionale.."}
{"id": "2358161", "revid": "287204", "url": "https://it.wikipedia.org/wiki?curid=2358161", "title": "Il segreto di Lady Audley", "text": "Il segreto di Lady Audley \u00e8 un romanzo di Mary Elizabeth Braddon, scritto nel 1862. Esso venne originariamente pubblicato in tre volumi contemporaneamente a una versione serializzata, pubblicata a puntate sui giornali britannici \"Robin Goodfellow\" e \"Sixpenny Magazine\"\nIl romanzo segue le vicende del detective Robert Audley nel suo lavoro, nel tentativo di scoprire cosa \u00e8 successo al suo amico George Talboys e chi Lucy Audley, la moglie di suo zio, \u00e8 in realt\u00e0. Durante la sua ricerca, Robert deve fare i conti con le menzogne, l'inganno, e anche un tentativo di ucciderlo. Sebbene il romanzo trattasse di bigamia e tentato omicidio, considerati immorali al momento della pubblicazione, ebbe un grande successo. \u00c8 stato in stampa fin dalla sua prima pubblicazione.\nAnalisi e temi.\n\"Il segreto di Lady Audley\" gioca sulle inquietudini vittoriane riguardanti la sfera domestica. La casa \u00e8 considerata essere un rifugio dai pericoli esterni. Tuttavia, in questo racconto, la donna apparentemente perfetta si rivela essere una violenta criminale che non solo ha cercato di commettere omicidio, ma ha anche commesso bigamia e abbandonato il suo bambino. I crimini di Lady Audley perturbano la sfera domestica e rimuovono la sicurezza della casa. Questo fu molto inquietante per i lettori vittoriani perch\u00e9 chiar\u00ec che i concetti di \"donna/madre perfetta\" e \"tranquillit\u00e0 casalinga\" sono stati pi\u00f9 idealistici che realistici.\nInoltre, le crescenti preoccupazioni causate dall'urbanizzazione della Gran Bretagna sono evidenti: Lady Audley \u00e8 in grado di cambiare la sua identit\u00e0 in una citt\u00e0, dove ognuno \u00e8 effettivamente anonimo. La piccola cittadina di Audley non \u00e8 pi\u00f9 un rifugio dove ognuno conosce i suoi vicini. Gli abitanti di Audley devono accettare ci\u00f2 che Lucy Graham racconta di se stessa, in quanto essi non hanno altro modo di identificarla. Altre inquietudini sulla sua identit\u00e0 instabile compaiono in tutto il romanzo: ad esempio, la cameriera di Lady Audley, salvo senza trucco e tinture per capelli, assomiglia Lady Audley.\nIl romanzo al cinema.\nIl romanzo ebbe diversi adattamenti per lo schermo, dal 1912 fino a giungere ai giorni nostri:"}
{"id": "2358172", "revid": "1958640", "url": "https://it.wikipedia.org/wiki?curid=2358172", "title": "Stephen Hales", "text": "Reverendo inglese, \u00e8 considerato uno dei fondatori della fisiologia vegetale. La sua opera principale, \"Statical Essays\" (1727), \u00e8 un trattato di fisiologia generale la cui parte botanica venne pubblicata separatamente in un secondo tempo con il nuovo titolo \"Vegetable Staticks\". \nFu il primo a dimostrare, pur non distinguendo nessun gas specifico, che l'aria aveva un ruolo determinante nei processi chimici. Le sue ricerche rappresentarono un punto di riferimento fondamentale per lo sviluppo della chimica pneumatica e per la fondazione della rivoluzione chimica di Lavoisier."}
{"id": "2358176", "revid": "486946", "url": "https://it.wikipedia.org/wiki?curid=2358176", "title": "Idris Sanneh", "text": ""}
{"id": "2358177", "revid": "123795831", "url": "https://it.wikipedia.org/wiki?curid=2358177", "title": "Museo dei campionissimi", "text": "Il museo dei campionissimi \u00e8 un museo di Novi Ligure dedicato al ciclismo e in particolare ai ciclisti Fausto Coppi e Costante Girardengo, che hanno vissuto gran parte della loro vita nella citt\u00e0 piemontese. Inaugurato il 30 aprile 2003, si trova in un capannone dismesso di 3.000 m2 gi\u00e0 dell'ILVA (ex ITALSIDER).\nIl museo \u00e8 cos\u00ec suddiviso:"}
{"id": "2358180", "revid": "118035141", "url": "https://it.wikipedia.org/wiki?curid=2358180", "title": "Rigeneratore ottico", "text": " \nIn telecomunicazioni e elettronica un rigeneratore ottico \u00e8 un elemento delle reti di trasmissione ottica. \nCome elemento di rete, trova impiego sia nei sistemi di trasmissione sincrona SDH/SONET che nelle reti ottiche di tipo WDM.\nPrincipio di funzionamento.\nUn rigeneratore svolge nelle reti a trasmissione ottica lo stesso ruolo dei ripetitori nelle reti di trasmissione radio.\nL'elemento infatti ha il compito di \"ripulire\" il segnale ottico in ingresso, eliminando eventuali errori, ritardi di fase (\"jitter\") e attenuazioni introdotte dal mezzo trasmissivo, in questo caso la fibra ottica e di ritrasmettere in uscita verso il nodo successivo un segnale ottimale. L'operazione viene effettuata convertendo il segnale ottico in ingresso in segnale elettrico, elaborandolo, per poi riconvertirlo in uscita in un nuovo segnale ottico.\nNel caso di rigeneratori per reti sincrone, l'apparato \u00e8 anche in grado di utilizzare le informazioni specifiche della trama SDH/SONET (in particolare la \"Regenerator Section\") per fornire indicazioni utili a sorvegliare in tempo reale il livello di qualit\u00e0 della singola tratta coperta.\nTipologie.\nEsistono tre tipi di rigeneratori ottici: \nIn tutti e tre i casi si tratta di dispositivi elettro-ottici cio\u00e8 che effettuano una conversione dal dominio ottico al dominio elettrico per la successiva elaborazione e infine dal dominio elettrico a quello ottico e per questo piuttosto complessi e costosi.\nUtilizzo in rete.\nI rigeneratori vengono usati in cascata lineare con gli altri elementi di rete (ADM, cross-connect eccetera) e possono essere collegati in cascata lineare tra di loro. In questo modo \u00e8 possibile coprire per rigenerazioni successive tratte geografiche, che complessivamente possono essere anche lunghissime."}
{"id": "2358181", "revid": "116944", "url": "https://it.wikipedia.org/wiki?curid=2358181", "title": "Biondo ramato", "text": ""}
{"id": "2358183", "revid": "273792", "url": "https://it.wikipedia.org/wiki?curid=2358183", "title": "Gigi Malabarba", "text": ""}
{"id": "2358185", "revid": "1305772", "url": "https://it.wikipedia.org/wiki?curid=2358185", "title": "Schiff", "text": ""}
{"id": "2358188", "revid": "339392", "url": "https://it.wikipedia.org/wiki?curid=2358188", "title": "Repubblica Autonoma della Jacuzia-Sacha", "text": ""}
{"id": "2358193", "revid": "767487", "url": "https://it.wikipedia.org/wiki?curid=2358193", "title": "Biondo", "text": ""}
