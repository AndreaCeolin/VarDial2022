{"id": "2282872", "revid": "767487", "url": "https://it.wikipedia.org/wiki?curid=2282872", "title": "Qianosuchus mixtus", "text": "Il qianosuco (Qianosuchus mixtus) \u00e8 un rettile estinto appartenente agli arcosauri. Visse all'inizio del Triassico medio (circa 240 milioni di anni fa) e i suoi resti sono stati ritrovati in Cina. \u00c8 considerato il pi\u00f9 antico arcosauro ad aver sviluppato uno stile di vita acquatico.\nDescrizione.\nIl corpo di questo animale, lungo oltre tre metri, era dotato di alcune specializzazioni caratteristiche di un animale adattato alla vita marina.\nLa coda, ad esempio, era lunga e appiattita lateralmente; le vertebre erano dotate di lunghe espansioni superiori e inferiori. Il qianosuco, inoltre, era sprovvisto di una vera e propria armatura, al contrario dei suoi antenati pesantemente corazzati: erano presenti solo due file di piccoli elementi (osteodermi) che percorrevano longitudinalmente il collo e il tronco. Il lungo muso era dotato di denti lunghi e simili a pugnali, che si incastravano fra loro quando la bocca era chiusa, in modo da catturare prede scivolose come i pesci. Il collo di questo animale, inoltre, era lungo e costituito da vertebre robuste e rinforzate da \u201ccostole\u201d utili per l'inserzione di potenti muscoli.\nNonostante queste specializzazioni, il qianosuco non era ancora un animale completamente acquatico: le sue zampe posteriori erano strutturate in modo tale da permettere all'animale una rapida corsa, ed \u00e8 probabile che la postura fosse quasi eretta, come quella di molti altri arcosauri del suo tempo.\nClassificazione.\nDescritto da un team di paleontologi cinesi nel 2006, questo animale \u00e8 stato immediatamente riconosciuto come un esponente del gruppo degli arcosauri, a causa del caratteristico cranio dotato di finestra anteorbitale e delle zampe che implicavano una postura eretta. La scoperta pi\u00f9 recente, avvenuta nel 2012, di un animale piuttosto simile (\"Diandongosuchus\") proveniente da strati di poco pi\u00f9 recenti e sempre dalla Cina, ha permesso di chiarire le parentele di \"Qianosuchus\": questo animale e il suo stretto parente erano probabilmente dei rappresentanti basali dei poposauroidi, un gruppo di arcosauri crurotarsi dalle insolite specializzazioni.\nStile di vita.\nProbabilmente il qianosuco era un predatore che viveva in acque costiere poco profonde; inseguiva la preda usando la potente coda per spostarsi e direzionava il suo nuoto grazie ai movimenti del corpo e agli arti. Il forte collo era probabilmente utile per arpionare improvvisamente la preda.\nIl qianosuco \u00e8 considerato il pi\u00f9 antico arcosauro ad aver sviluppato abitudini acquatiche, 40 milioni di anni prima di altre linee evolutive pi\u00f9 note (come i coccodrilli). In seguito, nel corso del Giurassico, gli arcosauri si specializzarono maggiormente verso un habitat acquatico (ad esempio Teleosauridae e Metriorhynchidae)."}
{"id": "2282873", "revid": "1782831", "url": "https://it.wikipedia.org/wiki?curid=2282873", "title": "Viva Las Buffy!", "text": "Viva Las Buffy! \u00e8 un volume di fumetti incentrato sul personaggio di Buffy Summers, la Cacciatrice di vampiri protagonista del telefilm \"Buffy l'ammazzavampiri\".\nIl volume raccoglie i fumetti della serie regolare che vanno dal 51 al 54, pubblicati mensilmente dalla Dark Horse Comics in America dal novembre 2002 al febbraio 2003.\nIn Italia i singoli fumetti non sono mai stati tradotti e pubblicati ma \u00e8 invece disponibile il volume, edito dalla Free Books quale primo capitolo di un progetto che avrebbe dovuto portare alla pubblicazione in lingua italiana di tutti i volumi raccoglitori della serie regolare (l'operazione si \u00e8 invece conclusa dopo due anni a met\u00e0 dell'opera).\nDopo ben 50 pubblicazioni in cui la serie regolare seguiva di pari passo quella televisiva, ambientando le sue trame nella stessa stagione trasmessa in televisione, a partire dai fumetti racchiusi in questo paperback la storia fa un salto nel passato e cerca di colmare quello spazio temporale che intercorre tra la vicenda ambientata nel film Buffy L'Ammazza Vampiri del 1992 (che costituisce il prequel della serie) e l'inizio della prima stagione del telefilm.\nAl termine del fumetto n\u00b050 \"Note dal sottosuolo parte 4\" (ambientato durante la sesta stagione televisiva), al ritrovato Pike, l'amico di Buffy, veniva chiesto di raccontare cosa fosse successo a lui e alla Cacciatrice dopo l'incendio della palestra. La trama di questo volume ci viene quindi presentata dal punto di vista di Pike, il quale, dopo averla aiutata a sconfiggere il vampiro Lothos (nel film), continua a combattere al suo fianco perch\u00e9 innamorato di lei. Pike per\u00f2 comincia a dubitare sull'efficacia del suo contributo tormentandosi continuamente sul fatto di costituire pi\u00f9 un pericolo ed un ostacolo alla missione della Cacciatrice che un valido supporto. Vengono presentati anche altri personaggi fondamentali del telefilm quali Angel, che gi\u00e0 vigila seppur nell'ombra su Buffy, e Rupert Giles, che \u00e8 appena entrato a far parte del Consiglio degli Osservatori ma non \u00e8 ancora stato nominato Osservatore della Cacciatrice.\nTrama.\nParti rotte.\nBuffy, con il supporto motoristico di Pike, sgomina una banda di vampiri e rimprovera l'amico delle sue iniziative personali, che ne mettono in pericolo la vita, dopodich\u00e9 rientra a casa passando furtivamente per la finestra venendo per\u00f2 colta sul fatto prima dalla sorella Dawn e poi dalla madre Joyce. L'indomani l'istruttoria sulla riammissione di Buffy alla scuola, dopo esserne stata espulsa a causa dell'incendio che la Cacciatrice aveva appiccato alla palestra per sconfiggere i vampiri capitanati da Lothos (nel film), viene respinta e l'espulsione diventa definitiva. Ci\u00f2 aggrava ancora di pi\u00f9 il contrasto gi\u00e0 presente tra i suoi genitori. Nel frattempo, in Inghilterra, il Consiglio degli Osservatori capitanato da Quentin Travers prende atto della morte di Merrick, precedente Osservatore di Buffy, e mette sotto esame due candidati: uno di questi \u00e8 Giles, noto fino a quel momento come \"Squartatore\" per i suoi metodi bruschi. La notte successiva Buffy e Pike incappano in un altro gruppo di vampiri che viene in parte eliminato ed in parte messo in fuga. Dalle tasche di uno dei vampiri polverizzati emerge il gettone di un casin\u00f2 di Las Vegas che fa sospettare a Buffy la presenza di un covo. Uno dei vampiri in fuga si scontra con Angel e lo informa dell'esistenza del casin\u00f2 quale luogo d'origine di quel gruppo di vampiri. Pike \u00e8 riluttante a partire per una simile avventura ma Buffy fa leva sui suoi sentimenti e lo convince. La notte successiva, la Cacciatrice esce furtivamente da casa e parte in moto assieme all'amico per il Nevada.\nCasa piena.\nBuffy e Pike hanno trovato lavoro al Casin\u00f2 di Las Vegas (lei come addetta al guardaroba, lui come cameriere) come copertura per spiare, indagare e cercare un'eventuale fabbrica di vampiri. Anche Angel lavora al Casin\u00f2 (\u00e8 diventato la guardia del corpo del Direttore) ed ha modo di spiare continuamente i movimenti dei due, in particolare Pike, stando per\u00f2 attento a non compromettersi. Un debitore insolvente viene trascinato nel parcheggio e ucciso da due vampiri sotto lo sguardo di Pike che, una volta scoperto, viene salvato da Buffy. La loro copertura \u00e8 compromessa ed ora devono fuggire. Angel cerca di aiutarli ma anche lui viene smascherato e rinchiuso in una stanza che si rivela essere una macchina del tempo che lo spedisce negli anni '30. In Inghilterra, frattanto, Giles ha uno scambio di opinioni con il suo rivale nella sfida per ottenere l'incarico di Osservatore e viene inoltre scoperta la sua familiarit\u00e0 con le arti magiche proibite.\nLa fuga di Buffy e Pike ha fine all'interno del Casin\u00f2 quando vengono completamente circondati da un gruppo di vampiri: lei vorrebbe combattere ma Pike viene catturato. La Cacciatrice deve arrendersi.\nDue selvaggi.\nAngel, trascinato nel 1930, si libera facilmente degli addetti alla sicurezza del Casin\u00f2 ed entra nell'ufficio del proprietario trovandovi un computer. Scopre cos\u00ec che, grazie ad un incantesimo, il Direttore degli anni '90 investe soldi nel passato per arricchirsi nel futuro.\nBuffy e Pike vengono condotti dai due proprietari del Casin\u00f2: si tratta di due gemelli siamesi, nipoti di quello degli anni '30, di cui uno solo \u00e8 vampiro. Ancora una volta Buffy deve combattere per tenere al sicuro Pike ma il ragazzo ha una impennata d'orgoglio e riesce a far crollare un tendone addosso a tutti i vampiri consentendo a lui e la Cacciatrice di fuggire sul tetto. Giles viene pubblicamente accusato dal Consiglio di abuso di arti magiche ma riesce a discolparsi mostrando a tutti gli Osservatori il pentagramma nascosto nella camera di Bryardale. Quest'ultimo compare trasformato in stregone di magia nera ed incendia tutti quanti.\nMentre i genitori di Buffy discutono su come comportarsi con la figlia, Dawn apre il baule nascosto sotto il letto della sorella e trova il suo diario. Il proprietario del Casin\u00f2 degli anni '30 informa Angel che l'incantesimo pu\u00f2 essere facilmente spezzato ma necessita dell'intervento di un non-morto. Buffy e Pike sono nuovamente intrappolati e circondati dai proprietari ed i loro vampiri ma il ragazzo decide di non voler pi\u00f9 essere un peso per la Cacciatrice e si butta dal balcone.\nLa grande piega.\nDopo il gesto di Pike, Buffy \u00e8 sola e pu\u00f2 finalmente combattere eliminando tutti i vampiri al seguito dei proprietari, i quali fuggono perch\u00e9 hanno capito di avere di fronte la Cacciatrice.\nBuffy si affaccia al balcone e scopre che Pike \u00e8 caduto su una mongolfiera salvandosi. A questo punto vorrebbe rientrare nel Casin\u00f2 per inseguire i proprietari ma Pike cerca di convincerla invano a fuggire e a lasciarsi alle spalle la caccia e la missione della Cacciatrice. Giles riesce a pronunciare alcune parole di un incantesimo e ad eliminare lo stregone, salvando i membri del Consiglio, ma Travers non apprezza questo comportamento da \"il fine giustifica i mezzi\" e lo manda in espiazione a Blackshead in Irlanda. Angel scopre che il Direttore degli anni '90 \u00e8 l'artefice dell'incantesimo che lo ha trascinato nel passato e viene informato dal nonno dei proprietari che solo la presenza di un non-morto senza anima potrebbe spezzare l'incantesimo. Essendo Angel un vampiro con l'anima che desidera tornare alla sua epoca, il vecchio proprietario propone ad Angel di vampirizzarlo per permettergli di realizzare all'infinito la sua vendetta nei confronti di chi lo ha bloccato l\u00ec. Il vampiro inizialmente rifiuta seccamente perch\u00e9 il rimorso del gesto lo tormenterebbe per molto tempo ma poi si lascia convincere dal desiderio di tornare a proteggere Buffy ed accetta di mordere il vecchio proprietario.\nBuffy \u00e8 inizialmente tentata di bruciare il casin\u00f2, come aveva fatto con la palestra della scuola, ma poi ha la brillante idea di sequestrare un prete, gettarlo nella cisterna dell'acqua del Casin\u00f2 e farla benedire. Tutti i vampiri all'interno del locale si dissolvono; Angel, rientrato nel presente, si salva proteggendosi con un tavolo, il gemello siamese vampiro muore lasciando finalmente libero l'altro a cui Buffy assesta un pugno ma niente di pi\u00f9 essendo umano. La minaccia \u00e8 sventata ma Pike decide che \u00e8 giunto il momento di abbandonare la Cacciatrice per lasciarla libera di combattere e parte in moto lasciando Buffy sola."}
{"id": "2282875", "revid": "7969", "url": "https://it.wikipedia.org/wiki?curid=2282875", "title": "UNSCEAR", "text": ""}
{"id": "2282881", "revid": "767487", "url": "https://it.wikipedia.org/wiki?curid=2282881", "title": "Felice Daneo", "text": "Biografia.\nDopo aver compiuto i propri studi a Torino, \u00e8 stato preside del liceo classico Vincenzo Gioberti del capoluogo piemontese e ha poi diretto il liceo di Cuneo."}
{"id": "2282887", "revid": "204012", "url": "https://it.wikipedia.org/wiki?curid=2282887", "title": "Sindrome da IgE", "text": ""}
{"id": "2282894", "revid": "125620047", "url": "https://it.wikipedia.org/wiki?curid=2282894", "title": "Classifica perpetua del campionato italiano di calcio dal 1898 al 1929", "text": "La classifica perpetua del campionato italiano di calcio dal 1898 al 1929 \u00e8 una graduatoria, di valore puramente statistico, in cui sono riportati i dati delle societ\u00e0 prima dell'istituzione del campionato a girone unico (Serie A).\nDescrizione.\nLa presente tabella riporta le statistiche di tutti i club che hanno partecipato al campionato di calcio dalla sua prima edizione (1898) all'istituzione della Serie A a girone unico (1929). La classifica \u00e8 calcolata sul punteggio generale effettivamente ottenuto, considerando due punti per la vittoria, un punto per il pareggio e nessun punto per la sconfitta. In caso di parit\u00e0 di punti, viene considerata la differenza reti e, successivamente, il numero di gol segnati oppure in alternativa il numero di vittorie complessive.\nLa classifica.\n\"Diversamente dalla graduatoria per il girone unico, la classifica \u00e8 definitiva.\"\nFonte:"}
{"id": "2282898", "revid": "1543377", "url": "https://it.wikipedia.org/wiki?curid=2282898", "title": "Ericaceae", "text": "Le Ericacee (Ericaceae ) sono una famiglia di piante appartenente all'ordine Ericales.\nDescrizione.\nLa famiglia comprende piante arbustive perenni, suffrutticose.\nPresentano foglie alterne, opposte o verticillate, intere o leggermente lobate.\nIl fiore ha un perianzio con calice gamosepalo di cinque pezzi il pi\u00f9 delle volte persistente, corolla gamopetala di 5 o 4 pezzi e assume un aspetto \"urceolato\" (piccolo recipiente) dove ci sono 4 o 5 lobi che testimoniano il numero dei pezzi fiorali. L'androceo \u00e8 composto da 5 stami (es. \"Azalea\"), da 8 (es. \"Rhododendron\"), o da 10. L'ovario \u00e8 supero o infero, pluricarpellare con molti ovuli.I frutti sono capsule secche o bacche carnose indeiscenti.\nTassonomia.\nLa famiglia Ericaceae comprende oltre 120 generi e circa 3300 specie.\nUn tempo suddivisa in tre sottofamiglie, allo stato degli studi pi\u00f9 recenti ne conta otto:\nGeneri.\nLa famiglia comprende i seguenti generi:"}
{"id": "2282902", "revid": "22768237", "url": "https://it.wikipedia.org/wiki?curid=2282902", "title": "Baux", "text": ""}
{"id": "2282904", "revid": "22768244", "url": "https://it.wikipedia.org/wiki?curid=2282904", "title": "Pelagiani", "text": ""}
{"id": "2282913", "revid": "1305772", "url": "https://it.wikipedia.org/wiki?curid=2282913", "title": "Valico de La Foce", "text": "Il valico de La Foce \u00e8 un valico automobilistico toscano, della provincia di Massa-Carrara.\nIl valico \u00e8 riconosciuto come tale anche dalla pubblicazione \"Valichi stradali d'Italia\".\nGeografia.\nIl valico de La Foce attraversa una propaggine collinare delle Alpi Apuane settentrionali, mettendo in comunicazione la zona pedemontana della valle del torrente Carrione, dove sorge la citt\u00e0 di Carrara, con la parte pi\u00f9 alta della piana massese (localit\u00e0 Mirteto) dove sorge la citt\u00e0 di Massa.\nProprio in prossimit\u00e0 del valico sorgono anche dei gruppi di abitazioni che danno origine alla localit\u00e0 \"La Foce\", facente parte del comune di Carrara, e che conta 76 residenti.\nStoria.\nIn questa localit\u00e0 ebbe inizio dopo l'8 settembre 1943 la Resistenza dei carraresi contro i nazifascisti. Qui gli alpini del Battaglione Val di Fassa assieme a molti cittadini combatterono contro gli occupanti soldati tedeschi sul passo de La Foce. Un cippo, vandalizzato e poi ricostituito ricorda i caduti militari e civili con questa iscrizione:\n&lt;poem&gt;\nQUI\nL'OTTO SETTEMBRE 1943\nPOPOLO E ESERCITO\nSI FUSERO PER INIZIARE\nLA LOTTA DI LIBERAZIONE\nQUESTO CIPPO IN MEMORIA\nDEI GLORIOSI CADUTI.\n13 SETTEMBRE 1953\nQUESTO NUOVO CIPPO\nPERCH\u00c9 IL BESTIALE OLTRAGGIO\nDEI MALVAGI\nRICHIAMI I CARRARESI\nALLO SDEGNO E ALL'IMPEGNO\nCONTRO OGNI RITORNO\nCARRARA 10 APRILE 1965 &lt;/poem&gt;\nIl valico de La Foce costitu\u00ec un punto strategico importante della Linea Gotica che da Massa-Carrara a Pesaro segnava il limite della difesa tedesca dall'avanzata alleata verso il nord Italia.\nL'uccisione di un soldato tedesco proprio sul passo de La Foce determin\u00f2 l'eccidio del paese di Bergiola Foscalina il 16 settembre 1944 incendiato per rappresaglia dai tedeschi della sedicesima divisione corazzata SS, con alcune camicie nere. Le vittime furono 72, di cui 43 donne, 14 bambini e 15 adolescenti.\nNella strage trov\u00f2 la morte anche il maresciallo maggiore della Guardia di finanza Vincenzo Giudice insignito di medaglia d'oro al valor militare alla memoria."}
{"id": "2282922", "revid": "22768460", "url": "https://it.wikipedia.org/wiki?curid=2282922", "title": "Cyprus", "text": ""}
{"id": "2282927", "revid": "599013", "url": "https://it.wikipedia.org/wiki?curid=2282927", "title": "Aleksandr Kazimirovi\u0107 Tolu\u0161", "text": ""}
{"id": "2282934", "revid": "547034", "url": "https://it.wikipedia.org/wiki?curid=2282934", "title": "Las Vegas Film Critics Society", "text": "Las Vegas Film Critics Society (LVFCS) \u00e8 un'organizzazione no-profit, composta da una giuria di esperti cinematografici, con sede nell'area di Las Vegas, Stati Uniti. \nAssegna annualmente premi per il cinema, noti come Las Vegas Film Critics Society Awards o Sierra Awards, consegnati a partire dal 1997."}
{"id": "2282936", "revid": "327865", "url": "https://it.wikipedia.org/wiki?curid=2282936", "title": "Las Vegas Film Critics Society Awards", "text": ""}
{"id": "2282938", "revid": "1573940", "url": "https://it.wikipedia.org/wiki?curid=2282938", "title": "\u02bfAbb\u0101s al-N\u016br\u012b", "text": "Biografia.\n\u00c8 uno degli attori pi\u00f9 noti dei paesi arabi, per le sue interpretazioni in molteplici serie televisive, siriane e non. Nato nella capitale siriana, ha iniziato a recitare verso la fine degli anni settanta, partecipando ad opere teatrali, cinematografiche, ma soprattutto televisive.\nHa interpretato vari personaggi, ma quelli che lo hanno reso pi\u00f9 celebre sono stati quelli in \"Bab alhara\" (\u0628\u0627\u0628 \u0627\u0644\u062d\u0627\u0631\u0629 ) e \"'Layali alsalehiah\" (\u0644\u064a\u0627\u0644\u064a \u0627\u0644\u0635\u0627\u0644\u062d\u064a\u0629).\nL'attore \u00e8 sposato con una scrittrice, della sua stessa nazionalit\u00e0, e ha tre figli: due maschi e una femmina."}
{"id": "2282939", "revid": "96758", "url": "https://it.wikipedia.org/wiki?curid=2282939", "title": "Il lavoro dell'attore su s\u00e9 stesso", "text": ""}
{"id": "2282948", "revid": "22768713", "url": "https://it.wikipedia.org/wiki?curid=2282948", "title": "Pelasgianesimo", "text": ""}
{"id": "2282954", "revid": "767487", "url": "https://it.wikipedia.org/wiki?curid=2282954", "title": "Tordas", "text": "Tordas \u00e8 un comune dell'Ungheria di 1.785 abitanti (dati 2001). \u00c8 situato nella provincia di Fej\u00e9r."}
{"id": "2282955", "revid": "22768758", "url": "https://it.wikipedia.org/wiki?curid=2282955", "title": "Guerra degli Ottant'anni", "text": ""}
{"id": "2282970", "revid": "1977557", "url": "https://it.wikipedia.org/wiki?curid=2282970", "title": "George Phillips Bond", "text": "Era figlio di William Cranch Bond. Alcune fonti gli attribuiscono come anno di nascita il 1826.\nIl suo primo interesse era rivolto allo studio della natura e degli uccelli, ma quando suo fratello maggiore William Cranch Bond Jr. mor\u00ec, egli si sent\u00ec di seguire il padre nel campo dell'astronomia.\nSuccedette a suo padre come direttore dell'Osservatorio del College di Harvard dal 1859 fino alla sua morte. Suo cugino era Edward Singleton Holden, primo direttore del Lick Observatory.\nBond scatt\u00f2 la prima fotografia a una stella (Vega) nel 1850 e di una doppia stella (Mizar) nel 1857; propose di utilizzare le fotografie per misurare la magnitudine della stella.\nScopr\u00ec numerose comete e calcol\u00f2 la loro orbita. Bond studi\u00f2 Saturno e la Nebulosa di Orione.\nInsieme al padre scopr\u00ec Iperione, la luna di Saturno (scoperta individualmente anche da William Lassell).\nOltre al suo contributo all'astronomia, Bond esplor\u00f2 anche le White Mountains nel New Hampshire.\nMor\u00ec di tubercolosi."}
{"id": "2282971", "revid": "729019", "url": "https://it.wikipedia.org/wiki?curid=2282971", "title": "Legio II Gallica", "text": "Legio II Gallica o legio II di Cesare, \u00e8 una legione romana la cui esistenza \u00e8 sicuramente anteriore al 35 a.C. Fu in quella data, infatti, che i suoi veterani si insediarono ad Arausio (l'odierna Orange), dopo che Cesare Ottaviano, il futuro imperatore Augusto, aveva esautorato il rivale Marco Emilio Lepido.\nQuesta legione sarebbe stata arruolata al tempo di Gaio Giulio Cesare nel 48 a.C. come facente parte delle quattro legioni consolari (la legio I, II, III e IV).\nLa Legio II avrebbe militato durante la guerra di Modena nelle file di Marco Antonio.\nAlcuni elementi iconografici desumibili dall'arco trionfale di Orange ne suggeriscono una possibile identificazione con la Legio II Augusta.\nElementi storici.\nTanto l'esistenza che il nome di questa legione vengono dedotti da due elementi:\nL'accostamento dell'epiteto \"Gallica\" alla denominazione della legione, suggerisce un suo probabile impiego in Gallia, prima del suo insediamento ad Arausio.\nSecondo lo studioso britannico Lawrence Keppie, la Legio II era una delle quattro legioni consolari arruolate da Giulio Cesare durante il suo consolato del 48 a.C.; il dittatore la trasfer\u00ec in Macedonia per far parte del corpo di spedizione concentrato in Oriente per la prevista campagna contro i Parti. Dopo il cesaricidio venne trasferita da Marco Antonio in Italia e sbarc\u00f2 a Brindisi insieme ad altre tre legioni, la IV, la \"Martia\" e la XXXV. Rimasta fedele ad Antonio, prese parte durante la guerra di Modena alle aspre battaglie fratricide a Forum Gallorum e a Modena.\nPossibile identificazione con la \"Legio II Augusta\".\nConsiderazioni basate su recenti studi stilistici e architettonici condotti sull'arco trionfale di Orange fanno ritenere possibile la corrispondenza tra questa legione e la successiva Legio II Augusta. Secondo tali acquisizioni stilistiche, l'arco avrebbe infatti assunto la sua forma attuale solo tra la fine del II e l'inizio del III secolo: erano quindi trascorsi circa due secoli dall'epoca in cui l'arco fu eretto per essere poi dedicato a Tiberio, che per questo vien ricordato, nell'occasione, come \"restitutor coloniae\" nel 27 d.C.\nPertanto \u00e8 possibile che le scene raffigurate sull'arco, appartenendo a un'epoca di molto successiva alla sua prima costruzione, abbiano voluto essere una sorta di compendio della storia della citt\u00e0 e della legione nei secoli precedenti, andando indietro fino alla sua fondazione. A questo punto, l'elemento iconografico che permette di ipotizzare l'identit\u00e0 tra le due legioni \u00e8 l'immagine di un legionario romano, sul cui scudo campeggia il simbolo del Capricorno, che era il \"vexillum\" della Legio II Augusta.\nSe si accetta questa identificazione tra le due, se ne deve anche desumere che la \"Legio II Augusta\" sarebbe stata impiegata in Gallia nella decade successiva alla morte di Cesare, per consolidare il controllo romano sulla regione, conquistata non molti anni prima da Giulio Cesare a conclusione delle sue campagne galliche: il suo utilizzo deve essere quindi retrodatato a un'epoca di gran lunga anteriore alla conquista della Britannia, quando la Legio II fu operativa, con effetti devastanti, sotto i comandi del generale romano Vespasiano, il futuro imperatore."}
{"id": "2282973", "revid": "1543377", "url": "https://it.wikipedia.org/wiki?curid=2282973", "title": "Strela (satellite)", "text": "Strela (cirillico: \u0421\u0442\u0440\u0435\u043b\u0430, freccia) \u00e8 una famiglia di satelliti artificiali per comunicazioni militari di sviluppo e fabbricazione sovietica (e poi russa), progettati per operare generalmente in orbita terrestre media. Ne sono stati lanciati centinaia di esemplari di diverse versioni, tra il 1964 ed il 2004.\nSviluppo e caratteristiche generali.\nIl sistema satellitare per comunicazioni militari Strela fu dispiegato sperimentalmente a partire dagli anni sessanta. In particolare, era composto da due tipi di satelliti, che doveva essere in grado di garantire sia le comunicazioni delle forze armate, sia quelle legate ad attivit\u00e0 di intelligence.\nLe prove operative del sistema iniziarono nel 1964, con il lancio e la messa in orbita dei primi Strela-1. Si trattava di una serie di prototipi realizzati nell'ambito dello sviluppo della versione definitiva, chiamata Strela-1M. A partire dall'anno successivo, iniziarono i lanci degli Strela-2, nell'ambito dello sviluppo della successiva versione Strela-2M.\nIl sistema fu accettato dalle autorit\u00e0 militari nel biennio 1973-1974. Una costellazione tipica di Strela era composta da alcune dozzine di Strela-1M ed otto Strela-2M.\nEntrambi i modelli furono sostituiti negli anni novanta dai pi\u00f9 perfezionati Strela-3. In dettaglio, gli Strela-1M furono ritirati dal servizio a partire dal 1992, mentre gli Strela-2M dal 1994.\nA partire dal 2005, \u00e8 stata realizzata una versione perfezionata degli Strela-3. Tali satelliti sono chiamati Rodnik. Inoltre, negli anni novanta, fu sviluppata una variante per utilizzo commerciale, chiamata Gonets-D.\nStrela-1.\nGli Strela-1 (11F610) erano dei satelliti di piccole dimensioni, utilizzati come base per lo sviluppo delle tecnologie necessarie alle versioni successive. La massa degli Strela-1 era di 50\u00a0kg, con un diametro di 75 centimetri. Si trattava di satelliti progettati per operare in medium earth orbit, con un perigeo di 1.432\u00a0km ed un apogeo di 1.488\u00a0km\nIl sistema fu schierato in via sperimentale nel biennio 1964-1965. Complessivamente, ne furono costruiti 29 esemplari, 26 dei quali vennero lanciati con successo mediante lanciatori Kosmos in altrettante missioni Cosmos. Furono sostituiti dai pi\u00f9 moderni Strela-1M.\nGli Strela-1 venivano messi in orbita mediante lanci multipli (da due a cinque esemplari con lo stesso vettore). Uno di questi lanci si risolse in un insuccesso a causa di un problema tecnico al razzo vettore, che per motivi sconosciuti non raggiunse l'orbita.\nStrela-2.\nGli Strela-2 (11F610, nome in codice Pchela) erano satelliti per comunicazioni utilizzati anch'essi come base per lo sviluppo delle tecnologie necessarie alle versioni definitive. Si differivano dai precedenti Strela-1 per le loro maggiori dimensioni (massa tipica: 800\u00a0kg, diametro: 2,04 metri)\nGli Strela-1 operavano in \"medium earth orbit\" (perigeo: 775\u00a0km, apogeo: 800\u00a0km), e vi venivano collocati da vettori Kosmos. Complessivamente, ne furono costruiti cinque esemplari, di cui tre lanciati con successo, tra il 1965 ed il 1968. I lanci falliti furono dovuti al mancato raggiungimento (per cause ignote) dell'orbita. Al contrario degli Strela-1, era necessario un singolo vettore per ogni satellite.\nGli Strela-2 furono sostituiti dai definitivi Strela-2M a partire dagli anni settanta.\nStrela-1M.\nGli Strela-1M (11F625) erano la versione \u201cdi serie\u201d dei precedenti Strela-1. In generale, avevano le stesse dimensioni, ma una massa superiore (61\u00a0kg). L'inclinazione era di 74 gradi, l'apogeo di 1.432\u00a0km ed il perigeo di 1.488\u00a0km (gli stessi valori della versione di pre-serie). L'autonomia di servizio era di sei mesi.\nIl lancio veniva effettuato tramite lanciatori Kosmos-3M, in gruppi da otto, ed i satelliti venivano posti in \"medium earth orbit\". I lanci iniziarono nel 1970, e gli Stela-1M furono accettati dalle autorit\u00e0 militari nel 1973. Furono sostituiti dai pi\u00f9 perfezionati Strela-3 a partire dal 1985, e vennero definitivamente ritirati nel 1992.\nComplessivamente, ne furono costruiti ben 368, 360 dei quali lanciati con successo.\nStrela-2M.\nGli Strela-2M (11F610) erano la versione definitiva degli Strela-2. In generale, erano caratterizzati da maggiori dimensioni (3 metri di lunghezza e 2,04 di diametro) e peso (900\u00a0kg). L'inclinazione era di 74 gradi, l'apogeo di 775\u00a0km ed il perigeo di 800\u00a0km. Dal punto di vista tecnico, utilizzavano un involucro cilindrico del tipo KAUR-1, caratterizzato da un diametro di 2,035 metri, da celle solari ed un sistema di \u201cradiatori\u201d per la regolazione della temperatura montati esternamente. L'autonomia era compresa tra i 24 ed i 36 mesi.\nTali satelliti venivano lanciati singolarmente da vettori Kosmos-3M, e posti in tre orbite planetarie. I lanci iniziarono nel 1970, e gli Strela-2M furono accettati dalle autorit\u00e0 militari nel 1974. Rimasero operativi fino al 1994, quando furono sostituiti dai pi\u00f9 perfezionati Strela-3.\nComplessivamente, ne furono costruiti 52, di cui 49 lanciati con successo in altrettante missioni Cosmos.\nStrela-3.\nGli Strela-3 (17F13) costituivano la seconda generazione di satelliti per comunicazioni militari. Lo sviluppo inizi\u00f2 nel 1973, inizialmente per conto del GRU. In generale, si trattava di satelliti pi\u00f9 grandi e potenti dei precedenti Strela-1M (1,5 metri di lunghezza ed uno di diametro), con una massa superiore di circa quattro volte (220\u00a0kg). L'inclinazione era di 82,6 gradi, l'apogeo di 1.400\u00a0km ed il perigeo di 1.414\u00a0km. I voli di prova iniziarono nel 1985, ed entrarono in servizio nel 1990. Una costellazione completa di Strela-3 era composta da dodici satelliti in due orbite planetarie. Tali satelliti venivano lanciati in gruppi di sei mediante vettori Tsyklon, oppure a coppie mediante lanciatori Kosmos-3M.\nComplessivamente, ne furono costruiti 136, di cui 121 lanciati con successo in altrettante missioni Cosmos fino al 2004. Gli Strela-3 sostituirono sia gli Strela-1M (1992), sia gli Strela-2M (1994).\nDopo il 1991 in seguito alla fine dell'URSS i satelliti Strela-3 passarono alla Russia e il vettore Tsyklon pass\u00f2 all'Ucraina, pertanto dal 1992 i lanci con questo vettore vennero effettuati in collaborazione tra le due nazioni."}
{"id": "2282979", "revid": "767487", "url": "https://it.wikipedia.org/wiki?curid=2282979", "title": "Martyrs (film 2008)", "text": "Martyrs \u00e8 un film del 2008 diretto da Pascal Laugier.\nInsieme ad \"Alta tensione\", \"Frontiers - Ai confini dell'inferno,\" \"\u00c0 l'int\u00e9rieur\" e a \"Calvaire\" ha contribuito a riportare in auge l'horror francese.\n\u00c8 stato presentato in anteprima al 61\u00ba Festival di Cannes, mentre in Italia \u00e8 stato proiettato al Festival Internazionale del Film di Roma.\nTrama.\nLucie, una bambina scomparsa da un anno, viene ritrovata mentre corre ferita e sconvolta lungo una strada. In ospedale i medici scoprono che \u00e8 stata rinchiusa e torturata fisicamente e psicologicamente, ma non c'\u00e8 segno di violenza sessuale. La sparizione rimane un mistero. Un'altra bambina che si trova ospite dell'istituto in cui la protagonista \u00e8 stata collocata, Anna, che \u00e8 diventata nel frattempo amica di Lucie, viene interrogata dalla polizia per tentare di far luce sul rapimento di quest'ultima, ma Anna afferma che Lucie non racconta ci\u00f2 che ha passato e spera che i suoi aguzzini vengano catturati. Intanto Lucie \u00e8 tormentata dalle visioni di una donna mostruosa, che continua ad aggredirla.\nQuindici anni dopo, Lucie ormai adulta irrompe in una casa e uccide a colpi di fucile una famiglia (padre, madre e due figli), dopodich\u00e9 chiama al telefono Anna e le dice che ha finalmente ritrovato le persone che la torturarono anni prima. Anna si reca sul posto e tenta di occultare i cadaveri, ma scopre che la donna (la madre della famiglia sterminata) \u00e8 ancora viva e tenta allora di salvarla. Lucie se ne accorge e uccide anche lei a martellate.\nA questo punto un flashback mostra il momento in cui Lucie, quindici anni prima, scapp\u00f2 dall'edificio in cui era tenuta prigioniera: allora ebbe la possibilit\u00e0 di salvare un'altra ragazza vittima come lei di torture, ma non lo fece, per non rischiare di essere scoperta e uccisa. La ragazza \u00e8 morta e la creatura che tormenta Lucie non \u00e8 altro che la manifestazione del suo senso di colpa per non aver aiutato a fuggire la donna che la implorava. Dopo questo flashback Lucie viene \"assalita\" nuovamente dalla creatura con le sembianze della donna morta. Lucie inizia a tagliarsi le vene delle braccia con un coltello, quindi colpisce ripetutamente il muro con la testa. Infine, resasi conto che non potr\u00e0 mai liberarsi dal suo incubo, corre fuori e decide di uccidersi, tagliandosi la gola sotto gli occhi di Anna.\nSconvolta dall'accaduto, dopo aver telefonato a sua madre, Anna scopre un passaggio segreto che conduce ai sotterranei della casa e l\u00ec trova una ragazza ferita, nuda e incatenata, con una sorta di maschera di ferro a coprirle gli occhi. Anna tenta di aiutare la ragazza e le toglie la maschera dal volto che era stata assicurata con chiodi conficcati nel cranio. Una volta lasciata sola, la giovane ridotta alla follia dalle sevizie e dalla prigionia si procura tagli sulle braccia con un coltello, ma viene abbattuta a colpi di fucile da una donna, che nel frattempo ha fatto irruzione nella casa insieme a un gruppo di uomini.\nAnna viene ammanettata a una sedia e si trova davanti un'anziana signora, che viene chiamata \"Mademoiselle\", che le mostra alcune fotografie raffiguranti uomini e donne torturate, agonizzanti e mutilate, ma ancora vive.\nLa signora spiega ad Anna che l'obiettivo dell'organizzazione che presiede \u00e8 torturare persone, in particolare giovani donne, in maniera metodica e fredda per indurle in stato di estasi (come i martiri di cristiana memoria) e quindi scoprire cosa c'\u00e8 dopo la morte. La signora infatti \u00e8 convinta che le persone si suddividano in \"vittime\" e in \"martiri\". Le prime reagiscono alla sofferenza inflitta loro con la follia e le allucinazioni, proprio come Lucie. Coloro che vengono definiti \"martiri\", invece, resistono all'estrema sofferenza e alla privazione di tutto abbandonandosi, \"accettando\" le torture, fino alla trasfigurazione ed al raggiungimento di uno stato intermedio tra la vita e l'aldil\u00e0. Costoro \"trascendono\" ed entrano in uno stato di 'estasi da martirio'. Mademoiselle pensa che in questo stato un \"martire\" riesca a dare ai vivi testimonianze certe sull'aldil\u00e0.\nAnna viene incatenata ad una sedia all'interno di una stanza buia e lentamente torturata per giorni, fisicamente e psicologicamente, fino ad essere completamente scuoiata (eccetto la pelle del viso). Nonostante ci\u00f2 rimane ancora in vita ed a quel punto Mademoiselle viene convocata per interrogarla ed ottenere risposta a quello che cerca. Tuttavia non si scoprir\u00e0 mai cosa Anna le abbia realmente detto, poich\u00e9 la donna, arrivato il momento di condividere il messaggio agli altri membri della setta, si toglie la vita con un colpo di pistola.\nProduzione.\nPascal Laugier, il regista del film, ha dichiarato di aver voluto realizzare questo film come reazione a un periodo triste della sua vita e di aver voluto creare un film sulla sofferenza e sul suo pessimismo nei confronti del mondo, non scioccare o disgustare gli spettatori.\nLa produzione ha avuto inizialmente varie difficolt\u00e0 nel reperire i fondi, cos\u00ec come nel trovare tecnici e attori disposti a realizzarlo. Il produttore Richard Grandpierre aveva inoltre inizialmente respinto la sceneggiatura, considerandolo un film ai limiti della sopportabilit\u00e0, per poi decidere invece di produrlo comunque certo dello scandalo che avrebbe suscitato. Il film \u00e8 stato infine prodotto con un budget ridotto a 2 milioni di euro e girato in Canada.\nDistribuzione.\nInizialmente il film, in Francia, \u00e8 stato vietato ai minori di 18 anni, cosa che non avveniva da venti anni. In seguito al ricorso dei produttori della pellicola e alle proteste da parte del cast del film, supportati da alcuni registi e attori, contro la censura, il divieto \u00e8 stato abbassato ai minori di 16 anni.\nIn Italia il film \u00e8 stato distribuito da Videa CDE a partire dal 12 giugno 2009, con divieto ai minori di 18 anni.\nRemake.\nNel 2015 \u00e8 stato realizzato un remake di produzione statunitense, diretto da Kevin Goetz e Michael Goetz su una sceneggiatura di Mark L. Smith. Del cast fanno parte Bailey Noble, Troian Bellisario e Kate Burton. Il film si discosta dalla trama originale e ha ricevuto critiche negative."}
{"id": "2282992", "revid": "1543377", "url": "https://it.wikipedia.org/wiki?curid=2282992", "title": "Forma logica", "text": "Una forma logica \u00e8 una rappresentazione in logica del prim'ordine di una frase in lingua naturale. Tale rappresentazione \u00e8 costituita dalla congiunzione logica di predicati concettuali correlati da argomenti comuni. Nomi, verbi, aggettivi, avverbi, pronomi, preposizioni e congiunzioni in una frase danno luogo a un predicato. Le forme logiche possono essere \"decorate\" con significati per disambiguare la semantica delle parole. Un esempio di forma logica \u00e8 il seguente:\n Frase in lingua naturale: Luigi mangia la minestra.\n Forma logica corrispondente: Luigi:n_#1(x1) mangia:v_#2(e1, x1, x2) minestra:n_#1(x2)\nLe forme logiche sono utilizzate da tecniche di elaborazione del linguaggio naturale quali il question answering, l'inferenza, ecc.\nValutazioni.\nSENSEVAL-3 , la competizione internazionale di disambiguazione ha introdotto nel 2004 un task di identificazione delle forme logiche. "}
{"id": "2282995", "revid": "154893", "url": "https://it.wikipedia.org/wiki?curid=2282995", "title": "Meteorite di Hoba", "text": ""}
{"id": "2282997", "revid": "154893", "url": "https://it.wikipedia.org/wiki?curid=2282997", "title": "Hoba (meteorite)", "text": ""}
{"id": "2282998", "revid": "214509", "url": "https://it.wikipedia.org/wiki?curid=2282998", "title": "Logica del prim'ordine", "text": ""}
{"id": "2282999", "revid": "767487", "url": "https://it.wikipedia.org/wiki?curid=2282999", "title": "Babosd\u00f6br\u00e9te", "text": "Babosd\u00f6br\u00e9te \u00e8 un comune dell'Ungheria di 485 abitanti (dati 2001). \u00c8 situato nella provincia di Zala."}
{"id": "2283004", "revid": "111060492", "url": "https://it.wikipedia.org/wiki?curid=2283004", "title": "Mole (fiume)", "text": "Il Mole \u00e8 un fiume del sud est dell'Inghilterra.\nPercorso.\nIl Mole ha origine nel West Sussex vicino all'Aeroporto di Londra-Gatwick e fluisce verso il nord-ovest attraversando la contea del Surrey per 80\u00a0km verso il fiume Tamigi per poi sfociarvi nella localit\u00e0 di Hampton Court Palace.\nIl fiume d\u00e0 il nome al distretto della contea del Surrey, denominato distretto della Mole Valley. \nIl Mole e i poeti.\nIl fiume ha catturato l'immaginazione di molti scrittori e poeti. Nell'estate del 1976 il fiume si \u00e8 prosciugato nel tratto tra Dorking e Leatherhead, dove taglia attraverso la regione del Downs del Nord. Infatti, nelle mappe di John Speed del Surrey del 1611, il fiume \u00e8 rappresentato a fluire sottoterra, sotto una serie di colline. Il nome del fiume non deriverebbe da questo suo fluire sotterraneo (in inglese \"mole\" significa \"talpa\"), bens\u00ec dal latino \"mola\" (mulino) oppure una trasformazione della parola \"Molesey\" (Mul's Island).\nNel Medioevo il nome del fiume era \"Emlyn\"."}
{"id": "2283009", "revid": "228587", "url": "https://it.wikipedia.org/wiki?curid=2283009", "title": "Six-step", "text": ""}
{"id": "2283010", "revid": "149727", "url": "https://it.wikipedia.org/wiki?curid=2283010", "title": "Ferrovia Benevento-Cancello-Napoli", "text": ""}
{"id": "2283012", "revid": "767487", "url": "https://it.wikipedia.org/wiki?curid=2283012", "title": "Baglad", "text": "Baglad \u00e8 un comune dell'Ungheria di 61 abitanti (dati 2001). \u00c8 situato nella provincia di Zala."}
{"id": "2283013", "revid": "154893", "url": "https://it.wikipedia.org/wiki?curid=2283013", "title": "Meteorite di Capo York", "text": ""}
{"id": "2283015", "revid": "767487", "url": "https://it.wikipedia.org/wiki?curid=2283015", "title": "Bagod", "text": "Bagod \u00e8 un comune dell'Ungheria di 1.331 abitanti (dati 2001). \u00c8 situato nella provincia di Zala."}
{"id": "2283016", "revid": "154893", "url": "https://it.wikipedia.org/wiki?curid=2283016", "title": "Meteorite di Toluca", "text": ""}
{"id": "2283018", "revid": "339392", "url": "https://it.wikipedia.org/wiki?curid=2283018", "title": "Meteorite di Odessa", "text": ""}
{"id": "2283020", "revid": "438678", "url": "https://it.wikipedia.org/wiki?curid=2283020", "title": "Grafo orientato", "text": ""}
{"id": "2283021", "revid": "320578", "url": "https://it.wikipedia.org/wiki?curid=2283021", "title": "Passo della foce", "text": ""}
{"id": "2283023", "revid": "154893", "url": "https://it.wikipedia.org/wiki?curid=2283023", "title": "Meteorite di Murchison", "text": ""}
{"id": "2283025", "revid": "154893", "url": "https://it.wikipedia.org/wiki?curid=2283025", "title": "Meteorite di Eagle Station", "text": ""}
{"id": "2283027", "revid": "767487", "url": "https://it.wikipedia.org/wiki?curid=2283027", "title": "Bak (Ungheria)", "text": "Buk \u00e8 un comune dell'Ungheria di 1.784 abitanti (dati 2001). \u00c8 situato nella provincia di Zala."}
{"id": "2283036", "revid": "4252", "url": "https://it.wikipedia.org/wiki?curid=2283036", "title": "Powerfreeze", "text": "I powerfreeze sono una categoria di freeze che vengono eseguiti su di una mano ed in posizione verticale.\nI powerfreeze sono nati negli anni novanta, quando hanno cominciato a svilupparsi i freeze, diventando posizioni pi\u00f9 complesse."}
{"id": "2283043", "revid": "709565", "url": "https://it.wikipedia.org/wiki?curid=2283043", "title": "Stenelao", "text": "Stenelao \u00e8 un personaggio della mitologia greca, menzionato nel libro XVI dell\"Iliade\" di Omero.\nIl mito.\nLe origini.\nStenelao era un giovane troiano figlio di Itemene (o Itemeneo). Come molti suoi coetanei partecip\u00f2 alla difesa di Troia quando questa venne assediata dagli Achei, in seguito al rapimento di Elena, moglie del re spartano Menelao, ad opera del principe troiano Paride.\nLa morte.\nL'eroe mor\u00ec in uno scontro per mano di Patroclo, che scagli\u00f2 una grossa pietra contro il suo collo, recidendone i tendini. Cos\u00ec Stenelao rimase decapitato, e la sua testa rotol\u00f2 nella polvere.\n&lt;poem&gt; \" \"Colp\u00ec Stenelao caro figlio d'Itemene, \"\n\"al collo, con una pietra, e gli spezz\u00f2 i tendini\" \". &lt;/poem&gt;"}
{"id": "2283045", "revid": "339392", "url": "https://it.wikipedia.org/wiki?curid=2283045", "title": "15a Quadriennale d'Arte di Roma", "text": ""}
{"id": "2283055", "revid": "1543377", "url": "https://it.wikipedia.org/wiki?curid=2283055", "title": "Vertice (teoria dei grafi)", "text": "Nella teoria dei grafi, un vertice o nodo \u00e8 l'unit\u00e0 fondamentale di cui i grafi sono costituiti: un grafo consiste in un insieme di vertici e di archi (coppie di vertici, ordinate se diretto, non ordinate altrimenti). Dal punto di vista della teoria dei grafi, i vertici sono trattati come oggetti senza caratteristiche e indivisibili, sebbene ulteriori strutture relative all'applicazione possano essere aggiunte. Ad esempio, una rete semantica \u00e8 un grafo i cui vertici rappresentano concetti o classi di oggetti.\nDue vertici si dicono adiacenti se esiste uno spigolo tra essi. Si definisce grado di un vertice il numero di spigoli aventi origine in esso."}
{"id": "2283067", "revid": "110157", "url": "https://it.wikipedia.org/wiki?curid=2283067", "title": "Municipalit\u00e0 locale di Sundays River Valley", "text": "Sundays River Valley \u00e8 una municipalit\u00e0 locale (in inglese Sundays River Valley Local Municipality) appartenente alla municipalit\u00e0 distrettuale di Sarah Baartman della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 39.863 abitanti.\nLa sede amministrativa e legislativa \u00e8 la citt\u00e0 di Kirkwood e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 EC106.\nGeografia fisica.\nConfini.\nLa municipalit\u00e0 locale di Sundays River Valley confina a nord con quelle di Blue Crane Route e Makana, a est con quella di Ndlambe, a sud con l'Oceano Indiano e con la municipalit\u00e0 metropolitana di Nelson Mandela, a ovest con quella locale di Dr Beyers Naud\u00e9."}
{"id": "2283069", "revid": "599", "url": "https://it.wikipedia.org/wiki?curid=2283069", "title": "Perseo (geometra)", "text": ""}
{"id": "2283071", "revid": "6923", "url": "https://it.wikipedia.org/wiki?curid=2283071", "title": "Honda Jazz", "text": "La Honda Jazz (venduta in alcuni paesi con il nome di Honda Fit) \u00e8 una monovolume di segmento B a 5 porte e 5 posti compatta della casa nipponica Honda, in produzione dal 2001. In Europa ne sono stati venduti 500\u00a0000 esemplari tra il 2001 e il 2009.\nIl nome \"Jazz\" era gi\u00e0 stato usato da Honda anche per una serie di scooter.\nPrima serie (2001-2008).\nLa prima serie \u00e8 stata prodotta dal 2001 al 2008, \u00e8 lunga 385\u00a0cm, larga 168\u00a0cm e alta 153\u00a0cm. Ha un passo di 245\u00a0cm e un bagagliaio di 380 litri.\nDue i motori, solo a benzina: 1.2 litri da 78 CV e 1.4 litri da 83 CV, con cambio manuale a cinque rapporti oppure - in opzione solo per l'unit\u00e0 da 1.4 litri - un automatico CVT che simulava sette rapporti nella modalit\u00e0 sequenziale. Queste le versioni disponibili sul mercato italiano:\nPer quanto riguarda la sicurezza automobilistica la Jazz \u00e8 stata sottoposta ai crash test dell'EuroNCAP nel 2004, ottenendo il risultato di quattro stelle.\nNel 2007 la produzione totale raggiunge quota due milioni.\nSeconda serie (2008-2013).\nLa seconda serie \u00e8 prodotta da fine 2008; mantiene gran parte delle impostazioni stilistiche, telaistiche e meccaniche della precedente serie, seppure con diverse migliorie. Le dimensioni sono aumentate di 5\u00a0cm in lunghezza (390\u00a0cm) e di 2 in larghezza (170\u00a0cm), mentre l'altezza (153\u00a0cm) \u00e8 rimasta immutata. I motori, tutti benzina al momento della presentazione, con potenza di 90 e 99 CV, sono pi\u00f9 potenti del 15-20% e il peso \u00e8 leggermente inferiore. Nel 2009 la Jazz seconda serie \u00e8 stata sottoposta ai crash test EuroNCAP totalizzando il risultato di 5 stelle. Nello stesso anno la produzione degli esemplari europei viene spostata dal Giappone allo stabilimento di Swindon in Inghilterra.\nDi seguito le versioni disponibili in Italia al momento del lancio:\nNel corso del 2011, con l'uscita della versione ibrida, \u00e8 stata sottoposta a un leggero \"restyling\" riguardante, esternamente, gli scudi paraurti e, internamente, il colore della consolle centrale, ora di colore nero anzich\u00e9 grigio chiaro metallizzato. Inoltre il cambio robotizzato i-Shift \u00e8 stato sostituito da un cambio a variazione continua CVT, presente di serie nella versione ibrida.\nQuest'ultima \u00e8 la prima utilitaria ibrida, essendo dotata di un 1.3 a benzina che, per consumare e inquinare poco, \u00e8 accoppiato a un motore elettrico (alimentato da batterie): quando lavorano insieme dispone teoricamente di 98 CV. Il motore elettrico si attiva (in modo leggero) nelle accelerazioni, per aiutare quello termico e risparmiare carburante; mentre nei rallentamenti si trasforma in un generatore che ricarica le batterie che lo alimentano.\nLe versioni ora sono:\nquest'ultime abbinabili al cambio automatico a variazione continua CVT, i cui rapporti possono essere selezionabili manualmente con le levette dietro il volante.\nsono le versioni ibride, che dispongono di serie anche del sistema che spegne il motore alle fermate, e lo riaccende quando si rilascia il freno.\nTerza serie (2013-2019).\nNel 2013 viene presentata la terza generazione che viene prodotta in Giappone nello stesso anno, mentre in Indonesia la produzione incomincia a giugno 2014. In America viene messa in vendita a giugno 2014 e la produzione avviene nello stabilimento di Celaya mentre in Europa arriva sul mercato nell'ottobre 2015. Sottoposta ai crash test EuroNCAP nel 2015 ottiene il risultato di cinque stelle. \nIl motore sul mercato europeo \u00e8 il quattro cilindri 1.3 i-VTEC benzina da 102 cavalli Earth Dreams abbinato ad un cambio manuale a sei marce inedito o all'automatico CVT. Per il modello manuale la velocit\u00e0 massima \u00e8 di 190 km/h e l'accelerazione da 0 a 100 km/h avviene in 11,2 secondi.\nLa versione ibrida \u00e8 equipaggiata con il motore 1.5 i-VTEC quattro cilindri a ciclo Atkinson abbinato ad un cambio doppia frizione a sette marce i-DCD con motore elettrico integrato. Il nuovo sistema permette di migliorare i consumi del 35% rispetto alla precedente Jazz ibrida. Questa versione non \u00e8 mai stata importata in Europa.\nAl salone di Francoforte nell\u2019autunno 2017 viene presentato un restyling che introduce il mercato europeo il pacchetto di sistemi di sicurezza ADAS e il motore 1.5 aspirato a benzina gi\u00e0 disponibile in altri mercati.\nQuarta serie (dal 2019).\nLa quarta generazione ha debuttato nel fine 2019 in Giappone ed \u00e8 sbarcata in Europa dall\u2019estate del 2020. \u00c8 stata progettata secondo la filosofia giapponese \"Yoo no bi\" all\u2019insegna dell\u2019essenzialit\u00e0 stilistica con a capo del progetto Takeki Tanaka.\nIl modello europeo viene venduto solo con motorizzazione ibrida denominata \"e:Hev\" composto da un propulsore 1.5 benzina quattro cilindri i-VTEC abbinato a due motori elettrici e ad una batteria agli ioni di litio. La trasmissione \u00e8 composta da un cambio automatico di tipo e-CVT. Il motore a benzina eroga 97 cavalli e nella modalit\u00e0 ibrida l\u2019intero sistema produce 109 CV totali, la coppia del solo 1.5 \u00e8 di 131 Nm a benzina e di 253 Nm nel funzionamento ibrido e l\u2019accelerazione da 0 a 100 km/h avviene in 9,4 secondi, la velocit\u00e0 massima di 175 km/h. Il motore \u00e8 omologato Euro 6D-Temp. \nIl bagagliaio possiede una volumetria con i tutti i sedili in uso di 298 litri che sale a 1203 litri con i sedili posteriori reclinati (valore misurato al tetto). La versione ibrida dispone di tre modalit\u00e0 di guida: nella EV Drive la batteria alimenta il motore elettrico, nella modalit\u00e0 Hybrid Drive il motore benzina alimenta il generatore elettrico che a sua volta alimenta il motore elettrico e la terza modalit\u00e0 \u00e8 la Engine Drive con il motore a benzina collegato direttamente alle ruote tramite una frizione di blocco, con possibilit\u00e0 di azionare automaticamente il motore elettrico per offrire maggior potenza in accelerazione.\nSul mercato giapponese oltre alla variante ibrida \u00e8 disponibile la variante con il solo motore termico meno costosa: si tratta di un 1.3 (L13B) quattro cilindri a benzina con sistema i-VTEC erogante 97 cavalli e 118 Nm di coppia massima abbinato ad un cambio manuale a 5 rapporti o ad un automatico CVT. \nPer la prima volta sul mercato europeo e giapponese presenta anche una variante di carrozzeria denominata \"Crosstar\" con assetto rialzato di 32 mm ed estetica stile crossover con protezioni in plastica sui paraurti, barre sul tetto, mascherina frontale e passaruota allargati in plastica grezza.\nA novembre 2020 la vettura \u00e8 stata sottoposta ai consueti crash test dell'EuroNCAP ottenendo un punteggio di 5 stelle, grazie soprattutto ai dispositivi di sicurezza attiva e ai sistemi di aiuto alla guida."}
{"id": "2283078", "revid": "22769916", "url": "https://it.wikipedia.org/wiki?curid=2283078", "title": "Winter Consumer Electronics Show", "text": ""}
{"id": "2283079", "revid": "22769928", "url": "https://it.wikipedia.org/wiki?curid=2283079", "title": "Summer Consumer Electronics Show", "text": ""}
{"id": "2283081", "revid": "729019", "url": "https://it.wikipedia.org/wiki?curid=2283081", "title": "Bakt\u00fctt\u00f6s", "text": "Bakt\u00fctt\u00f6s \u00e8 un comune dell'Ungheria di 364 abitanti (dati 2001). \u00c8 situato nella provincia di Zala."}
{"id": "2283082", "revid": "22769947", "url": "https://it.wikipedia.org/wiki?curid=2283082", "title": "WCES", "text": ""}
{"id": "2283086", "revid": "22769965", "url": "https://it.wikipedia.org/wiki?curid=2283086", "title": "SCES", "text": ""}
{"id": "2283088", "revid": "1543377", "url": "https://it.wikipedia.org/wiki?curid=2283088", "title": "Municipalit\u00e0 locale di Ndlambe", "text": " \nNdlambe \u00e8 una municipalit\u00e0 locale (in inglese \"Ndlambe Local Municipality\") appartenente alla municipalit\u00e0 distrettuale di Sarah Baartman della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 54.715 abitanti.\nLa sede amministrativa e legislativa \u00e8 la citt\u00e0 di Port Alfred e il suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 EC105.\nGeografia fisica.\nConfini.\nLa municipalit\u00e0 locale di Ndlambe confina a nord e a ovest con quella di Makana, a est con quella di Ngqushwa (Amatole), a sud con l'Oceano Indiano e a ovest con quella di River Valley."}
{"id": "2283089", "revid": "22769984", "url": "https://it.wikipedia.org/wiki?curid=2283089", "title": "International CES", "text": ""}
{"id": "2283090", "revid": "767487", "url": "https://it.wikipedia.org/wiki?curid=2283090", "title": "Balatongy\u00f6r\u00f6k", "text": "Balatongy\u00f6r\u00f6k \u00e8 un comune dell'Ungheria di 1021 abitanti (dati 2013). \u00c8 situato nella provincia di Zala, sulla sponda settentrionale del lago Balaton."}
{"id": "2283094", "revid": "599013", "url": "https://it.wikipedia.org/wiki?curid=2283094", "title": "Ernia di Richter", "text": "Affinch\u00e9 un'ernia possa essere definita di \"Richter\" il bordo antimesenterico dell'intestino deve protendere nel sacco erniario, ma non fino al punto da interessare l'intera circonferenza dell'intestino stesso.\nStoria.\nIl nome lo si deve al chirurgo tedesco August G. Richter (1742 - 1812)\nEziologia.\nPu\u00f2 manifestarsi in seguito a laparoscopia, e fra le varie patologie associate la gangrena di Fournier."}
{"id": "2283100", "revid": "119991", "url": "https://it.wikipedia.org/wiki?curid=2283100", "title": "Torre di Troia Vecchia", "text": ""}
{"id": "2283110", "revid": "255751", "url": "https://it.wikipedia.org/wiki?curid=2283110", "title": "X-20 Dyna-Soar", "text": ""}
{"id": "2283112", "revid": "119991", "url": "https://it.wikipedia.org/wiki?curid=2283112", "title": "Torre dello Sparviero", "text": ""}
{"id": "2283114", "revid": "123615036", "url": "https://it.wikipedia.org/wiki?curid=2283114", "title": "Julian Marley", "text": "\u00c8 figlio di Bob Marley e Lucy Pounder, membro del movimento Rastafari e autore di musica reggae. Il suo lavoro pi\u00f9 famoso \u00e8 l'album \"Lion in the Morning\", del 1996. Nel 2003 ha pubblicato l'album, \"A Time and Place\".\nBiografia.\nJulian ha trascorso la sua infanzia tra Inghilterra e Giamaica. Comincia a volere diventare un musicista gi\u00e0 da bambino e impara a suonare la tastiera, la batteria, il basso elettrico, la chitarra e altri strumenti. Nel 1989, \u00e8 stato coinvolto insieme con i suoi fratelli Ziggy Marley e Stephen Marley nella creazione dell'etichetta discografica Ghetto Youth International. Nel 1996 pubblica il suo primo album da solista, Lion in the Morning, e intraprende un tour mondiale. Nel 1997, partecipa assieme al fratello Damian Marley al Lollapalooza. Pubblica il suo secondo album \"A Time &amp; Place\" nel 2003 e il suo ultimo album, \"Awake\", nel 2009.\nL'infanzia di Julian fu trascorsa tra Inghilterra e Giamaica. Musical sin da piccolo, ha imparato a suonare la tastiera, la batteria, il basso, la chitarra, tra gli altri strumenti. Insieme ai suoi fratelli Ziggy Marley e Stephen Marley, \u00e8 stato coinvolto con Ghetto Youth International, una societ\u00e0 di produzione, nel 1989. Julian ha pubblicato un album solista, Lion in the Morning, nel 1996 e ha intrapreso un tour mondiale. Lui e suo fratello Damian Marley andarono in tourn\u00e9e con il festival Lollapalooza nel 1997. Il suo secondo album, A Time And Place, fu pubblicato nel 2003. Nel 2008, il governo giamaicano invit\u00f2 Julian e la banda della Rivolta a rappresentare la Giamaica e esibirsi alle Olimpiadi di Pechino.\nIl suo terzo album, \"Awake\" (pubblicato nel 2009), \u00e8 stato nominato per un prestigioso Grammy Award nella categoria Best Reggae Album. Nel 2011 ha partecipato al festival Mawazine che si \u00e8 tenuto a Rabat, in Marocco. Questa \u00e8 stata la richiesta di suo figlio marocchino, Driss Mysti. Nel gennaio 2013 ha tenuto un concerto reggae a Dhaka, in Bangladesh. Nell'agosto 2013 si \u00e8 esibito alle F\u00eates de Gen\u00e8ve a Ginevra, in Svizzera.\nPrimi anni di vita.\n\u00c8 l'unico figlio di Bob Marley che \u00e8 nato nel Regno Unito. Julian \u00e8 cresciuto da sua madre, Lucy Pounder in Inghilterra e farebbe frequenti viaggi in Giamaica per visitare i suoi fratelli. Crescendo, \u00e8 stato circondato da un'atmosfera musicale, che lo ha aiutato a sviluppare rapidamente e ad adottare nello stile di vita musicale. In tenera et\u00e0, ha imparato da solo come padroneggiare basso, batteria, chitarra e tastiere. Alla giovane et\u00e0 di 5 anni, Julian ha registrato il suo primo demo nella casa di famiglia dei Marley a Kingston, in Giamaica. Mentre cresceva, Julian viveva tra Inghilterra e Giamaica e alla fine si ritrov\u00f2 a creare una base di residenza a Miami, in Florida, dove la famiglia possedeva il proprio studio chiamato The Lions Den. Sebbene Julian fosse un giamaicano nel cuore, si dice che attribuisca alla sua educazione britannica una grande influenza sulla sua musica. Julian riflette \"Mi sento privilegiato a far parte delle radici musicali che mio padre, Bob Marley, ha posto in Inghilterra. Non vedo l'ora di mettere in relazione i doni culturali e le creazioni musicali che mi ha conferito.\"\nNel 1993, Julian si trasfer\u00ec in Giamaica per essere pi\u00f9 vicino ai suoi fratelli. Facendo questa mossa, ispir\u00f2 i Marley Brothers a formare il proprio percorso musicale e crearono il gruppo chiamato \"Ghetto Youths Crew\" che era formato da Julian, Stephen, Damian e Kymani Marley: il progetto si \u00e8 rivelato un tale successo che i fratelli si sono ritrovati in tourn\u00e9e negli Stati Uniti per 3 anni: Julian Marley \u00e8 al primo posto nel movimento consapevole della musica rispetto alla maggior parte degli artisti reggae riconosciuti oggi. Julian ha costruito una reputazione stimolante superando i generi musicali. Julian, noto anche come \"Ju Ju\", Marley rimarr\u00e0 un'anima spirituale con un visionario musicale che intraprender\u00e0 una missione internazionale.\nCarriera musicale.\nNel 1996, Julian pubblic\u00f2 il suo album di debutto intitolato \"Lion in the Morning\". Quel primo album ha aiutato il suo lancio nell'opinione pubblica. L'album \u00e8 stato registrato presso i Tuff Gong Studios di Kingston, in Giamaica. Conosciuto anche per essere il recentemente rinnovato Marley Music Studio a Hope Road. Quello era lo stesso studio di registrazione in cui suo padre Bob Marley ha creato alcuni dei suoi lavori pi\u00f9 famosi. Julian ha creato \"Lion in the Morning\" per riflettere sulle sue radici e sulla sua eredit\u00e0 di cui \u00e8 molto orgoglioso. L'album contiene una vasta gamma di musicisti famosi di Owen Reid, Earl Chinna Smith, Tyron Downie, i fratelli Stephen Marley, Cedella Marley e Sharon Marley solo per citarne alcuni. Il disco \u00e8 stato seguito da un tour internazionale di successo con The uprising. Alcune delle tappe del tour sono state il Sumfest della Giamaica e il Sunsplash Show, l'esibizione della famiglia Marley Magic alla Central Park Summer Stage Concert Series di New York e anche territori come Brasile, Giappone e Messico. Insieme a molti successi quell'anno, Julian ebbe anche l'opportunit\u00e0 di lavorare con suo fratello Damian al Lollapalooza Tour. Durante questi periodi in Giamaica, ha studiato molti leggendari veterani che ha guardato come Aston \"Family Man\" Barrett, Earl \"Wire\" Lindo, Tyrone Downie e Earl Smith che hanno ispirato l'uccello canoro. Julian scrisse due canzoni inedite in quel momento intitolate \"Uprising\" e \"What They Did Wrong\" in risposta all'incidente del suo compagno che \u00e8 anche il batterista dei Wailers, Carlton Barrett, assassinato fuori dalla sua casa in Giamaica.\nSuccessivamente, ha formato una band reggae chiamata The Uprising, che \u00e8 stata ispirata dalla sua canzone, composta da giovani musicisti giamaicani. The Uprising e Julian continueranno ad aprirsi per il suo famoso fratello Ziggy Marley e la sua band, The Melody Makers. Ha anche avuto la possibilit\u00e0 di esibirsi con i Wailers, che includeva il figlio di Carlton Barrett che suonava la batteria. Julian ha contribuito a una vasta gamma di elementi musicali nell'album di Lauryn Hill, \"The Miseducation of Lauryn Hill\", che \u00e8 diventato un album premiato. Hanno registrato l'album alla Tuff Gong Records in Giamaica mentre Julian suonava la chitarra in alcuni brani.\nNel 1999, Julian \u00e8 tornato in studio insieme ai suoi fratelli Damian e Stephen e ha iniziato a produrre l'album remix, Chant Down Babylon, che aveva vari artisti rock e hip-hop che coprivano le canzoni di Bob Marley &amp; The Wailers.\nFilantropia.\nJulian Marley \u00e8 un grande umanitario e continua a costruire missioni di beneficenza e contribuisce ancora alla Ghetto Youths Foundation nello spirito di suo padre, Bob Marley. Gli piace restituire ai giovani di varie comunit\u00e0 se si tratta di giocare con i bambini nei campi di calcio di Londra o di offrire il suo tempo libero con concerti di beneficenza. Nel febbraio 2010 Julian e suo fratello Kymani Marley hanno prodotto uno spettacolo di beneficenza \"Miami per Haiti\" che ha raccolto fondi per gli sforzi di soccorso haitiani insieme alla Ghetto Youths Foundation al loro fianco.\nMarley aveva solo 13 anni quando viaggi\u00f2 in Israele nel 1988. Julian si considera un uomo molto religioso che segue la fede di Rastafari e del cristianesimo. Era nel paese per esibirsi e afferma: \"\u00e8 stato spiritualmente edificante\" poter vedere da dove viene Cristo. Molti membri della famiglia Marley hanno gi\u00e0 visitato Gerusalemme, ma questa \u00e8 stata la prima volta che Julian \u00e8 stato invitato per la prima volta ad esibirsi al Barby Club di Tel Aviv durante il suo tour globale. Julian non ha avuto nessun problema ad esibirsi in Israele perch\u00e9 voleva affrontare i problemi in modo diverso mentre in quel periodo c'erano molti boicottaggi nel paese. Afferma \"\u00e8 fantastico viaggiare in tutto il mondo perch\u00e9 non c'\u00e8 posto in cui non sia necessario il messaggio d'amore\". Marley crede ed esprime buone vibrazioni e buone intenzioni. Parla sempre di diffondere il messaggio d'amore attraverso la sua musica. Julian crede nell'importanza di viaggiare per il mondo e diffondere l'amore attraverso la sua religione. Mentre viaggiava attraverso l'Europa, usava la sua musica come antidoto ad un po' 'dell'odio e del terrorismo che si \u00e8 verificato l\u00ec.\nAttualit\u00e0.\nJulian e i suoi fratelli Damian e Stephen hanno ufficialmente incorporato Ghetto Youths International Inc., di propriet\u00e0 di Ziggy Marley e Stephen Marley nel 2002. L'etichetta ha permesso a tutti i fratelli di lavorare a stretto contatto tra loro per collaborazioni musicali. Ci\u00f2 ha anche permesso loro di produrre e pubblicare varie opere con molti artisti per includere il proprio materiale per l'impronta dei giovani del ghetto. Ha portato avanti con successo la tradizione Marley, che consente alla musica di comunicare con un pubblico globale. L'anno seguente Julian ebbe l'opportunit\u00e0 di unirsi e esibirsi con tutti i suoi fratelli al Roots Rock Reggae Festival negli Stati Uniti. Insieme alla famiglia Marley si sono anche esibiti all'Africa Unite in Etiopia nel 2005, in Ghana nel 2006 e in Giamaica nel 2008. Con l'invito del governo giamaicano, i The Uprising e Julian si sono esibiti ai Giochi Olimpici del 2008 a Pechino, in Cina e hanno celebrato con Usain Bolt, vincitore della medaglia d'oro dalla Giamaica.\nIl suo quarto album, \"As I Am\", \u00e8 stato rilasciato il 25 gennaio 2019.\nVita privata.\nMarley aveva una figlia, nata nel 2007, morta nel 2019 a causa di un tumore al cervello."}
{"id": "2283116", "revid": "22770196", "url": "https://it.wikipedia.org/wiki?curid=2283116", "title": "Winter CES", "text": ""}
{"id": "2283117", "revid": "22770212", "url": "https://it.wikipedia.org/wiki?curid=2283117", "title": "Summer CES", "text": ""}
{"id": "2283118", "revid": "938", "url": "https://it.wikipedia.org/wiki?curid=2283118", "title": "Sbarramento elettorale", "text": ""}
{"id": "2283122", "revid": "253269", "url": "https://it.wikipedia.org/wiki?curid=2283122", "title": "Lisa Zane", "text": "Carriera.\nLisa Zane debutta nel 1989 nel film per la televisione \"Heart of Dixie\" e nello stesso anno recita anche in \"Corso di anatomia\". Fra gli altri suoi ruoli degni di nota si possono ricordare \"Cattive compagnie\", \"Nightmare 6 - La fine\" e \"La casa degli omicidi\".\nInoltre la Zane \u00e8 comparsa in numerose serie televisive come \"L.A. Law\" nel ruolo di Melina Paros dal 1992 al 1993, \"E.R. - Medici in prima linea\" nel ruolo di Diane Leeds, \"Profit\", \"Dinotopia\" e \"Roar\". Ha inoltre doppiato il personaggio di She-Hulk nel cartone animato \"L'incredibile Hulk\" del 1996 e il personaggio di Charley in \"Biker Mice from Mars\". Dal 2002 \u00e8 nel cast della miniserie televisiva \"Dinotopia\" nel ruolo della ladra LeSage."}
{"id": "2283123", "revid": "775372", "url": "https://it.wikipedia.org/wiki?curid=2283123", "title": "Dipartimento della difesa nazionale", "text": "Il Dipartimento della difesa nazionale canadese (in inglese \"Department of National Defence\"; in francese \"Minist\u00e8re de la D\u00e9fense nationale\"), conosciuto anche con gli acronimi MDN e DND, \u00e8 il dipartimento del governo del Canada responsabile delle forze armate canadesi.\nIl MDN \u00e8 il pi\u00f9 grande dipartimento federale in termini di personale e finanziamento: ci sono 64.000 membri della forza regolare delle forze armate canadesi, 26.000 membri della forza di riserva primaria ed approssimativamente 29.000 civili impiegati nel MDN. La spesa prevista del dipartimento nell'anno fiscale 2008/2009 \u00e8 di 19,5 miliardi di dollari canadesi, circa 11,7 miliardi di euro. Nel 2006 il governo ha annunciato un programma di spese di 17 miliardi di dollari canadesi (~ 10 miliardi di euro) per i progetti pi\u00f9 importanti.\nFino alla riorganizzazione del governo federale del dicembre 2003, il MDN era responsabile della gestione delle emergenze in Canada, attraverso l'Ufficio di preparazione delle emergenze e delle infrastrutture critiche. Il MDN aveva anche la responsabilit\u00e0 del Centro della sicurezza delle telecomunicazioni, organizzazione formata sia da personale civile che militare.\nIl MDN \u00e8 diretto dal Ministro della difesa nazionale ed ha sede presso il quartier generale della difesa nazionale ad Ottawa.\nStoria.\nIl MDN \u00e8 stato creato con il \"National Defence Act\" il 1\u00ba gennaio 1923 unendo il Dipartimento dei servizi navali, il Dipartimento della milizia e della difesa ed il Consiglio dell'aviazione. Questa operazione aveva il fine di ridurre i costi di amministrazione tra i tre servizi e di migliorare la coordinazione tra le forze di sicurezza nazionali. Il MDN riunisce sotto un unico dipartimento la marina, Royal Canadian Navy, l'esercito canadese e l'aviazione, Royal Canadian Air Force.\nI primi sforzi per integrare la marina, l'esercito e l'aviazione fallirono ed essi mantennero quartier generali diversi. Durante la seconda guerra mondiale furono nominati un Ministro della difesa nazionale aerea ed un Ministro della difesa nazionale marittimo rispettivamente nel maggio e nel luglio 1940, cos\u00ec come pure un Ministro delle munizioni e degli approvvigionamenti. Nel 1946 il MDN torn\u00f2 ad avere un singolo ministro, per cui furono rinnovati gli sforzi per ridurre il raddoppiamento tra i servizi.\nNel 1964 fu creato il Capo di stato maggiore della difesa canadese, sostituendo i capi dei singoli servizi al vertice dell'ufficio militare del Paese ed il 1\u00ba febbraio 1968 i tre enti furono fusi per formare le forze armate canadesi. In una controversa riorganizzazione nell'ottobre del 1972 le branche civile e militare, prima separate, furono unite ad Ottawa per formare il Quartier generale della difesa nazionale, dove le cariche sono assegnate sia a civili che ad ufficiali delle forze armate.\nNel 2007 il governo canadese ha iniziato a riferirsi al dipartimento come \"Difesa nazionale e forze armate canadesi\", comunque il nome ufficiale del dipartimento non \u00e8 stato cambiato:"}
{"id": "2283124", "revid": "729019", "url": "https://it.wikipedia.org/wiki?curid=2283124", "title": "Singapore Telecommunications", "text": "Singapore Telecommunications (spesso abbreviato con SingTel), \u00e8 una societ\u00e0 di telefonia mobile dell'area sudorientale asiatica.\n\u00c8 stato sponsor del Gran Premio di Singapore di Formula 1 dalla stagione 2008 alla stagione 2013."}
{"id": "2283134", "revid": "253269", "url": "https://it.wikipedia.org/wiki?curid=2283134", "title": "Dedee Pfeiffer", "text": "Tra i suoi ruoli pi\u00f9 noti quello nel film \"Fix\" (2008) di Tao Ruspoli dove ha interpretato la parte di Daphne. \nNel 1996 ha lavorato con Jon Avnet per la realizzazione del film \"Qualcosa di personale\", dove ha interpretato la parte di Luanne Atwater.\nNel 2000 \u00e8 protagonista del film \"Schegge di cielo\", dove interpreta la parte di una giovane scrittrice in cerca di un editore.\nNel 2007 ha partecipato all'adattamento del film \"Il Principe e Il Povero\" con i gemelli Sprouse, tratto dall'omonimo libro scritto da Mark Twain.\nSi \u00e8 sposata nel 1996 con il produttore Gregory Fein da cui ha divorziato nel 2001; nello stesso anno si \u00e8 risposata con Santiago A. Gomez ed ha avuto altri due figli e ha divorziato da lui nel 2006; dal 2009 al 2012 \u00e8 stata sposata con Kevin Ryan."}
{"id": "2283139", "revid": "104458", "url": "https://it.wikipedia.org/wiki?curid=2283139", "title": "Schufelberger Egg", "text": "Lo Schufelberger Egg \u00e8 un passo di montagna nel Canton Zurigo, collega la localit\u00e0 di Wernetshausen (comune di Hinwil) con Gibswil (comune di Fischenthal). Scollina a un'altitudine di 990\u00a0m s.l.m."}
{"id": "2283141", "revid": "38120", "url": "https://it.wikipedia.org/wiki?curid=2283141", "title": "Rachel Caspian", "text": ""}
{"id": "2283143", "revid": "88740", "url": "https://it.wikipedia.org/wiki?curid=2283143", "title": "Schallenberg", "text": "Lo Schallenberg \u00e8 un passo di montagna nel Canton Berna, collega la localit\u00e0 di Steffisburg con Wiggen (comune di Escholzmatt-Marbach). Scollina a un'altitudine di 1167\u00a0m s.l.m."}
{"id": "2283145", "revid": "287204", "url": "https://it.wikipedia.org/wiki?curid=2283145", "title": "Angelo Froglia", "text": "Biografia.\nDopo il diploma conseguito presso il liceo artistico, si iscrive all'Accademia di belle arti di Firenze. Nel 1971 affitta un atelier e inizia a dipingere. Nel 1974 partecipa alla Quadriennale di Roma. Nel 1978, come membro di Azione Rivoluzionaria, comp\u00ec un attentato alla sede livornese della Cisnal per il quale scont\u00f2 tre anni e mezzo di prigione. Gi\u00e0 in giovane et\u00e0 viene coinvolto nel consumo di droghe.\nNel 1981 uscito dal carcere torna a Livorno e riprende a dipingere. Nel 1984 avviene il gesto che espone Angelo Froglia su tutti i giornali del mondo: ovvero le teste ritrovate nel fosso della citt\u00e0 di Livorno e attribuite ad Amedeo Modigliani\nFroglia produce anche un video dal titolo \"Peitho e Apate... della persuasione e dell'inganno (Cherchez Modi)\", e nel 1984 viene premiato dalla critica al Torino Film Festival. Dal 1985 Angelo Froglia riprende intensamente a lavorare, anche se la sua salute \u00e8 minata dalla droga; \u00e8 molto prolifico e con i diversi dipinti da lui creati organizza mostre, sia in Italia che all'estero.\nDopo una lunga malattia muore l'11 gennaio del 1997."}
{"id": "2283154", "revid": "110157", "url": "https://it.wikipedia.org/wiki?curid=2283154", "title": "Santelh\u00f6chi", "text": "Il Santelh\u00f6chi \u00e8 un passo di montagna nel Canton Soletta, collega la localit\u00e0 di Egerkingen con B\u00e4renwil (comune di Langenbruck). Scollina a un'altitudine di 797\u00a0m s.l.m."}
{"id": "2283155", "revid": "22770601", "url": "https://it.wikipedia.org/wiki?curid=2283155", "title": "Amiga 500 plus", "text": ""}
{"id": "2283156", "revid": "119991", "url": "https://it.wikipedia.org/wiki?curid=2283156", "title": "Torre di Troia Nuova", "text": ""}
{"id": "2283157", "revid": "31886", "url": "https://it.wikipedia.org/wiki?curid=2283157", "title": "R\u00fcsler", "text": "Il R\u00fcsler \u00e8 un passo di montagna nel Canton Argovia, collega la localit\u00e0 di Oberrohrdorf con Neuenhof. Scollina a un'altitudine di 640\u00a0m s.l.m."}
{"id": "2283159", "revid": "287204", "url": "https://it.wikipedia.org/wiki?curid=2283159", "title": "Tianyulong confuciusi", "text": "Il Tianyulong confuciusi \u00e8 un dinosauro del primo Cretaceo (144-99 milioni di anni fa) i cui resti sono stati trovati nella parte occidentale della provincia di Liaoning, in Cina e descritti scientificamente nel 2009 da Xiao-Ting Zheng, Hai-Lu You, Xing Xu e Zhi-Ming Dong. L'olotipo \u00e8 un esemplare subadulto per il quale \u00e8 stata stimata una lunghezza di circa 70 cm.\nL'animale \u00e8 stato classificato tra gli eterodontosauridi. Il ritrovamento ha esteso la distribuzione geografica di questa famiglia all'attuale Asia e ne ha confermato la presenza nel primo Cretaceo.\nUna caratteristica di questo dinosauro ornistisco \u00e8 la presenza di lunghi filamenti sul corpo che gli studiosi che lo hanno descritto mettono in relazione con le \"protopiume\" e piume gi\u00e0 osservate su diversi saurischi teropodi (per quanto riguarda gli ornitischi, invece, il solo caso di \"qualcosa che si avvicina alle piume\" sono le strutture simili a setole trovate in alcuni esemplari del genere \"Psittacosaurus\"). Questo pu\u00f2 far pensare che strutture come queste fossero presenti gi\u00e0 in un antenato comune di saurischi e ornitischi. L'altra ipotesi \u00e8 che si tratti di strutture simili sviluppatesi per\u00f2 in modo indipendente all'interno dei due gruppi."}
{"id": "2283167", "revid": "767487", "url": "https://it.wikipedia.org/wiki?curid=2283167", "title": "Raten", "text": "Il Raten \u00e8 un passo di montagna tra Canton Zugo e Canton Svitto, collega la localit\u00e0 di Ober\u00e4geri con Biberbrugg (comune di Feusisberg). Scollina a un'altitudine di 1077\u00a0m s.l.m."}
{"id": "2283171", "revid": "118050692", "url": "https://it.wikipedia.org/wiki?curid=2283171", "title": "Kerenzerberg", "text": "Il Kerenzerberg \u00e8 un passo di montagna nel Canton Glarona, collega la localit\u00e0 di Mollis con M\u00fchlehorn. Scollina a un'altitudine di 743\u00a0m s.l.m. nella localit\u00e0 di Filzbach {Glarona Nord}."}
{"id": "2283172", "revid": "599", "url": "https://it.wikipedia.org/wiki?curid=2283172", "title": "Ippopede di Proclo", "text": ""}
{"id": "2283173", "revid": "729019", "url": "https://it.wikipedia.org/wiki?curid=2283173", "title": "Disastro di Curalaba", "text": "Disastro di Curalaba \u00e8 il nome dato ad una battaglia (o attacco a sorpresa) svoltosi tra i conquistadores spagnoli guidati da Mart\u00edn Garc\u00eda \u00d3\u00f1ez de Loyola ed i Mapuche guidati da Pelantaru, in un luogo chiamato Curalaba (che significa pietra rotta in lingua mapudungun), nel Cile meridionale. Questo evento mise fine al periodo di \"Conquista\" della storia cilena.\nStoria.\nIl 21 dicembre 1598 il governatore Mart\u00edn Garc\u00eda O\u00f1ez de Loyola inizi\u00f2 un viaggio verso Pur\u00e9n, insieme a soli 50 uomini. Il secondo giorno si accamparono nei pressi di Curalaba, senza prendere misure di protezione. I Mapuche sapevano della loro presenza, e con la cavalleria guidata da Pelantaru, i tenenti Anganamon e Guaiquimilla e 300 uomini portarono un attacco a sorpresa durante la notte. Preso alla sprovvista, il governatore Garc\u00eda \u00d3\u00f1ez de Loyola e quasi tutti i soldati che lo accompagnavano morirono tentando di difendersi.\nQuesto evento fu chiamato \"Disastro di Curalaba\" dagli spagnoli. Non solo port\u00f2 alla morte del governatore spagnolo, ma la notizia si sparse velocemente tra i Mapuche causando una rivolta generale a lungo preparata dal toqui Paillamachu, che alla fine distrusse i campi e le citt\u00e0 spagnole a sud del B\u00edo B\u00edo nei pochi anni seguenti."}
{"id": "2283174", "revid": "19933", "url": "https://it.wikipedia.org/wiki?curid=2283174", "title": "Battaglia di Curalaba", "text": ""}
{"id": "2283176", "revid": "125269595", "url": "https://it.wikipedia.org/wiki?curid=2283176", "title": "Uranio-235", "text": "L'uranio-235, spesso indicato con il simbolo 235U, \u00e8 l'isotopo dell'uranio con numero di massa pari a 235. Poich\u00e9 il numero di massa \u00e8 la somma del numero di protoni e del numero di neutroni nel nucleo, l'235U, avendo numero atomico 92, ha 143 neutroni. Questo isotopo \u00e8 stato scoperto nel 1935 da Arthur Jeffrey Dempster.\nPresenza in natura.\nEsso \u00e8 presente in natura con un'abbondanza all'incirca di 0,7% (l'isotopo pi\u00f9 abbondante dell'uranio \u00e8 infatti quello di massa 238). L'interesse per l'235U risiede nel fatto che esso \u00e8 in pratica il solo isotopo fissile presente in natura; esso, cio\u00e8, ha una elevata probabilit\u00e0 di subire fissione se bombardato con neutroni termici e la sua fissione \u00e8 accompagnata dall'emissione di un numero di neutroni sufficiente a sostenere una reazione a catena. \nUtilizzo nucleare.\nPoich\u00e9 d'altra parte il 238U ha una elevata probabilit\u00e0 di catturare neutroni, l'uranio naturale raramente pu\u00f2 essere utilizzato in un reattore nucleare, se non in un'unit\u00e0 ad acqua pesante; affinch\u00e9 la reazione a catena rimanga al livello \u201ccritico\u201d \u00e8 dunque preferibile che venga utilizzato combustibile arricchito, ossia con una maggiore percentuale dell'isotopo di massa 235 rispetto all'uranio naturale. L'uranio residuo alla fine del processo di arricchimento viene detto impoverito, in quanto contiene una percentuale di 235U inferiore a quella dell'uranio naturale."}
{"id": "2283180", "revid": "287204", "url": "https://it.wikipedia.org/wiki?curid=2283180", "title": "Ibergeregg", "text": "L'Ibergeregg \u00e8 un passo di montagna nel Canton Svitto, collega la localit\u00e0 di Unteriberg con Svitto. Scollina a un'altitudine di 1406\u00a0m s.l.m."}
{"id": "2283182", "revid": "287204", "url": "https://it.wikipedia.org/wiki?curid=2283182", "title": "Hulftegg", "text": "Lo Hulftegg \u00e8 un passo di montagna tra Canton Zurigo e Canton San Gallo, collega la localit\u00e0 di Steg (comune di Fischenthal) con M\u00fchlr\u00fcti (comune di Mosnang). Scollina a un'altitudine di 954\u00a0m s.l.m."}
{"id": "2283188", "revid": "367445", "url": "https://it.wikipedia.org/wiki?curid=2283188", "title": "Area anticiclonica", "text": ""}
{"id": "2283191", "revid": "106456", "url": "https://it.wikipedia.org/wiki?curid=2283191", "title": "Digitale purpurea", "text": "Digitale purpurea \u00e8 una poesia di Giovanni Pascoli contenuta nei \"Primi poemetti\". Racconta l'incontro tra due donne compagne di studi in convento che riferiscono la loro esperienza di vita. Il titolo della poesia deriva dal nome della pianta \"Digitalis purpurea\".\nFu pubblicata la prima volta nella seconda edizione dell'opera su \"Il Marzocco\" nel 1898.\nTesto.\nSiedono. L'una guarda l'altra. L'una\nesile e bionda, semplice di vesti\ne di sguardi; ma l'altra, esile e bruna,\nl'altra\u2026 I due occhi semplici e modesti\nfissano gli altri due ch'ardono. \u00abE mai\nnon ci tornasti?\u00bb \u00abMai!\u00bb \u00abNon le vedesti\npi\u00f9?\u00bb \u00abNon pi\u00f9, cara.\u00bb \u00abIo s\u00ec: ci ritornai;\ne le rividi le mie bianche suore,\ne li rivissi i dolci anni che sai;\nquei piccoli anni cos\u00ec dolci al cuore\u2026\u00bb\nL'altra sorrise. \u00abE di': non lo ricordi\nquell'orto chiuso? i rovi con le more?\ni ginepri tra cui zirlano i tordi?\ni bussi amari? quel segreto canto\nmisterioso, con quel fiore, fior di\u2026?\u00bb\n\u00abmorte: s\u00ec, cara\u00bb. \u00abEd era vero? Tanto\nio ci credeva che non mai, Rachele,\nsarei passata al triste fiore accanto.\nCh\u00e9 si diceva: il fiore ha come un miele\nche inebria l'aria; un suo vapor che bagna\nl'anima d'un obl\u00eco dolce e crudele.\nOh! quel convento in mezzo alla montagna\ncerulea!\u00bb Maria parla: una mano\nposa su quella della sua compagna;\ne l'una e l'altra guardano lontano.\nII\nVedono. Sorge nell'azzurro intenso\ndel ciel di maggio il loro monastero,\npieno di litanie, pieno d'incenso.\nVedono; e si profuma il lor pensiero\nd'odor di rose e di viole a ciocche,\ndi sentor d'innocenza e di mistero.\nE negli orecchi ronzano, alle bocche\nsalgono melodie, dimenticate,\nl\u00e0, da tastiere appena appena tocche\u2026\nOh! quale vi sorrise oggi, alle grate,\nospite caro? onde pi\u00f9 rosse e liete\ntornaste alle sonanti camerate\noggi: ed oggi, pi\u00f9 alto, Ave, ripete,\nAve Maria, la vostra voce in coro;\ne poi d'un tratto (perch\u00e9 mai?) piangete\u2026\nPiangono, un poco, nel tramonto d'oro,\nsenza perch\u00e9. Quante fanciulle sono\nnell'orto, bianco qua e l\u00e0 di loro!\nBianco e ciarliero. Ad or ad or, col suono\ndi vele al vento, vengono. Rimane\nqualcuna, e legge in un suo libro buono.\nIn disparte da loro agili e sane,\nuna spiga di fiori, anzi di dita\nspruzzolate di sangue, dita umane,\nl'alito ignoto spande di sua vita.\nIII\n\u00abMaria!\u00bb \u00abRachele!\u00bb Un poco pi\u00f9 le mani\nsi premono. In quell'ora hanno veduto\nla fanciullezza, i cari anni lontani.\nMemorie (l'una sa dell'altra al muto\npremere) dolci, come \u00e8 tristo e pio\nil lontanar d'un ultimo saluto!\n\u00abMaria!\u00bb \u00abRachele!\u00bb Questa piange, \u00abAddio!\u00bb\ndice tra s\u00e9, poi volta la parola\ngrave a Maria, ma i neri occhi no: \u00abIo,\u00bb\nmormora, \u00abs\u00ec: sentii quel fiore. Sola\nero con le cetonie verdi. Il vento\nportava odor di rose e di viole a\nciocche. Nel cuore, il languido fermento\nd'un sogno che notturno arse e che s'era\nall'alba, nell'ignara anima, spento.\nMaria, ricordo quella grave sera.\nL'aria soffiava luce di baleni\nsilenz\u00efosi. M'inoltrai leggiera,\ncauta, su per i molli terrapieni\nerbosi. I piedi mi tenea la folta\nerba. Sorridi? E dirmi sentia: Vieni!\nVieni! E fu molta la dolcezza! molta!\ntanta, che, vedi\u2026 (l'altra lo stupore\nalza degli occhi, e vede ora, ed ascolta\ncon un suo lungo brivido\u2026) si muore!\u00bb\nTrattazione.\nLa storia prende spunto da un ricordo di Maria, sorella di Pascoli, che racconta di quando era in convento e le suore le avevano vietato di avvicinarsi a un fiore perch\u00e9 particolare. Da questo racconto Pascoli inventa una storia di una donna \"Maria\" bionda, personificazione della sorella, e di una seconda donna \"Rachele\", bruna di capelli. Queste si rincontrano dopo molti anni, uscite dal convento, e parlando dei ricordi in comune Rachele confessa a Maria di essersi avvicinata al fiore e di averlo odorato. Con questa immagine finale si conclude il componimento. Il fiore \u00e8 interpretato come il pi\u00f9 decadente della letteratura italiana. L'incipit \u00e8 \"in medias res\" e sono presenti analessi. "}
{"id": "2283192", "revid": "118054998", "url": "https://it.wikipedia.org/wiki?curid=2283192", "title": "Gottschalkenberg", "text": "Il Gottschalkenberg \u00e8 un passo di montagna tra Canton Zugo e Canton Svitto, non collega veramente delle localit\u00e0, da in cima si pu\u00f2 scegliere se scendere a Menzingen, Gschw\u00e4nd, Fenstersee, o all'altro passo Raten. Scollina a un'altitudine di 1186\u00a0m s.l.m."}
{"id": "2283193", "revid": "182396", "url": "https://it.wikipedia.org/wiki?curid=2283193", "title": "Legio II (Cesare)", "text": ""}
{"id": "2283198", "revid": "767487", "url": "https://it.wikipedia.org/wiki?curid=2283198", "title": "Futurama - Nell'immenso verde profondo", "text": "Futurama - Nell'immenso verde profondo (\"Futurama: Into the Wild Green Yonder\") \u00e8 il quarto ed ultimo lungometraggio basato sulla serie animata televisiva \"Futurama\", creata da Matt Groening e David X. Cohen.\nTrama.\nI componenti della Planet Express fanno visita ai genitori di Amy, Leo e Inez, i quali distruggono Mars Vegas per costruirne una pi\u00f9 grande. Un gruppo di ecofemministe guidate da Frida Waterfall protesta per la distruzione delle specie viventi del pianeta; incidentalmente per\u00f2 un frammento del suo ciondolo si incastra nel cervello di Fry, donandogli la capacit\u00e0 di leggere nel pensiero. Il comportamento di Leo, capo delle operazioni, fa arrabbiare Leela mentre il professor Farnsworth si lascia corrompere per rilasciare false valutazioni ambientali, scrivendo che le nuove costruzioni non danneggiano l'ambiente o gli animali in via di estinzione. Leela salva una piccola sanguisuga in via d'estinzione, che si attacca alla sua pelle per tutto il tempo.\nFry scopre di avere poteri telepatici grazie all'aiuto di un senzatetto di nome Hutch, il quale lo avverte di stare attento alle \"Forze Oscure\". Intanto Bender conduce una relazione segreta con la moglie del capo della robot mafia. Mentre giocano a minigolf, Leo rivela il suo piano di distruggere il 12% della galassia per poter costruire il pi\u00f9 grande campo da gioco di minigolf mai fatto. Non riuscendo a convincere a parole Leo, Leela entra nel gruppo ecofemminista per impedirgli la costruzione.\nHutch introduce Fry in una societ\u00e0 segreta che cerca di sconfiggere le Forze Oscure e salvare l'ultimo uovo degli Enciclopodi, una specie ormai estinta che evolvendo ha inglobato i DNA di tutte le specie viventi. L'uovo in questione in realt\u00e0 \u00e8 una stella nana viola che rientra nell'elenco di Leo delle cose da distruggere. Di conseguenza Hutch ordina a Fry di conquistare la fiducia di Leo e andare a lavorare da lui. Dopo aver chiesto lavoro, Fry legge la mente di Leo e guadagna lavoro, che consiste nell'eliminare le eco-femministe.\nDurante il suo turno di lavoro, Leo fa imbestialire Amy, che si unisce alle eco-femministe. Ma il lavoro di Fry (da un accenno di Amy) fa insospettire Leela. Le femministe catturano la Planet Express e il suo intero equipaggio, eccetto Bender, che apparentemente viene corrotto dal governatore per eliminare le femministe. Zapp Brandigan si lancia all'inseguimento delle femministe, distruggendo la sua nave e il suo equipaggio. Dopo aver finito il carburante, le femministe prendono alle spalle Zapp, ma a loro volta vengono sottomesse e catturate da Bender.\nLe femministe finiscono cos\u00ec in carcere, ma vengono liberate dallo stesso Bender, che rivela di aver tradito il governatore. A Fry viene un piano per trovare le forze oscure e distruggerle con un marchingegno donatogli da Hutch. Durante la cerimonia per far esplodere la nana viola, le eco-femministe irrompono e catturano il padre di Amy. Fry crede che di essere il membro oscuro e cerca di suicidarsi, attivando il marchingengno. L'oggetto non uccide Fry, ma si scopre che il membro oscuro \u00e8 in verit\u00e0 la sanguisuga raccolta da Leela, che diventa cos\u00ec temporaneamente vulnerabile.\nNel frattempo i vari asteroidi e pianeti del sistema fecondano la stella, dando vita all'Enciclopode. Furiosa la sanguisuga uccide Hutch, ma l'enciclopode lo vendica bruciandola, ma poich\u00e9 Zoidberg ne mangia i resti, la specie delle sanguisughe, e quindi le forze oscure, sono per sempre eliminate. L'enciclopode raccoglie il DNA dell'Homo Sapiens da Hutch e vola via, lasciando confusi i presenti dato che esso raccoglie il DNA solo di specie prossime all'estinzione. Ma prima di poter chiarire la cosa, Zapp, senza nessuna vera ragione, si mette all'inseguimento dell'equipaggio della Planet Express e delle eco-femministe che volano via sulla loro navetta. Poco prima di varcare un varco temporale Fry rivela il suo amore per Leela, e i due si baciano."}
{"id": "2283214", "revid": "287204", "url": "https://it.wikipedia.org/wiki?curid=2283214", "title": "Associazione Milanese del Calcio", "text": "L'Associazione Milanese del Calcio, o A.M.C., \u00e8 stata una delle molte societ\u00e0 calcistiche di Milano che hanno disputato la Prima Categoria negli anni dieci e venti del XX secolo. Non va confusa con la pi\u00f9 celebre Unione Sportiva Milanese, n\u00e9 con l\"'Associazione Calcio Milanese\", squadra sorta solo nel 1920, poi diventata \"A.C. Milanese Corvetto 1920\".\nStoria.\nL'A.M.C., come era spesso abbreviata nelle cronache dell'epoca, fu fondata nel 1913, dall'unione della \"Societ\u00e0 Lambro\" (affiliata alla F.I.G.C. dal 1908), della \"Vigor F.C.\" e del \"Unitas Club\" (gi\u00e0 in vita nel 1908), tutte e tre di Milano. La \"Lambro\" promosse la fusione in quanto aveva conquistato quello stesso anno la promozione in Prima Categoria, ma era in notevoli difficolt\u00e0 economiche e rimasta priva del campo di gioco dopo le prime partite del campionato di Promozione 1912-1913.\nLa nuova societ\u00e0, che aveva la sede in via Correggio a Milano, adott\u00f2 una divisa di colore \"avana\" (una tonalit\u00e0 simile al beige) avente uno scudetto con il simbolo di Milano (croce rossa in campo bianco e biscione) e pantaloncini neri. Il campo casalingo era sito in Strada Vercellese al civico 32, alla periferia ovest di Milano. All'inizio della stagione 1914-1915 si trasferisce presso il \"Campo di Via Monterosa\" (dimensioni: 60x100), all'interno dell'isolato avente numero civico 63, non pi\u00f9 esistente.\nNella stagione 1913-1914 si classific\u00f2 decima ed ultima nel girone lombardo, ottenendo una sola vittoria, 3 pareggi e ben 14 sconfitte. Ripescata, inserita l'anno successivo nel girone \"Lombardia centrale ed Emilia\" and\u00f2 leggermente meglio, con 3 vittorie, 2 pareggi e 5 sconfitte su 10 incontri, che tuttavia non bastarono a mantenere la categoria.\nCon l'entrata dell'Italia nella Prima guerra mondiale nel 1915, la societ\u00e0 si sciolse e non fu pi\u00f9 ricostituita. Nel 1919 i suoi reduci si unirono a quelli del Racing Club Libertas per costituire l'Associazione Calcio Libertas."}
{"id": "2283216", "revid": "767487", "url": "https://it.wikipedia.org/wiki?curid=2283216", "title": "Caio Duilio", "text": ""}
{"id": "2283232", "revid": "22771309", "url": "https://it.wikipedia.org/wiki?curid=2283232", "title": "Pampsichismo", "text": ""}
{"id": "2283235", "revid": "287204", "url": "https://it.wikipedia.org/wiki?curid=2283235", "title": "Candy (album)", "text": ""}
{"id": "2283239", "revid": "339392", "url": "https://it.wikipedia.org/wiki?curid=2283239", "title": "Prima Divisione Femminile 1935", "text": ""}
{"id": "2283244", "revid": "22771389", "url": "https://it.wikipedia.org/wiki?curid=2283244", "title": "Villa Lucarini Saracini", "text": ""}
{"id": "2283245", "revid": "287204", "url": "https://it.wikipedia.org/wiki?curid=2283245", "title": "Balatonmagyar\u00f3d", "text": "Balatonmagyar\u00f3d \u00e8 un comune dell'Ungheria di 523 abitanti (dati 2001). \u00c8 situato nella provincia di Zala, all'estremit\u00e0 sud-occidentale del lago Balaton."}
{"id": "2283249", "revid": "1568601", "url": "https://it.wikipedia.org/wiki?curid=2283249", "title": "Monte Corcovado", "text": "Il Corcovado e uno stratovulcano attualmente quiescente, alto 2300\u00a0m s.l.m. della catena andina situato nel sud del Cile.\nDomina il paesaggio del golfo che porta il suo nome, nella regione di Los Lagos, provincia di Palena a una ventina di chilometri verso sud della capitale cella provincia Chait\u00e9n. La montagna e la regione circostante formano il Parco nazionale del Corcovado di 209.623 ettari. L'ultima attivit\u00e0 eruttiva certa si \u00e8 avuta circa 7.000 anni BP."}
{"id": "2283257", "revid": "1581874", "url": "https://it.wikipedia.org/wiki?curid=2283257", "title": "Louis Abel-Truchet", "text": "Biografia.\nHa studiato all'Acad\u00e9mie Julian dove fu allievo dei pittori Jean-Joseph Benjamin-Constant e Jules Joseph Lefebvre. A partire dal 1891 espose i dipinti, in particolare al \"Salon d'Automne\", al Salon des artistes fran\u00e7ais ed alla \"Soci\u00e9t\u00e9 nationale des beaux-arts\" di cui fu membro nel 1910. Abel-Truchet privilegia soggetti della moderna vita urbana di Parigi e specificamente il quartiere di Montmartre. \u00c8 anche conosciuto come ritrattista e per i suoi paesaggi riportati dai suoi viaggi nel sud della Francia ed in Italia. In occasione di un soggiorno in Tunisia, fece anche dipinti orientalisti.\nVolontario all'inizio della Prima guerra mondiale, fece parte nel 1915 di una squadra pionieristica che si occupava di camuffamento militare. Divenne quindi sottotenente nel 1\u00ba reggimento del genio, fu ferito nel settembre 1918 e mor\u00ec a causa delle sue ferite.\nDue dipinti furono esposti a titolo postumo all'esposizione degli artisti morti per la patria al \"Salone d'automne\" del 1919.\nNel XVII arrondissement di Parigi la via dove si trovava la sede dell'Associazione dei pittori-litografi porta ormai il suo nome."}
{"id": "2283260", "revid": "110157", "url": "https://it.wikipedia.org/wiki?curid=2283260", "title": "\u00dajbarok", "text": "\u00dajbarok \u00e8 un comune dell'Ungheria di 377 abitanti (dati 2001). \u00c8 situato nella provincia di Fej\u00e9r."}
{"id": "2283262", "revid": "1305772", "url": "https://it.wikipedia.org/wiki?curid=2283262", "title": "So Real", "text": ""}
{"id": "2283269", "revid": "729019", "url": "https://it.wikipedia.org/wiki?curid=2283269", "title": "Aubin Hueber", "text": "Biografia.\nProveniente dalle giovanili del Tarbes, suo club di formazione, con il quale esord\u00ec anche in campionato; dal 1988 al Lourdes, con il club rossoblu trov\u00f2 anche la Nazionale, nella quale esord\u00ec nel 1990 da titolare durante un \"test match\" contro l'.\nTrasferitosi al Tolone, vinse nel 1992 il campionato francese; con la partecip\u00f2 ai Cinque Nazioni del e (con vittoria in quest'ultimo) e poi alla in Sudafrica con 3 incontri che per quasi 5 anni furono i suoi ultimi internazionali; fu chiamato altre due volte nel 2000, nella prima edizione del Sei Nazioni e poi in un \"test\" contro la .\nIl 2000 fu anche l'anno in cui Hueber lasci\u00f2 il Tolone per trasferirsi ad Agen per una stagione, poi due stagioni di nuovo al Tarbes e infine, dal 2003 al 2006, anno del suo ritiro da giocatore, ancora una volta al Tolone nel quale, dal 2004, svolse anche il compito di allenatore degli avanti.\nTecnico della Nazionale francese Amateurs dal 2006 al 2007, nell'ottobre 2008 \u00e8 stato richiamato al Tolone per l'incarico di tecnico aggiunto nello staff del neozelandese Tana Umaga, come allenatore degli avanti di mischia; nel 2011 \u00e8 stato sollevato da tale incarico, pur rimanendo a disposizione del club per altri impieghi.\nNel 2007 comment\u00f2 per TF1 gli incontri della Coppa del Mondo di Francia e, prima di tale evento, disput\u00f2 un \"match\" internazionale non ufficiale tra le file del contro l', vinto 36-8 dai sudamericani."}
{"id": "2283270", "revid": "729019", "url": "https://it.wikipedia.org/wiki?curid=2283270", "title": "\u00darhida", "text": "\u00darhida \u00e8 un comune dell'Ungheria di 1.754 abitanti (dati 2001). \u00c8 situato nella provincia di Fej\u00e9r."}
{"id": "2283275", "revid": "729019", "url": "https://it.wikipedia.org/wiki?curid=2283275", "title": "Vajta", "text": "Vajta \u00e8 un comune dell'Ungheria di 963 abitanti (dati 2001). \u00c8 situato nella provincia di Fej\u00e9r."}
{"id": "2283278", "revid": "767487", "url": "https://it.wikipedia.org/wiki?curid=2283278", "title": "V\u00e1l", "text": "V\u00e1l \u00e8 un comune dell'Ungheria di 2.394 abitanti (dati 2001). \u00c8 situato nella provincia di Fej\u00e9r."}
{"id": "2283279", "revid": "1543377", "url": "https://it.wikipedia.org/wiki?curid=2283279", "title": "Cani nel folklore e nella mitologia mesoamericana", "text": "I cani hanno occupato un ruolo importante nel folclore mesoamericano e nella sua mitologia, soprattutto tra il periodo classico e l'era moderna. Secondo una comune credenza della mesoamerica un cane trasporta i morti oltre un corso d'acqua, per poter raggiungere l'aldil\u00e0. I cani appaiono nelle scene dell'oltretomba dipinte sulle ceramiche Maya del periodo classico. Nel preclassico i Chupicaro seppellivano i cani assieme ai morti. Nella grande metropoli del periodo classico di Teotihuacan, sono stati rinvenuti 14 corpi umani depositati in una grotta, molti dei quali di bambini, assieme a tre cani che li avrebbero dovuti guidare nella strada per l'oltretomba.\nIn molte versioni del ciclo di 20 giorni del calendario mesoamericano, il decimo giorno si chiama \"cane\". Questo giorno si chiama \"itzcuintli\" in lingua nahuatl, la lingua degli Aztechi, \"tz'i\"' in K'iche' Maya e \"oc\" in Yucatec Maya. Tra i Mixtechi il decimo giorno era occupato dal coyote, \"ua\".\nI Maya.\nNelle tombe maya del periodo classico sono spesso stati trovati resti animali, quasi sempre cani. Ad esempio, tra le rovine della citt\u00e0 maya di Kaminaljuyu, in Guatemala, fu trovato un cane sepolto con uno scheletro seduto, insieme a offerte votive al morto. I frequenti ritrovamenti di scheletri di cani nelle tombe maya del classico confermano che la credenza secondo cui guiderebbero le anime nel viaggio ultraterreno era viva gi\u00e0 allora.\nIl cane veniva spesso rappresentato nell'atto di portare una torcia all'interno dei codici maya, il che potrebbe essere un riferimento al fatto che nella tradizione maya fu il cane a donare il fuoco agli uomini.\nNel Popol Vuh postclassico del Maya K'iche' dell'entroterra guatemalteco, cani e tacchini uccidono le persone per vendicarsi del fatto che erano stati sconfitti. Le persone che riescono a fuggire da questo destino vengono trasformate in scimmie.\nGli Aztechi e i loro contemporanei.\nNella mitologia azteca i Quattro Soli scompaiono in una grande inondazione. Un uomo e una donna sopravvivono e approdano su una spiaggia, dove subito accendono un fuoco per arrostire del pesce. Il fumo prodotto dal fal\u00f2 scombussola le stelle Citlalatonac e Citlalicue, facendo infuriare il grande dio Tezcatlipoca. Nella sua furia taglia le loro teste cucendole sui loro posteriori, e creando i primi cani.\nTra gli Aztechi il dio Xolotl era un cane mostruoso. Durante la creazione del quinto sole, Xolotl fu cacciato dalla Morte e le fugg\u00ec trasformandosi prima in un germoglio di mais, poi in foglie di maguey e infine in una salamandra in una pozza d'acqua. La terza volta la Morte trov\u00f2 Xolotl, lo intrappol\u00f2 e lo uccise. Tre importanti generi alimentari furono prodotti da corpo di questo cane mitologico. Mictlantecuhtli, Signore della Morte, possiede le ossa dei morti nell'oltretomba. Xolotl scese negli inferi per rubare queste ossa in modo da poter rinascere nella creazione del Quinto sole. Xolotl riusc\u00ec a recuperare le ossa riportando in vita l'uomo trafiggendone il pene. Xolotl era visto come reincarnazione del pianeta Venere e come Stella della Sera (quella del mattino era il fratello Quetzalcoatl). Xolotl era il compagno canino del Sole, e ne seguiva il percorso sia nel cielo sia nel mondo sotterraneo. La forte connessione di Xolotl col mondo ultraterreno, la morte e i morti \u00e8 dimostrata dai simboli che lo accompagnano. Nel Codice Borbonicus Xolotl viene raffigurato con un coltello in bocca, un simbolo di morte, ed ha capelli neri mossi come i capelli portati dagli dei della morte.\nIl quattordicesimo periodo di 13 giorni del calendario rituale \"tonalpohualli\" inizia con il giorno di \"ce itzcuintli\" (1-cane) e si dice che le persone, soprattutto i re, siano molto fortunati quel giorno. Il decimo giorno del calendario agricolo di 20 giorni di \"xiuhpohualli\", \"itzcuintli\" (cane), era comandato da Mictlantecuhtli, sinistro dio della morte. Nel postclassico, quando moriva un comune cittadino azteco, doveva passare attraverso ognuno dei nove livelli di Mictlan, il mondo sotterraneo. Il Mictlan veniva raggiunto solo dopo quattro anni di viaggio, accompagnati da un cane che era stato cremato con il deceduto. Il primo livello del Mictlan si chiamava Apanoayan (\"dove uno attraversa il fiume\"), noto anche come Itzcuintlan (\"il luogo dei cani\") a causa dei tanti cani che girovagavano sulla vicina costa. Il cane che avrebbe riconosciuto il proprio padrone lo avrebbe accompagnato oltre il fiume sulla schiena. In alcuni racconti il cane sulla riva si comporta diversamente a seconda del colore; quelli gialli portano l'anima oltre il fiume, mentre quelli bianchi si rifiutano perch\u00e9 si sono gi\u00e0 bagnati, e quelli neri si rifiutano perch\u00e9 hanno gi\u00e0 nuotato nel fiume o perch\u00e9 sono sporchi.\nNel folclore azteco l'Ahuizotl era un mostro d'acqua simile a un cane con una mano posizionata alla fine della coda a spirale. Si dice che abitasse sott'acqua nei pressi delle coste e che trascinava sotto le persone affogandole. Le anime delle vittime sarebbero state portate a Tlalocan, uno dei tre paradisi aztechi. Una simile credenza esisteva tra i vicini Taraschi, dove la divinit\u00e0 canina era chiamata Uitzimengari e salvava le anime delle persone affogate accompagnandole oltre l'acqua fino alla Terra di Morti.\nFolclore moderno.\nAttualmente i Chinantechi e i Mixe di Oaxaca (stato) credono che un cane nero aiuter\u00e0 le persone morte ad attraversare un corso d'acqua, fiume o mare, fino a raggiungere la terra dei morti. Gli Huitzilani credono che un cane porti i morti oltre l'acqua per arrivare nella casa sotterranea del diavolo.\nIn buona parte del Messico si crede che gli stregoni cattivi siano in grado di trasformarsi in cani neri per poter cacciare il bestiame dei vicini. Negli stati del Messico centrale (come Oaxaca, Tlaxcala e Veracruz) uno stregone \u00e8 noto come Nahual, nella penisola dello Yucat\u00e1n prendono il nome di \"huay chivo\". Un altro cane soprannaturale nel folclore dello Yucat\u00e1n \u00e8 il \"huay pek\" (cane-strega in Maya Yucatec), un enorme cane nero fantasma che attacca chiunque incontri, e che si dice essere la reincarnazione del Kakasbal, uno spirito maligno.\nUna storia popolare di Tlaxcala parla di alcuni cacciatori che videro un enorme cane nero di notte e decisero di catturarlo. Fugg\u00ec quando si avvicinarono, e cos\u00ec un cacciatore gli spar\u00f2, ferendolo a una gamba. Seguendo il sangue lasciato dall'animale giunsero fino alla ricca casa di un contadino, il cui proprietario era ferito a una gamba. Rinunciarono alla caccia e andarono al villaggio vicino, dove gli abitanti locali gli dissero che si trattava di un \"nahual\" che poteva trasformarsi in cane.\nTzeltal e Tzotzil delle colline del Chiapas messicano affermano che un cane bianco si sia accoppiato con Eva durante la Terza Creazione, dando alla luce la razza europea, mentre un cane giallo fosse all'origine degli indigeni.\nUna storia Jakaltek dell'entroterra guatemalteco racconta di come il primo cane fu testimone della creazione del mondo e di come sia corso ovunque raccontando a tutti i segreti della creazione. Hunab' Kuh, il Dio-Creatore, si arrabbi\u00f2 e scambi\u00f2 la testa del cane con la coda. Ora, ogni volta che un cane vuole raccontare i propri segreti, non pu\u00f2 parlare ma solo scodinzolare."}
{"id": "2283280", "revid": "834", "url": "https://it.wikipedia.org/wiki?curid=2283280", "title": "Zone Labs", "text": ""}
{"id": "2283281", "revid": "439868", "url": "https://it.wikipedia.org/wiki?curid=2283281", "title": "Vereb", "text": "Vereb \u00e8 un comune dell'Ungheria di 803 abitanti (dati 2001). \u00c8 situato nella provincia di Fej\u00e9r."}
{"id": "2283282", "revid": "337866", "url": "https://it.wikipedia.org/wiki?curid=2283282", "title": "Associazione Milanese Calcio", "text": ""}
{"id": "2283283", "revid": "1305772", "url": "https://it.wikipedia.org/wiki?curid=2283283", "title": "ZoneAlarm", "text": ""}
{"id": "2283287", "revid": "110157", "url": "https://it.wikipedia.org/wiki?curid=2283287", "title": "B\u00f6\u00f6ler", "text": "B\u00f6\u00f6ler e un passo della Svizzera nel canton Argovia che collega la localit\u00e0 di Sch\u00f6ftland a Unterkulm."}
{"id": "2283288", "revid": "767487", "url": "https://it.wikipedia.org/wiki?curid=2283288", "title": "V\u00e9rtesacsa", "text": "V\u00e9rtesacsa \u00e8 un comune dell'Ungheria di 1.783 abitanti (dati 2001). \u00c8 situato nella provincia di Fej\u00e9r."}
{"id": "2283289", "revid": "339392", "url": "https://it.wikipedia.org/wiki?curid=2283289", "title": "San Vitale (Bologna)", "text": ""}
{"id": "2283294", "revid": "1494169", "url": "https://it.wikipedia.org/wiki?curid=2283294", "title": "Fossolo", "text": ""}
{"id": "2283295", "revid": "110157", "url": "https://it.wikipedia.org/wiki?curid=2283295", "title": "V\u00e9rtesbogl\u00e1r", "text": "V\u00e9rtesbogl\u00e1r \u00e8 un comune dell'Ungheria di 945 abitanti (dati 2001). \u00c8 situato nella provincia di Fej\u00e9r."}
{"id": "2283299", "revid": "110157", "url": "https://it.wikipedia.org/wiki?curid=2283299", "title": "Z\u00e1moly", "text": "Z\u00e1moly \u00e8 un comune dell'Ungheria di 2.216 abitanti (dati 2001). \u00c8 situato nella provincia di Fej\u00e9r."}
{"id": "2283302", "revid": "767487", "url": "https://it.wikipedia.org/wiki?curid=2283302", "title": "Zichy\u00fajfalu", "text": "Zichy\u00fajfalu \u00e8 un comune dell'Ungheria di 944 abitanti (dati 2011). \u00c8 situato nella provincia di Fej\u00e9r."}
{"id": "2283304", "revid": "88740", "url": "https://it.wikipedia.org/wiki?curid=2283304", "title": "Lame", "text": "Lame o Lam\u00e9 pu\u00f2 riferirsi a:"}
{"id": "2283305", "revid": "486946", "url": "https://it.wikipedia.org/wiki?curid=2283305", "title": "Museo del Patrimonio Industriale", "text": ""}
{"id": "2283306", "revid": "22772066", "url": "https://it.wikipedia.org/wiki?curid=2283306", "title": "Lincoln Center for the Performing Arts", "text": ""}
{"id": "2283307", "revid": "767487", "url": "https://it.wikipedia.org/wiki?curid=2283307", "title": "B\u00f6zbergpass", "text": "B\u00f6zbergpass \u00e8 un valico della Svizzera nel canton Argovia, collega la localit\u00e0 di Frick con quella di Brugg . Scollina a un'altitudine di 569\u00a0m s.l.m."}
{"id": "2283308", "revid": "63756", "url": "https://it.wikipedia.org/wiki?curid=2283308", "title": "MAMbo", "text": ""}
{"id": "2283309", "revid": "767487", "url": "https://it.wikipedia.org/wiki?curid=2283309", "title": "Bicske", "text": "Bicske \u00e8 una citt\u00e0 dell'Ungheria di 11.160 abitanti (dati 2001). \u00c8 situata nella provincia di Fej\u00e9r.\nStoria.\nIl primo dovumento ufficiale che nomina la citt\u00e0 \u00e8 datato 1306, ai quei tempi era chiamata \"Bykche\", \"Biccke\", \"Bykcze\", \"Biczke\", \"Bitske \". Il nome della famiglia \"Byckche\" \u00e8 conosciuto fin dal 1258 quando ricevettero numerosi territori dal Re.\nDal 1596 divenne parte dell'Impero Ottomano. Il conte Adam Batthyany compr\u00f2 i terreni della citt\u00e0 nel 1642 e costru\u00ec il castello che divenne la sua residenza.\nNel XVIII secolo divenne una citt\u00e0 ben sviluppata sotto il profilo economico e culturale. La famiglia Batthyany costru\u00ec un osservatorio astronomico e un piccolo castello (\"Hegyi-kastely\") per gli astronomi."}
{"id": "2283313", "revid": "135224", "url": "https://it.wikipedia.org/wiki?curid=2283313", "title": "Religione presbiteriana", "text": ""}
{"id": "2283322", "revid": "767487", "url": "https://it.wikipedia.org/wiki?curid=2283322", "title": "Skolta Esperanto-Ligo", "text": "La Skolta Esperanto-Ligo (SEL) riunisce scout di tutto il mondo che parlano l'Esperanto.\nOrigini.\nIl terzo Congresso Universale di Esperanto si tenne nel 1907 a Cambridge, in Inghilterra. \u00c8 probabile che Robert Baden-Powell, che proprio in quel periodo stava ponendo le fondamenta dello scautismo, ne fosse a conoscenza.\nInfatti, dopo il campo di Brownsea Island, Baden-Powell stava terminando di scrivere \"Scouting for Boys\" (Scautismo per ragazzi), il libro che avrebbe lanciato del metodo scout. Il primo volume della serie usc\u00ec il 15 gennaio 1908 e la serie ebbe tale successo che nel maggio dello stesso anno venne pubblicato tutto unito. Nel terzo libretto, B.-P. sugger\u00ec che gli scout avrebbero dovuto fare uso della lingua internazionale Esperanto come \"lingua segreta dell'esploratore\". Il passaggio in questione fu rimosso in alcune edizioni successive, comunque diceva\nIl fatto che Baden-Powell cit\u00f2 l'Esperanto in Scouting for Boys \u00e8 interessante poich\u00e9 Baden-Powell aveva a cuore l'Esperanto, egli ne parl\u00f2 molto con sua moglie, Lady Olave Baden-Powell. Infatti, dopo la morte di B-P, in una lettera del 1950 alla dottoressa Lydia DeVilbis, Lady Olave scrisse:\nLa signora Roosevelt era, al momento di questa lettera, presidente del comitato dei diritti dell'uomo delle Nazioni Unite. Questo forse hanno contribuito a preparare il terreno per le raccomandazioni dell'UNESCO in favore dell'esperanto proclamate nel 1954 e nel 1985.\nIn seguito alla diffusione dello scautismo nel 1907, divenne presto evidente a molti che gli scout avrebbero davvero potuto raggiungere l'obbiettivo della fraternit\u00e0 internazionale. Alexander William Thompson, capo di una truppa inglese, ebbe l'idea in un campo di battaglia francese nel 1918 di fondare una organizzazione internazionale scout di lingua Esperanto per sostenere l'amicizia internazionale e lo scambio di servizi. Al fine di superare i problemi linguistici, raccomand\u00f2 l'Esperanto come un mezzo di comunicazione internazionali. Lo stesso anno vide la fondazione della League of Esperanto-speaking Scouts, che fu la seconda organizzazione scout internazionale, prima della formazione della Organizzazione Mondiale del Movimento Scout. Molto \u00e8 sconosciuto di ci\u00f2 che Baden-Powell pensava dell'Esperanto, ma gli piaceva l'idea di un'organizzazione internazionale Scout; due anni pi\u00f9 tardi, nel 1920, fu fondato il Bureau Mondiale dello Scautismo, senza per\u00f2 l'utilizzo dell'Esperanto, con inglese e francese come lingue ufficiali.\nThompson divenne presidente della League of Esperanto-speaking Scouts, e suo fratello K. Graham Thompson, il Segretario d'Onore. Successivamente, Norman Booth, un altro capo scout britannico divent\u00f2 Segretario Generale d'Onore e si separ\u00f2 dal movimento con il tesoriere D.H. David per organizzare la Skolta Esperanto Ligo (SEL). Questa nuova associazione ha organizzato molteplici campi scout internazionali per raggiungere i suoi obiettivi e per testare l'uso dell'Esperanto nello scautismo: nel 1922 nei Paesi Bassi, nel 1923 in Belgio, nel 1924 in Danimarca, nel 1925 in Spagna, nel 1926 in Cecoslovacchia (ci furono anche delle trasmissioni di radio in Praga, sull'uso dell'Esperanto nello scautismo), nel 1927 in Spagna, nel 1928 in Belgio, nel 1929 durante il Jamboree mondiale in Inghilterra, nel 1930 nei Paesi Bassi, un campo nel quale partecip\u00f2 un membro SEL, Harold Wilson, che sarebbe diventato primo ministro inglese nel mandato 1964-1970 e di nuovo nel mandato 1974-1976). Quasi 100 scout esperantisti da 18 paesi, anche lontani come il Giappone, parteciparono al Jamboree mondiale del 1929 di Birkenhead.\nUlteriori sviluppi.\nIl 22 agosto 1969 la Skolta Esperanto-Ligo present\u00f2 ufficialmente il primo libro scout in Esperanto \"\u0134amborea Lingvo\" (La lingua del Jamboree), ai membri della conferenza mondiale scout, tenuta ad Helsinki. Una nuova versione fu pubblicata nel 1995. \"La Skolta Mondo\" \u00e8 il bollettino ufficiale della SEL."}
{"id": "2283326", "revid": "1543377", "url": "https://it.wikipedia.org/wiki?curid=2283326", "title": "Parco marino della Grande barriera corallina", "text": "Il Parco marino della Grande barriera corallina si trova lungo la costa nord-orientale dell'Australia e copre e protegge gran parte della barriera corallina australiana.\nIn superficie si possono vedere migliaia di isole e isolotti, mentre sotto la superficie vi sono banchi corallini.\nTerritorio.\nIl parco si sviluppa ad est delle coste del Queensland, a partire dalla penisola di Capo York (latitudine 10\u00b0 41' S) estendendosi ad est sino al limite della grande barriera corallina (longitudine 145\u00b0 19' 33\" E).\nBiodiversit\u00e0.\nIl parco ospita una ampia variet\u00e0 di forme di vita, tra cui molte specie protette, alcune delle quali endemiche di questo ecosistema.\nMolto ricca ovviamente la popolazione dei coralli, presente con oltre 400 specie, appartenenti sia agli Esacoralli che agli Octocoralli. La maggior parte di queste specie \u00e8 coinvolta in fenomeni di sincronismo riproduttivo, con massiva produzione di gameti (cosiddetto \"mass spawning\"), regolati dalle variazioni stagionali di luce e temperatura e dai cicli lunari.\nSono state censite trenta specie di balene, delfini e focene tra cui la balenottera minore (\"Balaenoptera acutorostrata\"), la megattera (\"Megaptera novaeangliae\") e la susa indopacifica (\"Sousa chinensis\"). Sono presenti anche ampie popolazioni di dugongo (\"Dugong dugon\").\nNella barriera vivono oltre 1.500 specie di pesci, tra cui i pesci pagliaccio, numerose specie di Lutjanidae, 49 specie di pesci ago e nove specie di cavallucci marini. Sono state censite inoltre circa 125 specie di squali, mante e chimere.\nSei specie di tartarughe marine si riproducono in questa area: la tartaruga liuto (\"Dermochelys coriacea\"), la tartaruga embricata (\"Eretmochelys imbricata\"), la tartaruga comune (\"Caretta caretta\"), la tartaruga a dorso piatto (\"Natator depressus\"), la tartaruga bastarda olivacea (\"Lepidochelys olivacea\") e la tartaruga verde (\"Chelonia mydas\"). \nNelle mangrovie e nelle paludi salate costiere vive il coccodrillo marino (\"Crocodylus porosus\").Nelle acque della barriera vivono 17 specie di serpenti di mare (Hydrophiinae), pi\u00f9 comuni nelle acque calde della parte meridionale del parco, sino a 50 m di profondit\u00e0.\nNel parco vivono 175 specie diverse di uccelli tra cui l'aquila pescatrice panciabianca (\"Haliaeetus leucogaster\"), il piccione imperiale australiano (\"Ducula spilorrhoa\") e la sterna di Dougall (\"Sterna dougallii\").\nLa barriera corallina ospita quasi 5.000 specie di molluschi, tra cui la \"Tridacna gigas\", nonch\u00e9 varie specie di nudibranchi e conidi.\nSono segnalate inoltre almeno 330 specie di ascidie e 300\u2013500 specie di briozoi.\nGli ambienti acquatici ospitano oltre 500 specie di alghe e almeno 15 specie di fanerogame marine (Alismatales) che formano vere e proprie praterie sottomarine, che attraggono sia i dugonghi che le tartarughe, che se ne nutrono, che svariate specie di pesci che vi trovano rifugio.I generi pi\u00f9 comuni sono \"Halophila\" (Hydrocharitaceae) e \"Halodule\" (Cymodoceaceae).\nLe numerose isole che ricadono nel territorio del parco ospitano oltre 2.000 specie di piante, sia arboree che erbacee. La maggiore concentrazione di biodiversit\u00e0 botanica si osserva nelle isole Whitsunday ove sono state censite 1.141 specie.\nIn corrispondenza delle aree estuarine costiere si sviluppano numerose formazioni di mangrovia e paludi costiere salate che complessivamente coprono un'area di circa 3800 km\u00b2. Sono state censite 39 specie differenti di mangrovie, tra cui un ibrido (\"Lumnitzera \u00d7 rosea\") esclusivo di quest'area. Tra le specie epifite ospitate nei mangrovieti meritano una menzione la pianta mirmecofila \"Myrmecodia beccarii\" e l'orchidea \"Dendrobium mirbelianum\"."}
{"id": "2283328", "revid": "36426", "url": "https://it.wikipedia.org/wiki?curid=2283328", "title": "Ginna", "text": ""}
{"id": "2283330", "revid": "38120", "url": "https://it.wikipedia.org/wiki?curid=2283330", "title": "Corra", "text": ""}
{"id": "2283332", "revid": "729019", "url": "https://it.wikipedia.org/wiki?curid=2283332", "title": "Legio I (Cesare)", "text": "La legio I era un'unit\u00e0 militare romana di epoca tardo repubblicana, che sembra sia stata formata da Gaio Giulio Cesare nell'anno di consolato del 48 a.C., come facente parte delle quattro legioni consolari (la legio I, II, III e IV). Arruolata per combattere contro Gneo Pompeo Magno, prese parte alla successiva battaglia di Farsalo.\nStoria.\nDopo l'assassinio di Cesare nel 44 a.C., se rimase in un primo momento con Emilio Lepido, l'anno successivo giur\u00f2 fedelt\u00e0 ad Ottaviano e con lo stesso rimase fino alla battaglia di Azio del 31 a.C., in seguito alla quale sembra sia confluita nella I \"Augusta\". Combatt\u00e9, quindi in Sicilia negli anni 38-36 a.C., con base \"Puteoli\", contro Sesto Pompeo, figlio dello scomparso Gneo Pompeo Magno."}
{"id": "2283334", "revid": "22772277", "url": "https://it.wikipedia.org/wiki?curid=2283334", "title": "Legio III (Marco Antonio)", "text": ""}
{"id": "2283335", "revid": "339392", "url": "https://it.wikipedia.org/wiki?curid=2283335", "title": "Skolta Esperanta Ligo", "text": ""}
{"id": "2283337", "revid": "729019", "url": "https://it.wikipedia.org/wiki?curid=2283337", "title": "Legio III (Cesare)", "text": "La legio III era un'unit\u00e0 militare romana di epoca tardo repubblicana, che sembra sia stata formata da Gaio Giulio Cesare nell'anno di consolato del 48 a.C., come facente parte delle quattro legioni consolari (la legio I, II, III e IV). Arruolata per combattere contro Gneo Pompeo Magno, prese parte alla successiva battaglia di Farsalo.\nStoria.\nLa legione prese parte alla guerra civile tra Cesare e Pompeo, combattendo nella battaglia di Farsalo (48 a.C.) e in quella di Munda (45 a.C.). Alla morte di Cesare la III entr\u00f2 a far parte dell'esercito di Marco Antonio, uno dei membri del secondo triumvirato. La legione combatt\u00e9 nell'esercito opposto da Fulvia e Lucio Antonio contro Ottaviano che si arrese al futuro primo imperatore romano a Perugia, nell'inverno del 41 a.C.\nSuccessivamente la III legione fu impiegata da Marco Antonio nella sua grande campagna partica del 36 a.C.; la III legione \u00e8 l'unica formazione dell'esercito romano citata da Plutarco nella sua narrazione della campagna contenuta nella biografia di Marco Antonio.\nDopo la sconfitta definitiva di Antonio nella battaglia di Azio (31 a.C.), la \"legio III\", venne soprannominata \"Gallica\" in onore del suo fondatore, Cesare, rimanendo attiva tra le legioni che composero il nuovo esercito romano dopo la riforma augustea: venne, quindi, posizionata in Siria a presidiarne la provincia lungo il \"limes\" orientale."}
{"id": "2283338", "revid": "729019", "url": "https://it.wikipedia.org/wiki?curid=2283338", "title": "Legio IIII (Cesare)", "text": "La legio IIII nelle iscrizioni (oppure IV) era un'unit\u00e0 militare romana di epoca tardo repubblicana, che sembra sia stata formata da Gaio Giulio Cesare nell'anno di consolato del 48 a.C., come facente parte delle quattro legioni consolari (la legio I, II, III e IV). Arruolata per combattere contro Gneo Pompeo Magno, prese parte alla successiva battaglia di Farsalo.\nStoria.\nCesare form\u00f2 la IIII legione con legionari italici in occasione della guerra civile contro Pompeo: dopo aver attraversato il Rubicone, il futuro dittatore a vita cre\u00f2 la IIII legione prima di attraversare l'Adriatico e inseguire i suoi nemici in Grecia. La Legio IIII entr\u00f2 in azione nella battaglia di Dyrrhachium (48 a.C.) e in quella di Farsalo, nella quale Cesare sconfisse Pompeo, in seguito alla quale sembra sia stata rinominata IIII \"Macedonica\".\nDopo l'assassinio di Cesare nel 44 a.C., giur\u00f2 fedelt\u00e0 ad Ottaviano e dallo stesso fu utilizzata prima nella battaglia di Filippi (42 a.C.) e forse anche ad Azio nel 31 a.C. contro Marco Antonio."}
{"id": "2283341", "revid": "729019", "url": "https://it.wikipedia.org/wiki?curid=2283341", "title": "Legio IIII (Marco Antonio)", "text": "La legio IIII era un'unit\u00e0 militare romana di epoca tardo repubblicana, che sembra sia stata formata da Marco Antonio negli anni in cui il triumviro si trasfer\u00ec in Oriente a fianco della regina d'Egitto, Cleopatra VII. Partecip\u00f2 a qualche fase delle campagne armeno-partiche di Antonio e poi alla battaglia di Azio del 31 a.C., quando quest'ultimo fu sconfitto da Ottaviano, che rimase padrone incontrastato del mondo romano. Potrebbe essere stata sciolta, come ci racconta lo stesso Augusto negli anni compresi tra il 30 ed il 14 a.C., quando furono mandati in congedo tra i 105.000 ed i 120.000 veterani, oppure potrebbe identificarsi con la successiva IV \"Scythica\" del principato di quest'ultimo."}
{"id": "2283343", "revid": "156341", "url": "https://it.wikipedia.org/wiki?curid=2283343", "title": "Deyan Ivanov", "text": ""}
{"id": "2283346", "revid": "22772384", "url": "https://it.wikipedia.org/wiki?curid=2283346", "title": "Legio V Gallica", "text": ""}
{"id": "2283348", "revid": "156341", "url": "https://it.wikipedia.org/wiki?curid=2283348", "title": "Campionato spagnolo maschile di pallacanestro", "text": ""}
{"id": "2283349", "revid": "830939", "url": "https://it.wikipedia.org/wiki?curid=2283349", "title": "Ludwig Bledow", "text": "Insegnante di matematica, insegn\u00f2 per diversi anni al ginnasio di Berlin-C\u00f6lln. Dopo la morte di Julius Mendheim fu considerato il pi\u00f9 forte giocatore di Berlino. Fu tra gli iniziatori del gruppo di analisti e giocatori chiamati \"pleiadi di Berlino\". Fond\u00f2 nel 1846 la prima rivista di scacchi tedesca, \"Schachzeitung der Berliner Schachgesellschaft\", che pi\u00f9 tardi cambi\u00f2 nome in \"Deutsche Schachzeitung\".\nNella prima met\u00e0 dell'800 diverse regole degli scacchi non erano ancora universalmente accettate. Bledow sosteneva, d'accordo con Karl Schorn, un altro esponente delle \"pleiadi\", che si dovesse permettere la presenza di pi\u00f9 regine per lo stesso giocatore come risultato della promozione dei pedoni. Questa possibilit\u00e0 divent\u00f2 poi parte del regolamento.\nBledow non partecip\u00f2 a tornei, ma sostenne diverse sfide, com'era usanza all'epoca. Come risulta dalla \"Schachzeitung der Berliner Schachgesellschaft\" e dalla corrispondenza di von der Lasa, nel 1938/39 vinse di stretta misura contro Josef Sz\u00e9n; nel 1842 vinse contro Carl Jaenisch; nel 1843 vinse contro Henry Buckle e Aaron Alexander; nel 1845 vinse a Breslavia contro il ventisettenne Adolf Anderssen 4,5 - 0,5 e a Berlino contro Augustus Mongredien (+ 7 \u2013 4 = 1).\nUn articolo della rivista inglese \"Atlantic\" definisce Bledow come un giocatore \"posizionale\" (come Philidor, Staunton, Horwitz e Sz\u00e9n), e non \"eroico\" (come La Bourdonnais, Morphy e Anderssen). Preferiva per esempio il gioco piano al gambetto di re e in risposta a 1.d4 giocava la difesa olandese."}
{"id": "2283350", "revid": "339392", "url": "https://it.wikipedia.org/wiki?curid=2283350", "title": "Campionato croato maschile di pallacanestro", "text": ""}
{"id": "2283363", "revid": "1305772", "url": "https://it.wikipedia.org/wiki?curid=2283363", "title": "The Maze", "text": "The Maze (il labirinto in lingua inglese) \u00e8 un titolo che pu\u00f2 riferirsi a:"}
{"id": "2283364", "revid": "287204", "url": "https://it.wikipedia.org/wiki?curid=2283364", "title": "Il labirinto", "text": ""}
{"id": "2283365", "revid": "599013", "url": "https://it.wikipedia.org/wiki?curid=2283365", "title": "Farnace", "text": ""}
{"id": "2283367", "revid": "834", "url": "https://it.wikipedia.org/wiki?curid=2283367", "title": "Antrax", "text": ""}
{"id": "2283369", "revid": "287204", "url": "https://it.wikipedia.org/wiki?curid=2283369", "title": "Enying", "text": "Enying \u00e8 una citt\u00e0 dell'Ungheria di 7.166 abitanti (dati 2001). \u00c8 situata nella provincia di Fej\u00e9r."}
{"id": "2283370", "revid": "287204", "url": "https://it.wikipedia.org/wiki?curid=2283370", "title": "Mind's Eye (album)", "text": ""}
{"id": "2283372", "revid": "22772665", "url": "https://it.wikipedia.org/wiki?curid=2283372", "title": "Farnace I", "text": ""}
{"id": "2283373", "revid": "235471", "url": "https://it.wikipedia.org/wiki?curid=2283373", "title": "Viva Las Buffy", "text": ""}
{"id": "2283378", "revid": "1305772", "url": "https://it.wikipedia.org/wiki?curid=2283378", "title": "Mind's Eye", "text": "Mind's Eye (\"occhio della mente\" in lingua inglese) pu\u00f2 riferirsi a:"}
{"id": "2283382", "revid": "1543377", "url": "https://it.wikipedia.org/wiki?curid=2283382", "title": "Cladonia bellidiflora", "text": "Cladonia bellidiflora (Ach.) Schaer. (1823), \u00e8 una specie di lichene appartenente al genere Cladonia, dell'ordine Lecanorales.\nBellidiflora \u00e8 un nome composto dal genere di fiori Bellis; da \"di\" che indica appartenenza e dal latino \"flora\", che significa \"fiori\"; riassumendo significa \"fiori del genere Bellis\", sottinteso \"che assomiglia ai\", che sta ad indicare la forma dell'apotecio.\nDescrizione.\nIl tallo primario \u00e8 di colore da giallo verdognolo a grigio con tonalit\u00e0 di verde. I podezi sono alti da 2 fino a 10 centimetri, privi di coppe o, eccezionalmente, con coppe molto piccole al termine di lunghi peduncoli. I podezi hanno anche una fitta ricopertura di squamule molto piccole.\nIl fotobionte \u00e8 principalmente un'alga verde delle Trentepohlia.\nDistribuzione e habitat.\nLa specie \u00e8 stata reperita nelle seguenti localit\u00e0:\nGermania (Turingia, Meclemburgo, Baden-W\u00fcrttemberg, Baviera, Brandeburgo, Essen, Niedersachsen, Renania Settentrionale-Vestfalia, Renania-Palatinato, Sassonia); Canada (Ontario, Columbia Britannica, Manitoba, Terranova, Labrador, Nunavut, Yukon, Qu\u00e9bec (provincia));Austria (Ober\u00f6sterreich, Steiermark); USA (Missouri, Oregon, Alaska, Washington); Argentina, Cile, Cina, Danimarca, Finlandia, Georgia del Sud, Giappone, Gran Bretagna, Groenlandia, Guadalupa, India, Irlanda, Islanda, Isole Svalbard, Madera, Mongolia, Norvegia, Nuova Zelanda, Per\u00f9, Polonia, Repubblica Ceca, Romania, Spagna, Svezia, Taiwan.\nIn Italia \u00e8 presente, ma alquanto rara, in tutto il Trentino-Alto Adige e la Valle d'Aosta, nell'arco alpino piemontese e nella Lombardia settentrionale; \u00e8 molto rara nella parte settentrionale del Veneto, nelle zone alpine friulane e in varie localit\u00e0 della Liguria, della parte occidentale dell'Emilia-Romagna e delle zone orientali della Toscana.\nPreferisce climi che vanno dal moderato fresco al montano di tipo boreale. Attecchisce su suoli acidi e, in luoghi umidi e protetti dal vento, su pietre ricoperte di muschio. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 varia da igrofitico a mesofitico.\nTassonomia.\nQuesta specie va riferita alla sezione Cocciferae, e presenta, al 2008, le seguenti forme, sottospecie e variet\u00e0:"}
{"id": "2283391", "revid": "729019", "url": "https://it.wikipedia.org/wiki?curid=2283391", "title": "Legio VII (Cesare)", "text": "La legio VII Macedonica Paterna era un'unit\u00e0 militare romana di epoca tardo repubblicana, la cui origine potrebbe essere antecedente alla conquista della Gallia di Gaio Giulio Cesare. Era a quel tempo presente nella Gallia Cisalpina.\nStoria.\nSappiamo di una legione \"VII\" che prese parte alla guerra sociale negli anni 90-89 a.C., sebbene non siamo in grado di dire se si trattava della stessa utilizzata da Cesare trent'anni pi\u00f9 tardi. E sempre di una legio \"VII\" abbiamo notizia nella Gallia Transalpina negli anni 67-65 a.C., quando l'allora governatore Gaio Calpurnio Pisone pose fine ad una rivolta di Galli Allobrogi. Nel 62 a.C. partecip\u00f2, invece, insieme alla legio VIII e IX a sedare la cospirazione di Lucio Sergio Catilina nel Piceno.\nAll'inizio del proconsolato di Gaio Giulio Cesare (58 a.C.) era acquartierata, insieme alle legioni VIII e IX, nella Gallia Cisalpina (in zona Aquileia). Prese parte alla successiva conquista della Gallia di Cesare degli anni 58 a.C.-50 a.C., partecipando ad una lunga serie di battaglie e campagne militari, come: a Genava nella fase finale della battaglia, sull\"'Arar\" ed a \"Bibracte\" contro gli Elvezi (nel 58 a.C.); in Alsazia contro le genti germaniche di Ariovisto (nel 58 a.C.); sul fiume \"Axona\" e sul \"Sabis\" contro le popolazioni dei Belgi (nel 57 a.C.); in Britannia del 55 a.C.; forse ad \"Avaricum\" e nella difficile e determinante battaglia di Alesia che port\u00f2 alla sottomissione definitiva delle genti galliche nel 52 a.C. Nell'inverno del 52-51 a.C. era, insieme alla XV e la cavalleria, con Tito Labieno ed il suo luogotenente, Marco Sempronio Rutilo, tra i Sequani a Vesontio..\nCon l'inizio della guerra civile, la legione si trovava nei pressi di Narbona, capitale della Gallia Narbonese e fu inviata da Cesare in \"Hispania\" sotto il comando del suo legato, Gaio Fabio, prendendo parte alla vittoriosa campagna di Lerida del 49 a.C. L'anno successivo fu trasferita in Macedonia ed entr\u00f2 in azione nella battaglia di Dyrrhachium (48 a.C.) e in quella decisiva di Farsalo, nella quale Cesare sconfisse Pompeo. Prese poi parte alla battaglia di Tapso nel 46 a.C. in Africa. Subito dopo la legione sembra sia stata sciolta ed i suoi veterani inviati in Campania ed in Gallia Narbonese a \"Baeterrae\".\nPochi anni pi\u00f9 tardi, nel 44 a.C., dopo la morte di Cesare, i veterani stanziati nelle colonie militari vennero reclutati sia dal giovane Cesare Ottaviano sia dal fedele luogotenente di Marco Antonio, Publio Ventidio Basso. Quindi alla vigilia della guerra di Modena furono costituite due legioni con il numerale VII. La legione di Ottaviano venne impegnata a Modena e combatt\u00e9 con successo contro Antonio nella seconda fase della battaglia di Forum Gallorum, mentre la VII legione reclutata da Ventidio Basso marci\u00f2 insieme alla VIII e IX legione incontro a Marco Antonio e si congiunse con successo con le forze di quest'ultimo a Vado Ligure.\nLa VII legione reclutata da Ottaviano avrebbe ricevuto una ricompensa di 20 000 sesterzi per la vittoria a Modena. Rimase con i triumviri durante la battaglia di Filippi (42 a.C.), per prendere le parti di Ottaviano durante l'assedio di Perugia (41 a.C.), e con quest'ultimo rimase fino alla battaglia di Azio (31 a.C.). Suoi coloni furono inviati, al termine della guerra civile, a \"Rusazus\" ed a \"Saldae\" in Mauretania Cesariense.\nVale la pena sottolineare che questa legione non sarebbe da identificare con la omonima \"VII\" di Marco Antonio, reclutata in Oriente, probabilmente durante il suo soggiorno a fianco della regina d'Egitto, Cleopatra VII."}
{"id": "2283392", "revid": "767487", "url": "https://it.wikipedia.org/wiki?curid=2283392", "title": "Ercsi", "text": "Ercsi \u00e8 una citt\u00e0 dell'Ungheria di 8.406 abitanti (dati 2001). \u00c8 situata nella provincia di Fej\u00e9r."}
{"id": "2283396", "revid": "729019", "url": "https://it.wikipedia.org/wiki?curid=2283396", "title": "Legio VIII (Cesare)", "text": "La legio VIII Gallica Veterana Mutinensis era un'unit\u00e0 militare romana di epoca tardo repubblicana, la cui origine potrebbe essere antecedente alla conquista della Gallia di Gaio Giulio Cesare. Era a quel tempo presente nella Gallia Cisalpina.\nStoria.\nSappiamo di una \"legione VIII\" che prese parte alla guerra sociale negli anni 90-89 a.C., ma non siamo in grado di dire se si trattasse della stessa utilizzata da Cesare trent'anni pi\u00f9 tardi. Sempre di una \"legio VIII\" abbiamo notizia nella Gallia Transalpina negli anni 67-65 a.C., quando l'allora governatore C. Calpurnio Pisone pose fine ad una rivolta di Galli Allobrogi. Nel 62 a.C. partecip\u00f2, invece, insieme alla legio VII e IX a sedare la cospirazione di Catilina nel Piceno.\nAll'inizio del proconsolato di Gaio Giulio Cesare (58 a.C.) era acquartierata, insieme alle legioni VII e IX, nella Gallia Cisalpina, in zona Aquileia. Prese parte alla successiva conquista della Gallia di Cesare degli anni 58 a.C.-50 a.C., partecipando ad una lunga serie di battaglie e campagne militari, come: a Genava nella fase finale della battaglia, sull\"'Arar\" ed a \"Bibracte\" contro gli Elvezi (nel 58 a.C.); in Alsazia contro le genti germaniche di Ariovisto (nel 58 a.C.); sul fiume \"Axona\" e sul \"Sabis\" contro le popolazioni dei Belgi (nel 57 a.C.); forse ad \"Avaricum\" certamente a \"Gergovia\", ma soprattutto nella difficile e determinante battaglia di Alesia che port\u00f2 alla sottomissione definitiva delle genti galliche nel 52 a.C. Nell'inverno del 52-51 a.C. era con il legato Gaio Fabio, insieme alla VIIII del legato Lucio Minucio Basilo, presso i Remi (probabilmente nei pressi di \"Durocortorum\" e \"Bibrax\"), per proteggerli dai vicini Bellovaci ancora in rivolta..\nCon l'inizio della guerra civile, la legione si trovava nei pressi di \"Matisco\" nella Gallia Comata o forse ad \"Aquae Sextiae\" nella Gallia Narbonense. Prese parte prima all'assedio di Marsiglia e poi alla campagna in \"Hispania\" del 49 a.C. L'anno successivo fu trasferita in Macedonia dove combatt\u00e9 prima a \"Dyrrhachium\" e poi nella decisiva battaglia di Farsalo, nella quale Cesare sconfisse Pompeo. Prese poi parte alla battaglia di Tapso nel 46 a.C. in Africa. Subito dopo la legione sembra sia stata sciolta ed i suoi veterani inviati in Campania a \"Casilinum\".\nPochi anni pi\u00f9 tardi, nel 44 a.C., mal adattandosi alla vita civile, i veterani di questa legione chiesero ad Antonio (e/o Ottaviano) di ricostituire la \"legione VIII\", che fu utilizzata l'anno seguente nella battaglia di Mutina (43 a.C.), ricevendo da Ottaviano una ricompensa di 20.000 sesterzi per la vittoria conseguita. Rimase con i triumviri durante la battaglia di Filippi (42 a.C.), per prendere le parti di Ottaviano durante l'assedio di Perugia (41 a.C.), e con quest'ultimo rimase fino ad Azio (31 a.C.). Questa legione non sembra sia, pertanto, da identificare con la omonima \"VIII\" di Marco Antonio, reclutata in Oriente, probabilmente durante il suo soggiorno a fianco della regina d'Egitto, Cleopatra VII e che combatt\u00e9 sul fronte opposto."}
{"id": "2283398", "revid": "729019", "url": "https://it.wikipedia.org/wiki?curid=2283398", "title": "Legio VIIII (Cesare)", "text": "La legio VIIII o IX Triumphalis Macedonica era un'unit\u00e0 militare romana di epoca tardo repubblicana, la cui origine potrebbe essere antecedente alla conquista della Gallia di Gaio Giulio Cesare. Era a quel tempo presente nella Gallia Cisalpina.\nStoria.\nSappiamo di una \"legione VIIII\" che prese parte alla guerra sociale negli anni 90-89 a.C., ma non siamo in grado di dire se si tratta della stessa utilizzata da Cesare trent'anni pi\u00f9 tardi. Sempre di una \"legio VIIII\" abbiamo notizia nella Gallia Transalpina negli anni 67-65 a.C., quando l'allora governatore C.Calpurnio Pisone pose fine ad una rivolta di Galli Allobrogi. Nel 62 a.C. partecip\u00f2, invece, insieme alla legio VII e VIII a sedare la cospirazione di Catilina nel Piceno.\nAll'inizio del proconsolato di Gaio Giulio Cesare (58 a.C.) era acquartierata, insieme alle legioni VII e VIII, nella Gallia Cisalpina, in zona Aquileia. Prese parte alla successiva conquista della Gallia di Cesare degli anni 58 a.C.-50 a.C., partecipando ad una lunga serie di battaglie e campagne militari, come: a Genava nella fase finale della battaglia, sull\"'Arar\" ed a \"Bibracte\" contro gli Elvezi (nel 58 a.C.); in Alsazia contro le genti germaniche di Ariovisto (nel 58 a.C.); sul fiume \"Axona\" e sul \"Sabis\" contro le popolazioni dei Belgi (nel 57 a.C.); forse ad \"Avaricum\" certamente a \"Gergovia\", ma soprattutto nella difficile e determinante battaglia di Alesia che port\u00f2 alla sottomissione definitiva delle genti galliche nel 52 a.C. Nell'inverno del 52-51 a.C. era con il legato Lucio Minucio Basilo, insieme alla VIII del legato Gaio Fabio, presso i Remi (probabilmente nei pressi di \"Bibrax\" e \"Durocortorum\"), per proteggerli dai vicini Bellovaci ancora in rivolta..\nCon l'inizio della guerra civile, la legione si trovava nei pressi di Narbona, capitale della Gallia Narbonense e fu inviata da Cesare in \"Hispania\" sotto il comando del suo legato, Gaio Fabio, prendendo parte alla vittoriosa campagna di Lerida del 49 a.C. Rientrata in Italia, si ammutin\u00f2 a Piacenza e fu in un primo tempo \"sciolta\", per essere poi riabilitata dallo stesso Cesare, in seguito alle suppliche dei suoi soldati.\nL'anno successivo fu trasferita in Macedonia e combatt\u00e9 prima a \"Dyrrhachium\" (dove per poco non perdette l'aquila legionaria), poi nella decisiva battaglia di Farsalo, nella quale Cesare sconfisse Pompeo. Prese poi parte alla battaglia di Tapso nel 46 a.C. in Africa. Subito dopo la legione sembra sia stata sciolta ed i suoi veterani inviati in Africa proconsolare, in Illirico, in Gallia Narbonense a \"Forum Iulii\", in Campania e nel Piceno ad \"Ancona\".\nPochi anni pi\u00f9 tardi, i veterani di questa legione, mal adattandosi alla vita civile, chiesero nel 44 a.C. ad Antonio (e/o Ottaviano) di ricostituire la legione \"VIIII\", che fu utilizzata l'anno seguente nella battaglia di Mutina (43 a.C.). Rimase con i triumviri durante la battaglia di Filippi (42 a.C.), per prendere le parti di Ottaviano durante l'assedio di Perugia (41 a.C.), e con quest'ultimo rimase fino ad Azio (31 a.C.). Questa legione non sembra sia da identificare con la omonima \"VIIII\" di Marco Antonio, reclutata in Oriente, probabilmente durante il suo soggiorno a fianco della regina d'Egitto, Cleopatra VII e che combatt\u00e9 sul fronte opposto. Al contrario sembra sia confluita nella VIIII \"Hispana\"."}
{"id": "2283399", "revid": "124357409", "url": "https://it.wikipedia.org/wiki?curid=2283399", "title": "Amici miei (disambigua)", "text": ""}
{"id": "2283401", "revid": "182396", "url": "https://it.wikipedia.org/wiki?curid=2283401", "title": "Legio X (Ottaviano)", "text": ""}
{"id": "2283415", "revid": "62004", "url": "https://it.wikipedia.org/wiki?curid=2283415", "title": "Gr\u00e9tar Rafn Steinsson", "text": ""}
{"id": "2283417", "revid": "599013", "url": "https://it.wikipedia.org/wiki?curid=2283417", "title": "Alonzo Bradley", "text": ""}
{"id": "2283422", "revid": "1305772", "url": "https://it.wikipedia.org/wiki?curid=2283422", "title": "Timecode (disambigua)", "text": ""}
{"id": "2283424", "revid": "610351", "url": "https://it.wikipedia.org/wiki?curid=2283424", "title": "Vortice (azienda)", "text": "Vortice S.p.A \u00e8 un gruppo multinazionale che opera nei settori della ventilazione residenziale, commerciale e industriale e del trattamento dell\u2019aria in generale.\nStoria.\nA soli 16 anni Attilio Pagani (1929-2010) inizia a fare esperimenti in una piccola cantina di viale Montenero, a Milano, dove il padre Ettore fa il lattoniere. E osservando una pentola in ebollizione, riesce nel tempo a realizzare pannelli composti con piastrelle in ceramica per cucine economiche, inventando cos\u00ec nel 1954 il primo aspiratore in resina termoindurente per cappe. Lo chiama \"Vortice\", il nome che avrebbe poi dato all'azienda. Nel 1955 produce la lucidatrice. Nel 1962 apre il primo vero stabilimento a Peschiera Borromeo, nel 1963 nasce Magicfilter, la prima cappa dotata di un filtro in carboncocco, materiale utilizzato nei sommergibili atomici per filtrare l'aria di ricircolo e nel 1964 i depuratori d'aria Vortonic, i primi in Italia. Nel 1969 compare nel logo dell'azienda la V a spirale, marchio studiato da Gigi Romeo.\nNel 1970 \u00e8 avviata nel pugilato la prima sponsorizzazione sportiva, nello stesso anno Attilio Pagani \u00e8 premiato con l'Ambrogino d'oro, nel 1972 apre lo stabilimento a Zoate di Tribiano con 160 dipendenti. Ed inizia l'espansione all'estero con l'apertura nel 1974 della filiale a Parigi e nel 1977 della filiale nel Regno Unito, nell'East Midland. Continuano ad essere realizzati anche prodotti innovativi: il bidone aspiratutto, i ventilatori a soffitto Nordik, il ventilatore da tavolo Ariante (otterr\u00e0 nel 1979 il premio Compasso d'oro), il piccolo ventilatore personale progettato da Marco Zanuso che ottiene il Compasso d'oro.\nNel 2010 scompare il fondatore, diventa presidente Carlo P. Pagani che, nonostante la coincidenza dell'omonimia, non \u00e8 parente di Attilio ma \u00e8 dal 1972 socio e amico fraterno, mentre la guida dell'azienda \u00e8 affidata ad Angelo Ghitti ed in seguito a Stefano Guantieri. Nello stesso anno l'azienda entra nel settore della ventilazione industriale per grandi impianti rilevando nel veronese la Loran, fondata nel 1994. Nel 2012 la societ\u00e0 costituisce in Costa Rica, a San Jos\u00e9, la Vortice Latam come centro di coordinamento per l'attivit\u00e0 nel Centro e Sud America, nel 2013 apre un centro in Cina, a Changzhou, dedicato al mercato cinese.\nNel 2015 lascia la presidenza Carlo P. Pagani, al suo posto \u00e8 nominato Andrea Sacha Togni.\nNel settembre 2019 l'azienda acquisisce il controllo della societ\u00e0 catalana Ventilacion Industrial Ind, specializzata in macchinari di aspirazione industriale, e dello storico marchio Casals."}
{"id": "2283425", "revid": "287204", "url": "https://it.wikipedia.org/wiki?curid=2283425", "title": "Domination (album)", "text": ""}
{"id": "2283427", "revid": "103048636", "url": "https://it.wikipedia.org/wiki?curid=2283427", "title": "Domination", "text": ""}
{"id": "2283428", "revid": "767487", "url": "https://it.wikipedia.org/wiki?curid=2283428", "title": "Walter Henrique da Silva", "text": "Carriera.\nClub.\nWalter Henrique da Silva ha iniziato la sua carriera calcistica nel San Jos\u00e9 di Porto Alegre all'et\u00e0 di 14 anni. Nel 2007 \u00e8 passato alle giovanili dell'Internacional, dove \u00e8 rimasto un anno. Nel 2008 ha debuttato in prima squadra. Durante il mercato invernale 2011-2012, il Goi\u00e1s ufficializza il suo ingaggio in prestito.\nNazionale.\nCon la Nazionale brasiliana Under-20 ha vinto il Campionato sudamericano Under-20 svoltosi in Venezuela nel 2009, segnando 5 reti come l'uruguagio Abel Hern\u00e1ndez e i paraguagi Hern\u00e1n P\u00e9rez e Robin Ram\u00edrez."}
{"id": "2283435", "revid": "767487", "url": "https://it.wikipedia.org/wiki?curid=2283435", "title": "B\u00e1nokszentgy\u00f6rgy", "text": "B\u00e1nokszentgy\u00f6rgy \u00e8 un comune dell'Ungheria di 705 abitanti (dati 2001). \u00c8 situato nella provincia di Zala."}
{"id": "2283438", "revid": "1442080", "url": "https://it.wikipedia.org/wiki?curid=2283438", "title": "Pleiadi di Berlino", "text": "Le pleiadi di Berlino furono un gruppo di sette analisti e giocatori di scacchi attivo a Berlino tra il 1836 e il 1845. \nIl gruppo si form\u00f2 principalmente per iniziativa di Ludwig Bledow e comprendeva, oltre a quest'ultimo, i seguenti giocatori:\nSi deve all'attivit\u00e0 di questo gruppo (in particolare a von Bilguer e von der Lasa) la pubblicazione nel 1843 dell\"'Handbuch\", considerato per molti decenni la \"bibbia degli scacchi\", e nel 1846 della prima rivista di scacchi tedesca, la \"Schachzeitung der Berliner Schachgesellschaft\", che in seguito cambi\u00f2 nome in \"Deutsche Schachzeitung\".\nNota: L'immagine di Wilhelm Hanstein non \u00e8 disponibile. "}
{"id": "2283440", "revid": "1494169", "url": "https://it.wikipedia.org/wiki?curid=2283440", "title": "Adrar", "text": ""}
{"id": "2283441", "revid": "767487", "url": "https://it.wikipedia.org/wiki?curid=2283441", "title": "Barlahida", "text": "Barlahida \u00e8 un comune dell'Ungheria di 169 abitanti (dati 2001). \u00c8 situato nella provincia di Zala."}
{"id": "2283442", "revid": "15756", "url": "https://it.wikipedia.org/wiki?curid=2283442", "title": "Tabitha Smith", "text": "Tabitha Smith \u00e8 un personaggio dei fumetti creato da Jim Shooter (testi) e Al Milgrom (disegni), pubblicato dalla Marvel Comics. Apparsa per la prima volta su \"Secret Wars II\" n. 5 (novembre 1985), Tabitha \u00e8 divenuta uno dei principali personaggi della serie \"X-Force\" ed ha utilizzato un notevole numero di alias come Time Bomb, Boom-Boom, Boomer e Meltdown.\nStoria editoriale.\nCreata da Jim Shooter (testi) e Al Milgrom (disegni), Tabitha apparve per la prima volta sulle pagine di \"Secret Wars II\" n. 5 (novembre 1985). Successivamente la si ritrova nella miniserie \"Fallen Angels\" in cui ricopre uno dei ruoli principali per poi passare come personaggio di supporto in \"X-Factor\" a partire dal n. 11. Poco tempo dopo, entra a far parte del team degli \"X-Terminators\", nell'omonima miniserie al termine della quale passa nella testata \"New Mutants\", poco dopo rinominata \"X-Force\". In questa, rimarr\u00e0 fino alla sua chiusura per poi essere utilizzata dallo scrittore Warren Ellis nella miniserie \"Nextwave\".\nBiografia del personaggio.\nOrigini.\nNata a Roanoke, in Virginia, dopo la manifestazione dei propri poteri intorno ai tredici anni, che port\u00f2 al divorzio fra i suoi genitori ed al disprezzo paterno nei suoi confronti, Tabitha acquis\u00ec un carattere ribelle e scontroso. A seguito di un litigio con il padre, che arriv\u00f2 addirittura a picchiarla, scapp\u00f2 di casa e dopo aver assunto il nomignolo di \"Time Bomb\" incontr\u00f2 l'entit\u00e0 cosmica conosciuta come \"Beyonder\". Condotta alla \"Scuola Xavier\", tent\u00f2 il suicidio quando il Beyonder e Xavier ingaggiarono un combattimento facendola nuovamente sentire un'esclusa. Tuttavia, Beyonder la ferm\u00f2 per portarla con s\u00e9 in un viaggio cosmico, conclusosi con il suo ritorno sulla Terra. Vivendo sulla strada, Tabitha commise il suo primo omicidio per difendere se stessa dalle minacce di Maurice Antonini, gi\u00e0 colpevole dell'omicidio di una sua amica. Presa sotto l'ala protettrice dello Svanitore, che la fece entrare nella sua banda di ladri conosciuta come \"Fallen Angels\", assunse il nome di \"Boom-Boom\", e trad\u00ec l'uomo alleandosi con la prima formazione di X-Factor, con la quale rimase per parecchio tempo. Dopo il rapimento dei Fallen Angels da parte dell'aliena nonch\u00e9 membro del gruppo, Ariel, che trasport\u00f2 tutti i giovani sul proprio pianeta natale per sottoporli ad esperimenti, Tabitha assieme alla vecchia banda riusc\u00ec a ritornata sulla Terra e abbandon\u00f2 il gruppo che si sciolse definitivamente. Tempo dopo, mentre girovagava per conto proprio fu rapita dall'organizzazione anti-mutanti conosciuta come \"Right\" per poi essere liberata da X-Factor ed entrare a far parte degli \"X-Terminators\". Assieme a loro riusc\u00ec a fermare i demoni invocati dal malvagio N'astirh, e a convincere Rictor a non suicidarsi.\nNuovi Mutanti.\nDopo gli eventi della maxi-saga \"Inferno\", Tabitha, Rusty, Skids e Rictor, dal team di X-Terminators passarono a quello dei Nuovi Mutanti. Durante questo periodo s'invagh\u00ec di Cannonball e dopo un viaggio nel reame di Asgard, il team fece la conoscenza di Cable che li riorganizz\u00f2 come squadra paramilitare ed impart\u00ec a tutti lezioni su come aver maggior controllo dei propri poteri. Durante il crossover \"Programma Extinzione\", nel quale i mutati di Genosha attaccarono i mutanti americani utilizzando come pretesto un precedente scontro con gli X-Men, Tabitha, Rictor, Wolfsbane e Warlock furono rapiti dai Magistrati e trasportati sull'isola. L'incidente fu coperto a livello nazionale dalle autorit\u00e0 competenti, mentre Boom-Boom e gli altri erano ancora nelle mani dei Magistrati che neutralizzarono i loro poteri, condizionarono Wolfsbane ed uccisero Warlock. Riusciti a fuggire, Tabitha e Rictor incontrarono Jubilee tra le strade di Genosha ed insieme si diressero verso la cittadella, luogo dove stava avvenendo lo scontro fra gli X-Men e Cameron Hodge uomo che aveva orchestrato l'intera faccenda. Una volta conclusasi quest'avventura, Tabitha torn\u00f2 in America dove sparse le ceneri di Warlock sulla tomba di Doug Ramsey, suo migliore amico e primo caduto dei Nuovi Mutanti.\nX-Force.\nSotto le cure di Cable i Nuovi Mutanti furono sciolti e riformati nella pi\u00f9 militare X-Force. Il cambiamento di status apport\u00f2 delle sostanziali modifiche anche nei comportamenti dei personaggi che diventarono pi\u00f9 maturi, aggressivi e scontrosi. Un esempio di ci\u00f2 lo si pu\u00f2 vedere nel nuovo atteggiamento esibito da Tabitha che port\u00f2 ad un livello superiore la relazione con Cannonball, assunse il nome-in-codice di \"Boomer\" e durante il primo scontro del team contro la Confraternita dei mutanti non si fece scrupolo di utilizzare colpi bassi e sleali. Dopo gli eventi del crossover \"Execuzione\", nel quale X-Men e X-Factor lottarono contro X-Force credendoli, a torto, colpevoli del tentato omicidio di Xavier, Tabitha dovette fare i conti con Lila Cheney, ex di Sam nonch\u00e9 ladra e rock-star intergalattica. La ragazza non s'oppose alla relazione e per mostrare a Tabitha quanto era importante per lui, Sam la port\u00f2 in vacanza alla fattoria dei suoi genitori, dove si scontrarono con il malvagio Gamesmaster. Una volta tornati, scoprirono che la base di X-Force era stata fatta saltare in aria e dovettero quindi riparare allo Xavier Institute, dove Cannonball fu trasferito negli X-Men. I due si allontanarono sempre pi\u00f9 fino a quando sciolsero la relazione e Tabitha cerc\u00f2 conforto nel mutante Sabretooth detenuto all'interno dell'edificio. Dopo un periodo di calma apparente, l'uomo mostr\u00f2 il suo vero carattere e fuggito dalla gabbia contenitiva nella quale era rinchiuso tent\u00f2 di uccidere Tabitha per poi ingaggiare un combattimento con Psylocke, che sventr\u00f2 facilmente prima di darsi alla macchia. Sentendosi colpevole per l'incidente, la ragazza decise di tornare a casa per riconciliarsi col padre che venne gravemente ferito durante uno scontro con Sebastian Shaw. Aggiungendo anche questo senso di colpa a quello che gi\u00e0 albergava nella sua mente, Tabitha cambi\u00f2 nuovamente stile di vita imponendosi un rigido autocontrollo sia emotivo che fisico. Impar\u00f2 ad utilizzare ancor meglio i propri poteri ed assunse il nome-in-codice di \"Meltdown\". La relazione con Sam sembrava ormai conclusa e dopo l'esperienza con Sabretooth cominci\u00f2 a flirtare col compagno di squadra Sunspot, scatenando le ire del suo ex che dopo i primi momenti di rabbia accett\u00f2 la situazione. A seguito dell'incidente provocato dall'Alto Evouzionario, in cui tutti i mutanti persero temporaneamente i poteri, Sam e Tabitha cercarono di rimettere insieme la loro relazione. Grazie al mutante e agente segreto britannico Pete Wisdom, X-Force riacquist\u00f2 gli antichi fasti: assieme a Cannonball, Warpath e Bedlam, Meltdown entr\u00f2 a far parte di questa incarnazione che le permise di acquisire nuove conoscenze sia nel campo delle arti marziali che in quello dell'hacking. La nuova X-Force cominci\u00f2 cos\u00ec a occuparsi di tutti i crimini pi\u00f9 efferati ricevendo in cambio diverse minacce di morte e ben due tentativi di omicidio tramite esplosioni di bombe. Dopo uno scontro pi\u00f9 duro degli altri in cui Sam corse il rischio di perdere la vita, Tabitha gli confess\u00f2 i propri sentimenti ed i due tornarono ad essere una coppia. Di ritorno a San Francisco, dove era localizzata la loro base, scoprirono che Wisdom era stato, apparentemente, ucciso e prima di poter occuparsi del colpevole una massiccia esplosione distrusse il quartier generale con l'intera X-Force al suo interno.\nDopo che la testata fu affidata allo scrittore Peter Milligan, si apr\u00ec una controversia sull'uso del nome del gruppo, adottato anche da una banda di mutanti che aspirava a diventare ricchi e famosi. La originale X-Force vinse questa causa e cos\u00ec gli avversari dovettero assumere un nuovo nome, optando per \"X-Statix\". Dopo questa scaramuccia legale, X-Force si sciolse ed i membri andarono ognuno per la propria strada.\nWeapon X.\nQuando Cable scopr\u00ec che il programma \"Weapon X\" era stato rimesso in moto con l'intento di cacciare ed imprigionare mutanti per esperimenti, decise di costituire gli \"Underground\" per contrapporsi ai piani del Direttore, figura che si celava dietro il programma ed il campo di concentramento \"Neverland\". Tabitha, Bedlam e Cable investigarono sui rapimenti compiuti da Washout, Marrow, Wildchid e Sauron, membri di Weapon X, durante le loro indagini. Tuttavia dopo il tradimendo di Jackson, prima appartenente a Weapon X, che fece loro dimenticare questi eventi gli Underground non ricordarono nulla. Qualche tempo dopo, Cable venne a conoscenza di un'altra minaccia al genere mutante: si trattava della vorace creatura aliena conosciuta come Skornn. L'uomo rimise insieme X-Force, e sebbene sia Cannonball che Sunspot che Tabitha fossero di nuovo l'uno al fianco degli altri, la ragazza non permise ai propri sentimenti per i due di affiorare e fare cos\u00ec la scelta che ci si aspettava da lei. Dopo che la minaccia di Skornn fu sconfitta, X-force venne nuovamente sciolta anche se alcuni membri, come Domino, rimasero per dare una mano a Cable nella gestione di Providence, isola da lui creata.\nDopo gli eventi di \"House of M\" e la decimazione, Tabitha fu una dei pochi mutanti che mantennero i propri poteri.\nNextwave.\nTempo dopo, Tabitha, con un nuovo look, nuove manie e nuovi compagni riapparve sulle pagine della serie, dal forte carattere ironico \"Nextwave\" creata da Warren Ellis (testi) e Stuart Immonen (disegni). Pubblicata contemporaneamente a \"Civil War\", la serie, durata appena dodici numeri, narrava sotto forma di parodia dell'ufficiale universo Marvel le vicende della squadra \"Nextwave\", formata dall'ente governativo \"H.A.T.E.\" (the Highest Anti Terrorism Effort), che contava fra le sue fila numerosi personaggi secondari Marvel come, la stessa Tabitha, Monica Rambeau, Elsa Bloodstone, Machine Man e il Capitano, personaggio inventato appositamente per la serie.\nDopo gli eventi di Civil War, Tabitha \u00e8 stata identificata come una dei tanti supereroi registrati presso il governo americano.\nManifest Destiny.\nGiunta a San Francisco per aiutare gli X-Men nell'allestimento del nuovo quartier generale, Tabitha, ripreso il nome-in-codice di \"Boom-Boom\", si scontra con la mutante Nuwa all'interno di un negozio e viene subito sconfitta. Aiutata da Bestia nella ricerca d'informazioni riguardanti la nuova avversaria, si ritrova all'interno del social network \"FaceSpace\" (parodia fumettistica di Facebook e MySpace) e nella pagina dedicata a Nuwa comprende che i suoi poteri sono di natura \"sedante\". Armatasi di parecchi espressi si scontra nuovamente con la criminale riuscendo a sconfiggerla.\nPoteri e abilit\u00e0.\nTabitha \u00e8 una mutante di livello Alpha in grado di generare sfere d'energia psionica capaci di detonare con incredibile forza esplosiva, chiamate per l'appunto \"bombe a tempo\". Grazie al costante allenamento, \u00e8 riuscita ad ottenere il pieno controllo delle proprie capacit\u00e0 tanto da riuscire a generare bombe di qualsiasi dimensione, da una pallina da golf a un pallone da calcio, la cui portata esplosiva varia notevolmente. Oltre alla dimensione, \u00e8 capace di controllarne mentalmente il tempo di detonazione ed il rumore da esse prodotto. Durante gli anni ha appreso numerose tecniche di combattimento corpo-a-corpo, oltre alla gi\u00e0 efficiente esperienza da ladra accumulata sotto la guida dello Svanitore.\nTabitha \u00e8 anche un'ottima hacker ed eccellente giocatrice di videogames.\nAltre versioni.\nHouse of M.\nIn questo universo, alterato magicamente da Scarlet, Tabitha \u00e8 membro della Confraternita, strikeforce della \"NYPD\".\nX-Men: The End.\nIn questo futuro alternativo, Meltdown \u00e8 nuovamente parte di X-Force. La ragazza si trova a bordo del jet in procinto di ritornare alla base quando questo viene colpito e si schianta fra le dune di un non specificato deserto. L\u00ec, molti membri di X-Force incontrano la propria fine, compresa Tabitha che viene assorbita da una misteriosa entit\u00e0 conosciuta come Divinity che utilizza il suo corpo ed i suoi poteri. Non molto tempo dopo, Meltdown assieme a Divinity viene distrutta da Apocalisse.\nAltri media.\nTelevisione.\nTabitha, assieme ad X-Force, compare nelle serie animata \"Insuperabili X-Men\" degli anni Novanta. Assieme ai Nuovi Mutanti \u00e8 presente in \"\", mentre appare in solitaria nella recente \"Wolverine e gli X-Men\".\nCinema.\nIl nome di Tabitha appare sulla lista di mutanti che Mystica sfoglia nell'ufficio di William Stryker, nel film \"X-Men 2\"."}
{"id": "2283443", "revid": "287204", "url": "https://it.wikipedia.org/wiki?curid=2283443", "title": "Heretic (album)", "text": ""}
{"id": "2283445", "revid": "88740", "url": "https://it.wikipedia.org/wiki?curid=2283445", "title": "Heretic", "text": "Heretic (\"eretico\" in inglese) pu\u00f2 riferirsi a:"}
{"id": "2283447", "revid": "729019", "url": "https://it.wikipedia.org/wiki?curid=2283447", "title": "Batyk", "text": "Batyk \u00e8 un comune dell'Ungheria di 415 abitanti (dati 2001). \u00c8 situato nella provincia di Zala."}
{"id": "2283450", "revid": "767487", "url": "https://it.wikipedia.org/wiki?curid=2283450", "title": "B\u00e1zakerettye", "text": "B\u00e1zakerettye \u00e8 un comune dell'Ungheria di 1.001 abitanti (dati 2001). \u00c8 situato nella provincia di Zala."}
{"id": "2283454", "revid": "122490715", "url": "https://it.wikipedia.org/wiki?curid=2283454", "title": "La Garita", "text": "La Garita \u00e8 una grande caldera vulcanica situata nel campo vulcanico di San Juan a San Juan Mountains nel sud-ovest del Colorado, a ovest della citt\u00e0 di La Garita. L'eruzione che ha creato La Garita Caldera \u00e8 stata la pi\u00f9 grande eruzione esplosiva dell'oligocene, con un VEI di magnitudo 8 e con una potenza di 100\u00a0000 Bombe Zar, e 5\u00a0000 chilometri cubi di materiale tra ceneri, roccia e lapilli scagliati sulla superficie terrestre.\nData.\nLa Garita appartiene a una serie di caldere che si \u00e8 formata nel corso di una massiccia fuoriuscita di ignimbrite in Colorado, Utah e Nevada 40-25 milioni di anni fa, ed \u00e8 stato il sito di enormi eruzioni circa 28-26 milioni di anni fa, durante l'oligocene.\nDimensioni dell'eruzione.\nIl conseguente deposito, noto come il Fish Canyon Tuff, ha un volume di circa 5.000 chilometri cubi, materiale sufficiente a riempire il lago Michigan (in confronto, il 18 maggio 1980, l'eruzione del Monte Sant'Elena, \u00e8 stata solo di 1,2 chilometri cubi).\nPer avere un'idea della potenza, si pensi che la pi\u00f9 potente arma nucleare della Storia (la Tsar) ebbe una resa di 50 megatoni, mentre l'eruzione di La Garita fu circa 100.000 volte pi\u00f9 potente. Probabilmente, \u00e8 la pi\u00f9 potente esplosione mai verificatasi sulla Terra.\nGeologia.\nIl Fish Canyon Tuff \u00e8 costituito principalmente in dacite, considerata nella sua composizione petrologica una delle rocce pi\u00f9 uniformi, e nonostante l'enorme volume forma una singola unit\u00e0 di raffreddamento. La dacite \u00e8 una comune roccia vulcanica silicica comune nelle eruzioni esplosive, nei duomi di lava e nei flussi di lava brevi. All'interno della Caldera Garita la lava \u00e8 composta anche da andesite, una roccia vulcanica con una composizione intermedia tra il basalto, povero di silice e la stessa dacite, ricca di silice.\nLa caldera stessa \u00e8 piuttosto grande e misura circa 35 x 75\u00a0km, assumendo una forma oblunga. A causa dell'erosione e della vasta scala, gli scienziati hanno impiegato pi\u00f9 di 30 anni per determinare le sue esatte dimensioni. Nonostante sia attualmente un vulcano estinto La Garita \u00e8 considerata un \"supervulcano\".\nLa Garita, storicamente, dopo l'eruzione del Fish Canyon Tuff, per circa 1,5 milioni di anni, \u00e8 stata la fonte di almeno 7 eruzioni che hanno causato la formazione di depositi di ignimbrite. Inoltre \u00e8 conosciuta per la diffusa presenza di affioramenti di insolite rocce in dacite molto simili a quelle che si trovano presso il Fish Canyon Tuff. La dacite, presenta sia le caratteristiche della lava sia della ignimbrite ed \u00e8 stata eruttata per un breve periodo, prima dell'evento del Fish Canyon Tuff. Si presume che questa roccia simile a lava si sia formata a causa di eruzione di fontane di lava a bassa energia, fino a 200\u2013300\u00a0km cubi."}
{"id": "2283458", "revid": "287204", "url": "https://it.wikipedia.org/wiki?curid=2283458", "title": "Theodore von Karman", "text": ""}
{"id": "2283460", "revid": "729019", "url": "https://it.wikipedia.org/wiki?curid=2283460", "title": "Thierry Lacroix", "text": "Biografia.\nCresciuto nel Saint-Paul-l\u00e8s-Dax e formatosi come fisioterapeuta, professione esercitata prima di divenire professionista nel 1996, Lacroix si propose nel rugby di vertice nelle file del Dax, compagine con la quale si mise in luce fino a giungere alla Nazionale, nella quale esord\u00ec nel 1989 in un \"test match\" contro l'.\nDivenuto uno dei punti fermi della (con la cui selezione universitaria vinse la Coppa del Mondo di categoria del 1992), partecip\u00f2 ai Cinque Nazioni del , , , e , vincendo l'edizione 1993; prese parte alla in Inghilterra e fu protagonista, in negativo, della sconfitta interna contro la (21-23) al Cinque Nazioni 1995, realizzando solo un tiro piazzato su sei, a causa della deconcentrazione dovuta a un grave incidente automobilistico in cui sua madre era rimasta coinvolta qualche giorno prima; qualche mese pi\u00f9 tardi, a Pretoria, durante la , incontrando di nuovo la , fu l'artefice della vittoria francese per 22-19 con una trasformazione e cinque piazzati tra i pali, per un totale di 17 punti.\nIn tale edizione della Coppa si laure\u00f2 anche miglior realizzatore del torneo (112 punti) e miglior realizzatore di piazzati in una singola gara (contro l', 8).\nDopo la Coppa del mondo rimase in Sudafrica per due stagioni, nei Natal Sharks, con cui vinse due Currie Cup consecutive, nel 1995 (realizzando il record di piazzati tra i pali per finali di tale torneo, 6) e 1996; tornato in Europa, fu ingaggiato dagli inglesi del Saracens e una stagione pi\u00f9 tardi dagli Harlequins.\nDisput\u00f2 il suo ultimo incontro internazionale nel 1997 proprio contro il : furono 43 in totale gli incontri per la con 367 punti, che ne fanno a tutt'oggi il secondo miglior realizzatore internazionale per il suo Paese, alle spalle di Christophe Lamaison (380).\nTorn\u00f2 in Francia nel 2001 al Perpignano per due stagioni, poi chiuse la carriera a 37 anni con il Castres, con il quale vinse l'European Shield nel 2003.\nDopo il ritiro \u00e8 divenuto commentatore rugbistico in televisione, per France T\u00e9l\u00e9visions, TF1 (per cui ha collaborato alle telecronache delle Coppe del Mondo 2007 e 2011) ed Eurosport."}
{"id": "2283464", "revid": "599013", "url": "https://it.wikipedia.org/wiki?curid=2283464", "title": "Stadio Nazionale", "text": "Lo Stadio Nazionale fu un impianto sportivo multifunzionale di Roma, adibito principalmente al calcio anche se ospit\u00f2 eventi di atletica leggera, rugby e, successivamente, pugilato e nuoto.\nInaugurato nel 1911 su un progetto dell'architetto Marcello Piacentini, fu ristrutturato nel 1927 e ribattezzato Stadio del Partito Nazionale Fascista. Vi fu giocata la finale del campionato mondiale del 1934. Nell'immediato dopoguerra lo stadio riprese il nome originario e, dopo il disastro di Superga, fu informalmente dedicato al Grande Torino con il nome di \"Stadio Torino\", tuttavia mai sancito dal comune di Roma, proprietario dell'impianto.\nNel 1953 fu dismesso e, nel 1957, demolito per costruire sulla stessa area il futuro Stadio Flaminio che fu inaugurato due anni pi\u00f9 tardi in previsione del suo utilizzo per le Olimpiadi di Roma del 1960.\nStoria.\nL'impianto sportivo fu costruito sotto la guida di Marcello Piacentini, su iniziativa di Luigi Lucchini, presidente dell'Istituto Nazionale per l'Educazione Fisica. Fu deciso di costruire la nuova struttura sul terreno comunale posto di fianco a Villa Flaminia, in localit\u00e0 Due Pini, non lontano dai campi ippici di Villa Glori e a breve distanza dalla collina dei Parioli e da Piazza del Popolo. Piacentini richiam\u00f2 i tratti classici dei modelli ellenici (tra i quali la forma ad U allungata) e dello Stadio Olimpico di Atene.\nEsternamente le decorazioni che ornavano l'impianto presentavano un carattere tipicamente romano, tra cui l'ingresso formato ai lati da due enormi corpi laterali che reggevano le colossali statue sedute rappresentanti la Forza e la Civilt\u00e0, sui cui basamenti trovavano spazio targhe, motti e motivi vari. Internamente, in posizione allineata, si trovavano invece quattro colonne onorarie, congiunte tra loro per mezzo di corone, nastri e festoni di bronzo, portanti le statue bronzee che simboleggiavano le vittorie sportive di Terra, Acqua, Aria e Fuoco.\nLo stadio, costruito su un'area di m2 dalla ditta \u201cV. Visentini e figlio\u201d di Torino, misurava circa 220 m in lunghezza e 120 in larghezza ed era composto da due lunghe gradinate raccordate da un lato a semicerchio. Un lato rimaneva aperto e accoglieva due entrate per il pubblico oltre l'ingresso degli atleti o dei protagonisti delle manifestazioni ospitate. All'interno furono posizionate piste podistiche e ciclistiche sviluppate per quasi 400 metri, mentre dentro agli spalti furono ricavate delle aree, organizzate su due piani, destinate alla sede dell'Istituto Nazionale per l'Educazione Fisica, e numerosi locali utilizzati come palestre, bagni, refettori, uffici, sale di lettura, punti di ristoro e dormitori per gli atleti. Lo Stadio Nazionale era destinato a far da cornice principalmente ad eventi di atletica leggera e non fu mai utilizzato per gare internazionali di calcio, venendo presto abbandonato durante la Grande Guerra, senza mai essere stato completato secondo il progetto iniziale.\nLa struttura fu inaugurata alla presenza dei sovrani il 10 giugno 1911; poi, in parte gi\u00e0 danneggiato dall'usura e da numerose lesioni interne, fu ristrutturato una prima volta nel 1927 su iniziativa di Augusto Turati cambiando il proprio nome in \u00abStadio del Partito Nazionale Fascista\u00bb.\nLa tribuna centrale fu dotata di una tettoia a struttura in cemento armato di 75 x 20 m sotto la cui copertura in legno ed eternit trovavano riparo oltre posti. Sul lato di ingresso venne inserita una piscina all'aperto (lunga 50 m e larga 18) dotata di spalti, spogliatoi e castello per i tuffi alto 10 metri, mentre internamente all'impianto furono ricavati una seconda vasca coperta, numerose palestre, alloggi e gli uffici della direzione generale del CONI e delle Federazioni Sportive.\nNella curva sorse addirittura un albergo di tre piani in grado di accogliere 600 atleti ripartiti in 70 dormitori. Il campo di calcio pass\u00f2 alle misure richieste dal CIO (110 x 60 m), mentre la forma della pista podistica a ferro di cavallo fu resa anulare mediante la costruzione di un secondo raccordo semicircolare. Sulle quattro corsie (5 sul rettilineo) della pista di atletica, nel 1931 fu installata provvisoriamente anche una pista ciclistica in legno, richiesta per la disputa del Mondiale di ciclismo su strada.\nL'ingresso fu sostituito da una facciata pi\u00f9 classicheggiante composta da tre fronti alti e curvilinei divisi da quattro semicolonne in laterizio sormontate da imponenti gruppi bronzei realizzati nel luglio 1929 dallo scultore Amleto Cataldi raffiguranti il Calcio, la Corsa, la Lotta e il Pugilato, oggi collocati nei giardini del Villaggio Olimpico. Ai fianchi della parete in pietra da taglio vi era da un sistema di vomitori comunicanti direttamente con l'esterno, secondo il modello dell'antica Roma. Alle spalle del nuovo prospetto principale si addossavano le gradinate della piscina scoperta.\nLo stadio fu ufficialmente inaugurato il 25 marzo 1928 con un incontro amichevole tra le Nazionali di e , terminato 4-3 per i padroni di casa.\nTre anni dopo lo stadio divenne il campo di gioco della : la \u201cprima\u201d laziale al nuovo stadio fu un derby contro la , disputato il 24 maggio 1931 e terminato con il risultato di parit\u00e0 (2-2), a cui segu\u00ec una rissa finale che comport\u00f2 la squalifica di un turno anche per Campo Testaccio.\nIn occasione del Mondiale 1934 fu costruita una grande tribuna nello spazio occupato dalla piscina mentre le aree situate dietro le porte del campo di gioco ed i rettilinei della pista podistica vennero occupati con piani inclinati per incrementare ulteriormente la capienza dell'impianto. Lo stadio fu definito dal PNF come uno tra i pi\u00f9 moderni e completi impianti costruiti in Europa. Le consistenti migliorie apportate dai lavori di ammodernamento non eliminarono i gravi difetti iniziali, come lo schema planimetrico a U, l'orientamento e l'inosservanza della curva di visibilit\u00e0.\nLo stadio fu anche sede, il 22 aprile 1935, del primo incontro assoluto tra le Nazionali di rugby di e , terminato 44-6 per quest'ultima.\nDal 1940 anche la Roma cominci\u00f2 ad utilizzare lo Stadio PNF, in seguito requisito dalle truppe alleate ed alternato con i campi dell'Appio e della Rondinella nelle gare del campionato romano disputato nel 1943-44 in sostituzione dei tornei nazionali. Col passare degli anni lo stadio PNF rivel\u00f2 nuovamente limiti funzionali e, soprattutto, di capienza tanto che a Roma torn\u00f2 a manifestarsi l'esigenza di nuove strutture sportive. Lo stadio (nel frattempo tornato a chiamarsi Stadio Nazionale e poi intitolato al Grande Torino scomparso a Superga) venne abbandonato da Lazio e Roma nel 1953 quando fu costruito il nuovo Stadio Olimpico. Nel luglio 1957 l'impianto fu demolito e subito dopo iniziarono i lavori di costruzione dello Stadio Flaminio, inaugurato nel 1959.\nMedia.\nCinema.\nAll'esterno dello stadio Nazionale fu girata una delle pi\u00f9 celebri scene del film di Vittorio De Sica \"Ladri di biciclette\"."}
{"id": "2283465", "revid": "547992", "url": "https://it.wikipedia.org/wiki?curid=2283465", "title": "Filippo di Side", "text": "Biografia.\nFilippo nacque a Side, in Panfilia (l'odierna \"Eski Adaliah\", Turchia). Studi\u00f2 ad Alessandria d'Egitto con Rodone. Attorno al 405 ebbe una scuola a Side. Pi\u00f9 tardi fu consacrato dapprima diacono e poi sacerdote a Costantinopoli sotto Giovanni Crisostomo. Fu candidato per tre volte al soglio episcopale, per il patriarcato di Costantinopoli, contro Sisinnio (425), Nestorio (428), e Massimiano (431); ma sempre con esito negativo. \nOpere.\nA Costantinopoli, attorno al 430 scrisse una monumentale \"Storia Cristiana\" in 36 libri, basata sulla nota \"Historia Ecclesiae\" di Eusebio di Cesarea. Secondo lo storico Socrate Scolastico, la \"Storia del cristianesimo\" di Filippo, della quale sopravvivono solo alcuni frammenti, era di carattere enciclopedico, ma piena di sviste o errori. Di una sua opera polemica contro l'imperatore Giuliano non \u00e8 rimasto quasi nulla. Dai giudizi di Socrate, Fozio, e Niceforo Filippo di Side appare essere stato un erudito di straordinaria cultura e diligenza, ma poco critico nel vagliare le fonti."}
{"id": "2283467", "revid": "287204", "url": "https://it.wikipedia.org/wiki?curid=2283467", "title": "Tour Down Under 2007", "text": "Il Tour Down Under 2007, nona edizione della corsa e valevole come quarta gara del circuito UCI Oceania Tour 2007, si svolse in cinque tappe dal 16 al 21 gennaio 2007, per un percorso totale di 667\u00a0km attorno ad Adelaide, Australia. Fu vinto dallo svizzero Martin Elmiger, che termin\u00f2 in 15h46'38\".\nLa Down Under Classic 2007, apertura ufficiale della corsa, venne vinta da Robbie McEwen.\nSquadre e corridori partecipanti.\nLe squadre della nazionale australiana, della nazionale neozelandese, la Chocolade Jacques-Topsport Vlaanderen, la SouthAustralia.com-AIS, l'Agritubel e la Navigators Insurance erano squadre non-UCI ProTour.\nDettagli delle tappe.\n1\u00aa tappa.\n "}
{"id": "2283468", "revid": "183114", "url": "https://it.wikipedia.org/wiki?curid=2283468", "title": "Filippo di Sida", "text": ""}
{"id": "2283469", "revid": "834", "url": "https://it.wikipedia.org/wiki?curid=2283469", "title": "Morlocks", "text": ""}
{"id": "2283471", "revid": "767487", "url": "https://it.wikipedia.org/wiki?curid=2283471", "title": "Toby Knight", "text": ""}
{"id": "2283473", "revid": "1305772", "url": "https://it.wikipedia.org/wiki?curid=2283473", "title": "Emerge", "text": ""}
{"id": "2283474", "revid": "767487", "url": "https://it.wikipedia.org/wiki?curid=2283474", "title": "Becsehely", "text": "Becsehely \u00e8 un comune dell'Ungheria di 2.290 abitanti (dati 2001). \u00c8 situato nella provincia di Zala."}
{"id": "2283475", "revid": "1463849", "url": "https://it.wikipedia.org/wiki?curid=2283475", "title": "Lezione d'anatomia", "text": "Lezione d'anatomia \u00e8 una poesia di Arrigo Boito, apparsa sulla \"Rivista Minima\" il 17 maggio 1874, poi confluita ne \"Il libro dei versi\".\nEssa \u00e8 composta da quattordici strofe, ciascuna delle quali consta di sei versi. I versi sono tutti quinari. Sono sdruccioli il primo ed il terzo verso di ogni strofa (nella prima strofa \u00e8 sdrucciolo solo il primo verso). Gli altri sono piani ed in rima, secondo lo schema \"abcdbc\". Molto particolare la rima tra \"ad hoc \"e \"Koch\" , che si definisce \"rima cara\" (e tra l'altro unisce due parole di due lingue differenti tra di loro e diverse dall'italiano, cio\u00e8 il latino ed il tedesco).\nIn questa poesia, Boito tratta dello studio anatomico fatto verso il corpo di una giovane tisica. Il poeta, nel descrivere la procedura di sezionamento del cadavere, inveisce contro la scienza, rea di profanazione del corpo di una giovinetta, e incapace di afferrarne l'essenza. In effetti l'anatomista non pu\u00f2 cogliere i sogni, le speranze della ragazza, cos\u00ec come la sua purezza. Nel finale della lirica, tuttavia, Boito deve ricredersi sul candore e l'innocenza della ragazza, perch\u00e9 si scopre che era incinta. \nLetterariamente, la lirica si accomuna a \"A un feto\" di Emilio Praga, \"Io sognai. Fu il mio sogno fantastico\" di Giovanni Camerana e \"Una lezione di anatomia\" di Bernardino Zendrini.\nEdizioni.\nEdizioni de \"Il libro dei versi\" in cui la poesia \u00e8 commentata:"}
{"id": "2283477", "revid": "466539", "url": "https://it.wikipedia.org/wiki?curid=2283477", "title": "Nigel Terry", "text": "Biografia.\nNato a Bristol, Inghilterra, fu educato presso la Truro School in Cornovaglia. Finiti gli studi ordinari, entr\u00f2 a far parte della Bristol Old Vic Theatre School, per poi approdare alla Royal Shakespeare Company, divenendo un intenso interprete teatrale. La sua interpretazione pi\u00f9 rilevante \u00e8 da considerarsi nell'opera \"Pericle, principe di Tiro\" di Shakespeare, nel ruolo di Pericle. Nel 1989 produsse anche \"La duchessa di Amalfi\" di John Webster.\nAl cinema debutt\u00f2 nel 1968 in \"Il leone d'inverno\", a fianco di Peter O'Toole, Katharine Hepburn e Anthony Hopkins. Tredici anni dopo riapparve sugli schermi nell'eccentrico e ambizioso \"Excalibur\" (1981) di John Boorman, nel ruolo di Re Art\u00f9, con un'interpretazione intensa e commovente che gli diede popolarit\u00e0. Da citare anche la sua partecipazione ai film \"Cristoforo Colombo - La scoperta\" (1992), con Marlon Brando, e \"Troy\" (2004), con Brad Pitt.\nAttivissimo anche per la televisione, fu il protagonista della serie medievale \"Covington Cross\", trasmessa nel 1992; apparve in \"Casualty\", e in un episodio di \"Doctor Who\". Nel 2006 fece parte del cast del film \"Barbanera\", prodotto da Hallmark. Mor\u00ec di enfisema polmonare il 30 aprile 2015, a 69 anni.\nL'incontro con Derek Jarman.\nDalla met\u00e0 degli anni 80 fu sensibile interprete del cinema personale e artistico di Derek Jarman, cui era spiritualmente affine. Con il regista inglese (morto nel 1993) gir\u00f2 5 film: dopo la straordinaria performance in \"Caravaggio\" (1986), nel ruolo del tormentato pittore, seguirono i poetici e disperati \"The Last of England\" (1988), \"War Requiem\" (1989), ultima interpretazione di Laurence Olivier, in cui Terry fu voce fuori campo, \"Edoardo II\" (1991), libero adattamento del testo di Christopher Marlowe, in cui fu particolarmente efficace nel cupo ruolo di Mortimer, e \"Blue\" (1993), dove \u00e8 ancora ipnotico narratore."}
{"id": "2283484", "revid": "767487", "url": "https://it.wikipedia.org/wiki?curid=2283484", "title": "Becsv\u00f6lgye", "text": "Becsv\u00f6lgye \u00e8 un comune dell'Ungheria di 866 abitanti (dati 2001). \u00c8 situato nella provincia di Zala."}
{"id": "2283488", "revid": "228587", "url": "https://it.wikipedia.org/wiki?curid=2283488", "title": "Collegamento semantico", "text": "Un collegamento semantico \u00e8 un collegamento che fornisce un'informazione semantica relativa al collegamento stesso (\"link\"). Un esempio di collegamento semantico \u00e8 quello che collega due elementi A e B mediante la relazione A \u00e8-madre-di B, implicando eventualmente B \u00e8-figlio-di A. I collegamenti semantici sono alla base delle reti semantiche.\nIn HTML questi sono designati con l'attributo &lt;rel&gt; sugli elementi link, o &lt;area&gt;. Gli esempi di utilizzo includono il modo standard di fare riferimento a CSS, che indica che la risorsa esterna collegata con l'attributo codice_1 \u00e8 un foglio di stile, quindi un browser web generalmente recupera questo file per visualizzare la pagina. Un altro esempio \u00e8 codice_2 per la popolare icona favicon.\ncodice_3\nLe relazioni di collegamento vengono utilizzate in alcuni microformati (ad esempio rel = \"tag\" per la codifica ), in XHTML Friends Network (XFN) e nello standard Atom, in XLink e in HTML. Le relazioni di collegamento standardizzate sono uno dei fondamenti di HATEOAS in quanto consentono all'agente utente di comprendere il significato delle transizioni di stato disponibili in un sistema REST.\nL'Internet Engineering Task Force (IETF) ha un registro di relazioni di collegamento standardizzate, e una procedura per estenderlo. HTML5 definisce anche relazioni di collegamento valide.\nIn HTML4 viene definito anche l'attributo codice_4 di un collegamento, che definisce la relazione inversa tra le risorse. L'attributo \u00e8 stato rimosso in HTML5.\nWeb semantico.\nI collegamenti tipizzati RDF sono fondamentali nei dataset LOD per identificare il tipo di relazione (predicato) delle triple RDF, contribuendo all'elaborazione automatica delle dichiarazioni leggibili dalla macchina del Giant Global Graph sul Web Semantico. I collegamenti tipizzati in RDF sono espressi come il valore della propriet\u00e0codice_5, definendo il tipo di relazione utilizzando termini o definizioni di vocabolario controllato ben consolidati da set di dati LOD come:\n&lt;rdf: type rdf: resource = \"http://schema.org/Person\" /&gt;\nHTML5.\nIn HTML5 sono nati nuovo collegamenti semantici:\n&lt;link rel=\"alternate\" type=\"application/rss+xml\" href=\"http://myblog.com/feed\"/&gt;\n&lt;link rel=\"icon\" href=\"/favicon.ico\"/&gt;\n&lt;link rel=\"pingback\" href=\"http://myblog.com/xmlrpc.php\"/&gt;\n&lt;link rel=\"prefetch\" href=\"http://myblog.com/main.php\"/&gt;\n&lt;a rel=\"archives\" href=\"http://myblog.com/archives\"&gt;vecchi articoli&lt;/a&gt;\n&lt;a rel=\"external\" href=\"http://notmysite.com\"&gt;tutorial&lt;/a&gt;\n&lt;a rel=\"license\" href=\"http://www.apache.org/licenses/LICENSE-2.0\"&gt;licenza&lt;/a&gt;\n&lt;a rel=\"nofollow\" href=\"http://notmysite.com/sample\"&gt;nuovi&lt;/a&gt;\n&lt;a rel=\"tag\" href=\"http://myblog.com/category/games\"&gt;videogiochi&lt;/a&gt;"}
{"id": "2283489", "revid": "339392", "url": "https://it.wikipedia.org/wiki?curid=2283489", "title": "Ferrovia del Hijaz", "text": ""}
{"id": "2283492", "revid": "767487", "url": "https://it.wikipedia.org/wiki?curid=2283492", "title": "Belezna", "text": "Belezna \u00e8 un comune dell'Ungheria di 882 abitanti (dati 2001). \u00c8 situato nella provincia di Zala."}
{"id": "2283498", "revid": "214509", "url": "https://it.wikipedia.org/wiki?curid=2283498", "title": "Mind map", "text": ""}
{"id": "2283499", "revid": "729019", "url": "https://it.wikipedia.org/wiki?curid=2283499", "title": "Bels\u0151s\u00e1rd", "text": "Bels\u0151s\u00e1rd \u00e8 un comune dell'Ungheria di 118 abitanti (dati 2001). \u00c8 situato nella provincia di Zala."}
{"id": "2283503", "revid": "767487", "url": "https://it.wikipedia.org/wiki?curid=2283503", "title": "Love Songs in the Digital Age According to Gabry Ponte", "text": "Love Songs in the Digital Age According to Gabry Ponte \u00e8 un EP del DJ italiano Gabry Ponte uscito nell'autunno del 2007, di genere house music e Italodance."}
{"id": "2283505", "revid": "298229", "url": "https://it.wikipedia.org/wiki?curid=2283505", "title": "V Giochi dei piccoli stati d'Europa", "text": "IV Giochi dei piccoli stati d'Europa si svolsero a Malta dal 25 al 29 maggio 1993.\nStoria.\nMalta port\u00f2 i Giochi ad un livello superiore, con un incremento nel numero di sport praticati. L'Islanda domin\u00f2 nuovamente i Giochi, conquistando 36 medaglie d'oro, seguita da Cipro e Lussemburgo con 26 e 8 medaglie d'oro.\nI Giochi.\nSport.\nI Giochi coinvolsero discipline sportive nei seguenti 8 sport:"}
{"id": "2283507", "revid": "182193", "url": "https://it.wikipedia.org/wiki?curid=2283507", "title": "Andrej Longo", "text": "Biografia.\nIl nome Andrej gli \u00e8 stato dato dal padre, in omaggio a \"Guerra e pace\" di Tolstoj.\nLaureatosi in lettere al DAMS di Bologna, dopo aver lavorato come bagnino, cameriere e pizzaiolo, Longo inizia la sua attivit\u00e0 letteraria collaborando come autore di opere teatrali, radiofoniche e cinematografiche.\nNel 2002 pubblica la raccolta di racconti \"Pi\u00f9 o meno alle tre\". L'anno successivo pubblica il romanzo \"Adelante\" (Vincitore ad ex aequo Sezione Narrativa Premio Nazionale Letterario Pisa). Nel 2007 pubblica \"Dieci\", una raccolta di racconti ambientati a Napoli ed ispirati ai dieci comandamenti, per il quale Longo viene insignito del Premio Bagutta, del Premio Nazionale di Narrativa Bergamo e del Premio Piero Chiara.\nNel 2011 un suo testo \u00e8 apparso nell'antologia \"Meridione d'inchiostro. Racconti inediti di scrittori del Sud\" (Stilo Editrice)."}
{"id": "2283514", "revid": "729019", "url": "https://it.wikipedia.org/wiki?curid=2283514", "title": "Bezer\u00e9d", "text": "Bezer\u00e9d \u00e8 un comune dell'Ungheria di 201 abitanti (dati 2001). \u00c8 situato nella provincia di Zala."}
{"id": "2283520", "revid": "767487", "url": "https://it.wikipedia.org/wiki?curid=2283520", "title": "Bocf\u00f6lde", "text": "Bocf\u00f6lde \u00e8 un comune dell'Ungheria di 2.100 abitanti (dati 2001). \u00c8 situato nella provincia di Zala."}
{"id": "2283522", "revid": "74801", "url": "https://it.wikipedia.org/wiki?curid=2283522", "title": "\u0100l", "text": "La parola \u0100l () significa \"famiglia\".\n\"\u0100l\" era originariamente una struttura parentale che si poneva a met\u00e0 via tra \"ahl\" (o \"\u02bf\u0101\u02beila\") e trib\u00f9 (\"\u1e25ayy\" o \"qab\u012bla\"). Un suo sinonimo \u00e8 il termine \"\u02bfash\u012bra\".\nNon costituisce un sinonimo di Ahl, dal momento che questo termine si riferisce spesso a un insieme di persone, non necessariamente parenti o affini, che si riconoscono per\u00f2 come accomunati da un identico progetto ideale o giuridico (ad esempio l'\"Ahl al-Kitab\" o l'\"Ahl al-Bayt\"), laddove \"\u0100l\" raduna esclusivamente persone che siano tra loro imparentate per via agnatizia.\nCol tempo \"\u0100l\" ha identificato per lo pi\u00f9 le dinastie familiari islamiche (\"e.g.\" \u0100l Sa\u02bf\u016bd, \u0100l \u1e62ab\u0101\u1e25, \u0100l Rash\u012bd, \u0100l b\u016b Sa\u02bf\u012bd)."}
{"id": "2283525", "revid": "6923", "url": "https://it.wikipedia.org/wiki?curid=2283525", "title": "Canal+", "text": "Canal+ \u00e8 un canale televisivo francese a pagamento lanciato nel 1984; \u00e8 integrato all'interno del Gruppo Canal+, il quale \u00e8 di propriet\u00e0 a sua volta di Vivendi.\nIl canale trasmette programmi di vario genere, la maggior parte sono criptati, ma alcuni programmi sono trasmessi in chiaro per 2 ore.\nCanal+ trasmette sul quarto canale di TNT e di Canal, in chiaro dalle 18.10 alle 20.55.\nAlcuni programmi sono offerti in HD.\nStoria.\nNel 1982 l'allora presidente della repubblica francese Fran\u00e7ois Mitterrand annunci\u00f2 in una conferenza stampa la prossima creazione di un quarto canale televisivo dedicato alla cultura, che non doveva essere finanziato n\u00e9 dal canone n\u00e9 dalla pubblicit\u00e0. L'obiettivo era quello di sfruttare le frequenze della banda VHF abbandonate da TF1 per trasmettere a colori sulla banda UHF.\nTuttavia, il progetto iniziale di un canale culturale fu abbandonato per un altro progetto di un canale a pagamento dedicato al cinema. Tale progetto interess\u00f2 anche la lussemburghese CLT (oggi RTL Group), che voleva creare un canale televisivo satellitare europeo a pagamento. Invece il progetto fu affidato al gruppo Path\u00e9, una societ\u00e0 cinematografica. Un team guidato da Leo Scheer defin\u00ec un palinsesto, basato sulla trasmissione di film prodotti recentemente, il criptaggio e la trasmissione terrestre, ispirati al canale televisivo statunitense HBO.\nIl governo protesse la futura rete con un'IVA del 33% applicata su tutte le VHS pre-registrate e sui videoregistratori, mentre i decoder Canal+ furono agevolati da un'IVA pi\u00f9 bassa.\nLa domenica del 4 novembre 1984, alle otto del mattino, iniziarono le prime trasmissioni, con 186.000 abbonati. Al contrario di HBO, che trasmette i propri film fino a 50 volte l'anno, Canal+ trasmette film recenti del cinema internazionale fino a 6 volte, e completa la propria programmazione con lo sport (boxe, basket, golf), soprattutto con il calcio, che diventa la seconda attrattiva della rete. Il 9 novembre 1984 trasmette la prima partita, Nantes-Monaco, con cinque telecamere. Il prezzo di abbonamento era di 120 franchi (18,46 \u20ac).\nMa la rete ebbe un debutto difficile, sia per la concorrenza delle tre televisioni pubbliche (TF1 ancora non era stata privatizzata), ma anche perch\u00e9 assunse un target rivolto a un pubblico benestante e vivente nelle grandi citt\u00e0, invece di un pubblico pi\u00f9 vasto e popolare. Inoltre Canal+ richiedeva per la ricezione un'antenna specifica, poich\u00e9 trasmetteva in banda VHF, e il decoder di allora, \"Discret 11\", era facilmente manipolabile per decriptare i programmi senza pagare l'abbonamento. La situazione peggiora nel 1985, con la nascita dei canali televisivi commerciali in chiaro La Cinq e TV6.\nLa rete decide di passare a un target pi\u00f9 popolare inserendo i seguenti programmi:\nNel 1987 parte \"Nulle part alleurs\" un talk show, trasmesso quotidianamente in chiaro dalle 18:30 alle 20:30, che coniuga informazione, musica e umorismo, e diventer\u00e0 uno dei programmi pi\u00f9 seguiti della rete.\nNel 1992 iniziano le prime trasmissioni satellitari con Canal Satellite, ed introduce un secondo decoder per le trasmissioni terrestri: \"Syster\".\nNel 1995 sorgono nuovi canali sul satellite: Canal+ Bleu, dedicato ai documentari e Canal+ Jaune, dedicato al cinema. Nel 1998 nasce Canal+ Vert, dedicato allo sport.\nProgrammazione.\nCanal+ trasmette principalmente film recenti in esclusiva e tutte le partite di calcio della Ligue 1, di cui possiede i diritti in esclusiva dal 2004, quando furono acquistati per 600 milioni di euro. Ma, essendo una rete generalista, trasmette anche serie, magazine, notiziari flash, programmi per i giovani, festival, come quello del cinema di Cannes, e programmi di intrattenimento in chiaro, come \"La Nouvelle \u00c9dition\" a mezzogiorno, e \"Le Grand Journal\" nel preserale.\nGriglia dei programmi.\nLe serie televisive in verde, i telefilm in rosa, i telegiornali in blu, i programmi sportivi in viola, i programmi d'intrattenimento o di attualit\u00e0 in marrone chiaro, i programmi in chiaro con *, i programmi criptati che cambiano ogni giorno in rosso e i film in marrone."}
{"id": "2283527", "revid": "108451324", "url": "https://it.wikipedia.org/wiki?curid=2283527", "title": "Giovanni Zannacchini", "text": "Biografia.\nGiovanni Zannacchini nacque a Livorno nel 1884, nello stesso anno di Amedeo Modigliani, del quale diventer\u00e0 amico. Autodidatta, si dedic\u00f2 da prima all'incisione dando vita a numerose acqueforti e xilografie che gli valsero la fama nazionale e con le quali partecip\u00f2 alle pi\u00f9 importanti manifestazioni italiane ed estere di questo specifico settore, nel 1916 viene invitato all'Esposizione d'Incisione Italiana, organizzata nella sede della Royal Society of British Artists a Londra dove espone delle acqueforti.\nTrascorse la sua vita lavorativa alle dipendenze della casa editrice Belforte e nei primi decenni del secolo \u00e8 uno degli xilografi di Livorno pi\u00f9 impegnati nella decorazione di prodotti editoriali; per Belforte realizz\u00f2 il disegno del francobollo commemorativo della visita di Benito Mussolini a Livorno l'11 maggio 1930, francobollo che ebbe validit\u00e0 solo per quel giorno e che \u00e8 passato alla storia come il \"Mussolini Rosa\".\nIn un secondo tempo pass\u00f2 alla pittura, prima con disegni colorati, quindi alla pittura vera e propria con tecnica ad olio. Anche in questo genere d'arte si afferm\u00f2 rapidamente ed infatti non vi fu manifestazione artistica, a lui contemporanea, dove non fosse presente un'opera di Giovanni Zannacchini. Fu, insieme a Renato Natali e Gino Romiti, fondatore del Gruppo Labronico, Segretario provinciale Professionisti ed Artisti, e membro di numerose giurie nazionali. \nZannacchini \u00e8 presente all'Esposizione Internazionale d'Arte di Venezia nel 1920, 1922, 1924, 1928 come lo sar\u00e0 poi alle Biennali del 1930, 1932, 1934 e 1936.\nDi lui parlarono i critici pi\u00f9 autorevoli dell'epoca: Ugo Ojetti, Vittorio Pica, Raffaello Franchi, Antonio Maraini, Carlo G. Ciappei, Guido Vivarelli, Gastone Razzaguta e molti altri. Sue opere furono acquistate dalla Galleria d'Arte Moderna di Roma, dalla Galleria d'Arte Moderna di Firenze a Palazzo Pitti, dal Museo civico Giovanni Fattori di Livorno, dal Museo di Tokio ed altri ancora. Mor\u00ec nel 1939 all'et\u00e0 di 55 anni. Il comune di Livorno gli ha dedicato una strada."}
{"id": "2283533", "revid": "6923", "url": "https://it.wikipedia.org/wiki?curid=2283533", "title": "Aprilia Dorsoduro", "text": "La Aprilia Dorsoduro \u00e8 una motocicletta prodotta dalla casa motociclistica italiana Aprilia a partire dal 2008 e appartiene alla categoria supermotard.\nIl nome trae ispirazione da uno dei sestieri di Venezia chiamato appunto Dorsoduro la cui sagoma ricorda proprio le forme di serbatoio e sella della moto vista dal lato sinistro.\nCaratteristiche.\nIl motore che spinge questa moto \u00e8 un bicilindrico da 750\u00a0cm\u00b3 che eroga 92\u00a0CV a 8.750 giri e dispone di una coppia di 82\u00a0Nm a 4.500 giri.\nLa moto \u00e8 una delle prime ad adottare la tecnologia Ride by Wire, che permette di controllare elettronicamente l'apertura dei corpi farfallati in base a diversi parametri in modo da ottimizzare l'erogazione della potenza in ogni situazione.\nLa centralina mette a disposizione tre mappe: \"Sport\", \"Touring\" e \"Rain\", selezionabili tramite un apposito comando sul manubrio, che permettono di adattare al meglio l'erogazione del motore e la sua risposta all'acceleratore in base alle condizioni di guida.\nUn aspetto che caratterizza questa moto \u00e8 la ciclistica: presenta forcelle rovesciate da 43\u00a0mm e freni a disco a margherita che le conferiscono un comportamento sempre facile e sicuro anche su strade con molte asperit\u00e0.\nLa moto \u00e8 disponibile in versione senza \"ABS\" in versione \"ABS\" e in versione \" Factory\", che presenta sospensioni Sachs completamente regolabili, pinze freno anteriori Brembo e alcune sovrastrutture in carbonio.\nA fine ottobre 2010 \u00e8 stata presentata la nuova \"Dorsoduro 1200\" che dispone di un bicilindrico da 1200\u00a0cm\u00b3 che eroga 130\u00a0CV a 8.700 giri e una coppia massima di 115\u00a0Nm a 7.200 giri. Come la sorella di cilindrata inferiore ha il Ride by Wire, le tre mappature del motore ed il sistema anti bloccaggio, mentre per gestire la maggiore potenza \u00e8 stato aggiunto il controllo di trazione. Rispetto alla 750 base ha sospensioni completamente regolabili (come la \"Factory\") ed un impianto frenante pi\u00f9 efficace marcato Brembo anche se, rispetto alla sorella di cilindrata inferiore, perde un po' di agilit\u00e0 a vantaggio di una maggiore stabilit\u00e0 e di una maggiore precisione direzionale. Le uniche differenze estetiche con la 750 sono la sella ricamata e i due nuovi silenziatori sottosella.. La versione di cilindrata maggiore \u00e8 rimasta in catalogo per pochi anni.\nCompetizioni.\nNel 2008 la Dorsoduro di serie guidata dall'italiano Andrea Padovani si \u00e8 classificata quinta nella ottantaseiesima Pikes Peak International Hillclimb, una massacrante corsa che si tiene nelle montagne del Colorado e che consiste nello scalare una delle pi\u00f9 alte montagne degli Stati Uniti fino a 4300 metri di quota lungo una salita di sterrato di 20\u00a0km di lunghezza. La gara \u00e8 stata vinta da un'altra Aprilia, la SXV 5.5 condotta dall'americano Davey Durelle.\nNel 2009 la Dorsoduro \u00e8 impegnata nel Campionato Europeo SuperMoto, nella nuova categoria HyperMoto, insieme a KTM, BMW e Ducati. Per l'occasione viene usata la Dorsoduro RR, una versione racing della Dorsoduro da 138\u00a0kg di peso e 100\u00a0CV di potenza massima."}
{"id": "2283535", "revid": "599013", "url": "https://it.wikipedia.org/wiki?curid=2283535", "title": "Glen Gondrezick", "text": ""}
{"id": "2283536", "revid": "729019", "url": "https://it.wikipedia.org/wiki?curid=2283536", "title": "Hoboken ZVC", "text": "Il club Hoboken ZVC \u00e8 stata una squadra belga di calcio a 5 che ha ottenuto i suoi migliori risultati tra la fine degli anni 1970 e l'inizio della decade successiva, vincendo quattro titoli nazionali e il primo European Champions Tournament nel 1985 a Roma, quindi di fatto \u00e8 stato il primo club campione d'Europa per il calcio a 5.\nSecondo la federazione calcistica belga, il club \u00e8 defunto. Tuttavia attualmente con il nome di ZVC Hoboken opera una formazione belga di Wilrijk presso Anversa, che si occupa di settore giovanile, attualmente \u00e8 tra le pi\u00f9 impegnate nel settore, facendo giocare pi\u00f9 di 200 bambini e ragazzi per stagione."}
{"id": "2283538", "revid": "1658", "url": "https://it.wikipedia.org/wiki?curid=2283538", "title": "DJ Set (Gabry Ponte)", "text": "DJ Set \u00e8 una raccolta di remix realizzati dal disc jockey italiano Gabry Ponte, pubblicata nel 2005 dall'etichetta discografica Universal Records."}
{"id": "2283543", "revid": "338769", "url": "https://it.wikipedia.org/wiki?curid=2283543", "title": "Hoboken Breughelhof ZVC", "text": ""}
{"id": "2283549", "revid": "228446", "url": "https://it.wikipedia.org/wiki?curid=2283549", "title": "Nikolaj Karlovi\u010d Girs", "text": "Conte, diplomatico, ministro degli Esteri della Russia dal 1882 al 1895. Sostenne per lungo tempo l'amicizia con la Germania, fino agli ultimi anni, quando si rese conto della necessit\u00e0 di un'alleanza con la Francia.\nAffront\u00f2 nel 1884 una grave crisi con la Gran Bretagna, risoltasi pacificamente, per una disputa territoriale in Asia centrale.\nL'uomo, gli inizi, l'incarico.\nNikolaj Karlovi\u010d Girs era originario di una famiglia appartenente alla piccola nobilt\u00e0 svedese. Il nonno era partito dalla Svezia, aveva attraversato la Finlandia, ed era arrivato in Russia. Girs non fu popolare nel suo Paese, i suoi nemici, sfruttando i sentimenti antisemiti dell'epoca, assicuravano che egli fosse di origini ebraiche e si chiamasse propriamente Hirsch. \u00abLa mia famiglia \u2013diceva Girs- reca nel suo stemma un pesciolino che ruota contro corrente. Tale \u00e8 anche la mia sorte\u00bb. Cominci\u00f2 la carriera in servizio consolare e fu poi Ministro residente a Berna e a Stoccolma.\nFu vice ministro degli Esteri del suo predecessore Aleksandr Michajlovi\u010d Gor\u010dakov che sostitu\u00ec anche per un breve periodo durante la Guerra turco-russa (1877-1878). Venne nominato ministro degli Esteri nel 1882 dallo Zar Alessandro III salito al trono un anno prima a seguito dell'assassinio del padre Alessandro II.\nBernhard von B\u00fclow, nel 1884 incaricato d'affari della Germania a San Pietroburgo, riporta nelle memorie:\n\u00abNikolai Karlovic von Giers [Nikolaj Karlovi\u010d Girs], allora sessantaquattrenne, faceva esteriormente una povera impressione. [...] Trascurato nel vestire, sempre curvo, egli non possedeva nemmeno lontanamente l\u2019\"aplomb\" d'uno Sciuvaloff o [...] d'un Ignatieff. [...]. Tre anni dopo, il Granduca Vladimiro, in un colloquio confidenziale mi disse: \u201cCome tutti quanti, anch'io, in passato, ho detto male di Nikolai Karlovic. Ma, dacch\u00e9 ebbi con lui un colloquio esauriente [...] sono convinto che la Russia ed in specie la Casa Imperiale non pu\u00f2 aver ministro e consigliere migliore di Giers\u201d\u00bb.\nI rapporti con Germania e Austria.\nLa Russia zarista di quegli anni, scossa dai moti rivoluzionari, si trov\u00f2 naturalmente predisposta ad un'amicizia politica con gli Imperi centrali e soprattutto con la Germania che, grazie a Bismarck, aveva acquisito un ruolo di guida nella Triplice alleanza. Girs fu per quasi tutta la sua vita politica filotedesco e quindi anti-francese per l'ostilit\u00e0 che divideva Germania e Francia dopo la guerra franco-prussiana.\nAncora come vice ministro degli Esteri, nel 1881, Girs tent\u00f2 di evitare che la Russia, debole internamente, fosse esposta da sola all'ostilit\u00e0 dell'Impero britannico in Asia centrale e dell'Austria-Ungheria nei Balcani. Nacque cos\u00ec l'Alleanza dei tre imperatori, fra Germania, Russia e Austria. Essa non prevedeva grandi impegni ma rafforz\u00f2 la posizione della Russia e l'autocrazia zarista contro gli umori delle masse.\nNonostante i difficili rapporti fra Vienna e San Pietroburgo, l'alleanza fu rinnovata nel 1884, quando a Skierniewice il Cancelliere tedesco Otto von Bismarck, il ministro degli Esteri austriaco Gustav K\u00e1lnoky e Girs si impegnarono a fare di tutto per limitare le occasioni di attrito fra Austria e Russia nei Balcani.\nIl Trattato di controassicurazione.\nDopo la Crisi bulgara, per\u00f2, i rapporti con Vienna peggiorarono ancora. Sebbene, n\u00e9 Alessandro III di Russia n\u00e9 tantomeno Girs erano d'accordo con il coro crescente di richieste di recidere il legame anche con la Germania e avvicinarsi alla Repubblica francese.\nDal canto suo, Girs avrebbe voluto rinnovare ancora l'Alleanza dei tre imperatori, ma lo Zar il 27 aprile 1887, a due mesi dalla scadenza del trattato, si oppose dimostrandosi favorevole ad una trattativa con la sola Germania, per la quale venne mandato a Berlino un progetto elaborato da Girs stesso.\nLe trattative per la nuova alleanza difensiva fra Russia e Germania furono impostate da Girs e dall'ambasciatore tedesco a San Pietroburgo Hans Lothar von Schweinitz (1822-1901) e portarono alla firma del cosiddetto Trattato di controassicurazione il 18 giugno 1887.\nCon l'ascesa al trono di Germania di Guglielmo II nel 1888 e il licenziamento di Bismarck, le relazioni fra Germania e Russia si raffreddarono. Guglielmo II dapprima acconsent\u00ec senza difficolt\u00e0 alla richiesta di Girs di rinnovare il Trattato di controassicurazione che scadeva nel giugno del 1890, ma poi, diversamente consigliato, fece avvertire che l'accordo non sarebbe stato rinnovato.\nLa crisi con la Gran Bretagna.\nIl ministero di Girs fu caratterizzato da una forte tensione internazionale fra Russia e Gran Bretagna a causa dell'espansionismo dei rispettivi imperi in Asia centrale: fu il momento pi\u00f9 pericoloso del \u201cGrande gioco\u201d.\nApprofittando del fatto che il governo inglese fosse impegnato a fronteggiare gravi difficolt\u00e0 in Sudan, nel 1884 i russi occuparono la capitale dei turkmeni: Merv e la notizia fu comunicata, quasi per inciso, all'ambasciatore britannico da Girs, il 15 febbraio. Merv costituiva un importante avamposto strategico per una eventuale avanzata sull'India britannica. Non contenti, i generali dello Zar misero gli occhi su Pandjeh, un'oasi in Afghanistan a met\u00e0 strada fra Merv e Herat. Intuite le mire russe, l'esercito britannico inizi\u00f2 la mobilitazione di due corpi d'armata in India. Il 16 marzo 1885 Girs assicur\u00f2 solennemente che i russi non avrebbero attaccato Pandjeh purch\u00e9 gli afghani si fossero astenuti da atti ostili e che Alessandro III era perfettamente d'accordo con tale linea di condotta. Ma i militari russi sul posto fecero di tutto per provocare gli afghani e il 31 marzo ci fu lo scontro armato, la disfatta degli afghani e l'occupazione di Pandjeh. Lo scompiglio a Londra fu enorme, perch\u00e9 si ritenne aperta la via all'invasione russa dell'India. La marina britannica fu allertata e si predispose per attaccare la base navale russa di Vladivostok. Girs fu avvertito che un'ulteriore avanzata verso Herat avrebbe significato senz'altro la guerra. Durante tutta la crisi il ministro degli Esteri britannico Lord Granville e Girs si tennero in contatto. A poco a poco la calma fu ristabilita. Si convenne che Pandjeh fosse dichiarata neutrale finch\u00e9 Gran Bretagna, Russia e Afghanistan non avessero deciso del suo futuro. La commissione congiunta termin\u00f2 i lavori dopo molti contrasti nel 1887: Pandjeh rimase ai russi che in cambio cedettero un valico strategico pi\u00f9 ad ovest, cui ambivano sia l'emiro dell'Afghanistan (Abdur Rahman) sia i suoi consiglieri britannici.\nPer la pace.\nSubito dopo la crisi con la Gran Bretagna, Girs, riferendosi alla difficile situazione interna del Paese e alla possibilit\u00e0 di una rivoluzione, dichiar\u00f2 ad Alessandro III che la Russia doveva temere la guerra meno delle sue conseguenze.\nEra opinione di Girs, ad esempio, che le speranze russe di conquista degli Stretti del Bosforo e dei Dardanelli, tanto perseguite in passato, fossero utopistiche e impossibili da realizzarsi, anche per le generazioni a venire.\nI rapporti con la Francia.\nGirs, da zarista e filotedesco, non poteva che guardare con diffidenza alla Terza repubblica francese. All'inizio degli anni ottanta respinse le prime idee di un'alleanza russo-francese affermando che non ci si poteva alleare con la \u201cputrefazione\u201d (utilizz\u00f2 il termine francese: \"pourriture\").\nMa il rifiuto tedesco di rinnovare il trattato di controassicurazione mise Girs in una situazione difficile che divenne insostenibile quando nel 1891 fu rinnovata la Triplice alleanza in una forma da creare l'impressione che anche la Gran Bretagna fosse in qualche modo entrata a farne parte.\nInoltre, i rapporti economici fra Russia e Germania erano peggiorati per questioni doganali e il ministro russo fece sapere di non condividere l'opinione di Bismarck secondo cui si poteva \u00abessere in buoni rapporti politici e combattersi a livello economico\u00bb.\nL'alleanza franco-russa.\n \nGirs, che aveva messo in guardia l'Europa contro la creazione di un'irreparabile divisione del continente in due blocchi contrapposti, fu costretto a cedere e il 16 luglio 1891 affront\u00f2 l'argomento con l'ambasciatore francese Antoine de Laboulaye. Il Ministro degli Esteri francese Alexandre Ribot propose una formula che vedeva il reciproco soccorso in caso la Francia o la Russia fossero state attaccate da una potenza della Triplice alleanza. Girs trovava che questa formula fosse da un lato troppo compromettente e dall'altro lasciasse la Russia scoperta da un attacco in territorio extra-europeo. Una guerra contro il Giappone o contro la Gran Bretagna in Asia, non era contemplata. Il compromesso fu raggiunto il 21 agosto 1891, grazie ad una lettera di Girs all'ambasciatore russo a Parigi, Arthur von Mohrenheim (1824-1906). La lettera diceva che lo Zar aveva approvato i principi dell'accordo e precisamente aveva convenuto che: \u00ab...i due governi dichiarano che si concerteranno su tutte le questioni di natura tale da mettere in causa la pace generale\u00bb e \u00ab...nel caso in cui una delle due parti fosse minacciata da un'aggressione, le due parti convengono di intendersi sulle misure che [...] questa eventualit\u00e0 imporrebbe... \u00bb. Il 27 agosto il governo francese accett\u00f2 questo, pur vago, accordo. A Parigi, due mesi dopo, Ribot insistette con Girs per ottenere che tale intesa fosse completata da una convenzione militare. Girs, pur essendo contrario all'idea, promise di sottoporla allo Zar che intanto, nel marzo 1892, aveva valutato positivamente un progetto simile del generale francese Marie-Joseph Fran\u00e7ois de Miribel (1831-1893). Allora, il ministro degli Esteri russo, non osando contrastare direttamente Alessandro III, ottenne di prendere tempo facendogli notare che, con i continui cambiamenti di governo in Francia, sarebbe stato pericoloso lasciare al primo venuto documenti cos\u00ec compromettenti per i rapporti con la Germania. Ma tutto volgeva verso la conclusione auspicata dai francesi e dallo Zar: a Tolone i marinai di una squadra navale russa furono fatti segno di accoglienze clamorose da parte della popolazione e la convenzione militare, preparata e firmata dai rispettivi stati maggiori, fu ratificata dai russi nel dicembre del 1893 e dai francesi nel gennaio successivo.\nNel 1894 i tedeschi cercarono di rimediare riuscendo a concludere un trattato commerciale che pose fino alla lunga ed aspra guerra doganale con la Russia, ma ormai i giochi erano fatti. Fu l'ultimo atto diplomatico a cui partecip\u00f2 Girs che, il 26 agosto 1895, ancora in carica a quasi 75 anni, spir\u00f2 a San Pietroburgo. Al suo posto fu nominato Aleksej Borisovi\u010d Lobanov-Rostovskij."}
{"id": "2283556", "revid": "729019", "url": "https://it.wikipedia.org/wiki?curid=2283556", "title": "Foresta rossa", "text": "La Foresta rossa (; ; ) era una pineta di circa 4\u00a0km\u00b2 situata nell'area compresa in un raggio di 10\u00a0km dalla centrale nucleare di \u010cernobyl', in Ucraina, che in seguito al disastro nucleare del 26 aprile 1986, sub\u00ec un fallout radioattivo fino a 4,81 GBq/m\u00b2 che la fece dapprima virare verso il colore rosso e quindi morire. Vicine foreste di betulle e di pioppi tuttavia restarono verdi e sopravvissero.\nStoria.\nLa situazione subito dopo il disastro.\nIl disastro di \u010cernobyl' provoc\u00f2 il rilascio di radiazioni per un equivalente di circa 20 volte quello dei bombardamenti atomici di Hiroshima e Nagasaki.\nNelle settimane e mesi successivi al disastro, in aree adiacenti, alcuni animali come una mandria di cavalli lasciati su un'isola del fiume Pripyat a 6\u00a0km dalla centrale, morirono per danni alla tiroide dopo aver assorbito 150-200 Sv. Su una mandria di bovini lasciata sulla stessa isola si osserv\u00f2 uno sviluppo ritardato. Tuttavia, la generazione successiva risult\u00f2 del tutto normale.\nGli anni successivi.\nNegli anni successivi, col calare del livello delle radiazioni, la situazione \u00e8 tuttavia cambiata. Studi scientifici cos\u00ec come documentari naturalistici e articoli mostrano come l'ecosistema si sia sostanzialmente ben ripreso e sia anzi diventato un'oasi ecologica. L'evacuazione della zona in un raggio di 30\u00a0km ha in effetti generato un rifugio unico per la fauna selvatica. La biodiversit\u00e0 in questa area \u00e8 aumentata in seguito all'assenza di ogni attivit\u00e0 umana.\nMolte specie di animali selvatici e uccelli che non erano mai state viste precedentemente sono ora riapparse nella zona di evacuazione. Fra queste si citano l'alce, il capriolo, il cinghiale russo, la volpe, la lince, la lontra e la lepre. Fra i grandi predatori il lupo \u00e8 ritornato ben presente nella zona di esclusione e sono state persino viste impronte di orso. Fra gli uccelli l'aquila dalla coda bianca , il gufo reale e la cicogna nera hanno ripopolato la zona e nel documentario della BBC della serie \"Horizon\", del 1996, si vedono piccioni, storni e rondini volare dentro e fuori dal sarcofago dove hanno posto il loro nido. Anche la biodiversit\u00e0 della flora \u00e8 impressionante. La ragione di questa ripresa della natura \u00e8 legata all'assenza di ogni attivit\u00e0 umana con tutte le sue implicazioni (industrializzazione, inquinamento, agricoltura, pesticidi).\nOggi.\nOggi, i livelli di radioattivit\u00e0 hanno raggiunto l'1 r\u00f6ntgen all'ora, anche se, livelli pi\u00f9 bassi (1 millir\u00f6ntgen all'ora) sono comuni in diverse zone. Circa il 90% della radioattivit\u00e0 presente nella foresta \u00e8 concentrato nel suolo. L'area rimane a tutt'oggi nella zona di alienazione presentando una radioattivit\u00e0 di 2 microSv per ora, equivalenti a poco meno di 18 mSv per anno. Tuttavia, grazie all'assenza di qualsiasi attivit\u00e0 umana, l'area \u00e8 oggi diventata un'oasi ecologica e un rifugio unico per la fauna selvatica. La Bielorussia ha gi\u00e0 istituito sull'area di esclusione di sua pertinenza una riserva naturale, mentre in Ucraina si sta addirittura pensando di istituire un parco nazionale."}
{"id": "2283567", "revid": "474175", "url": "https://it.wikipedia.org/wiki?curid=2283567", "title": "Repubblica Corsa", "text": "La Repubblica Corsa fu uno Stato sovrano istituito nel novembre 1755 in Corsica, quando Pasquale Paoli proclam\u00f2 l'indipendenza dell'isola dalla Repubblica di Genova. Lo stesso Paoli stil\u00f2 la Costituzione della Corsica, revocata dai francesi quando conquistarono l'isola nel 1769, che fu la prima costituzione al mondo scritta secondo i principi dell'Illuminismo, e comprendeva la prima implementazione del suffragio femminile. La repubblica cre\u00f2 una propria amministrazione, una propria magistratura e un proprio esercito.\nPremesse.\nPrimi moti rivoluzionari.\nA parte alcuni brevi ed isolati periodi, la Corsica faceva parte della Repubblica di Genova dal 1284, quando era stata sottratta alla Repubblica di Pisa con la vittoria genovese nella Battaglia della Meloria. Malgrado la sottomissione, la societ\u00e0 corsa rimase sempre ostile al feudalesimo. Nel XVIII secolo, con l'avvento dell'Illuminismo, gli ideali corsi di indipendenza si acuirono e nel 1729 vi furono i primi moti rivoluzionari, favoriti dalle gravi condizioni economiche in cui versavano gli isolani e dal modo dispotico con cui i genovesi governavano. In marzo fu saccheggiata Bastia e in novembre i patrioti nominarono comandanti Luiggi Giafferi, Andrea Ceccaldi, l'abate Raffaelli e Giacinto Paoli, padre di Pasquale.\nGenova non riusc\u00ec a controllare la sommossa e chiam\u00f2 in aiuto le truppe dell'imperatore tedesco Carlo VI, che sbarcarono sull'isola nel 1731. La guerriglia continu\u00f2 fino al 1736, quando le truppe imperiali firmarono una tregua con i ribelli accordando loro delle concessioni garantite dall'imperatore. Gli accordi non furono rispettati dai genovesi e gli scontri ripresero. Nel gennaio del 1735, l'avvocato corso Sebastiano Costa scrisse un abbozzo di costituzione per un nuovo Stato indipendente.\nRegno di Corsica.\nAlcuni esuli corsi incontrarono il militare ed avventuriero tedesco Theodor Stephan von Neuhoff, che offr\u00ec alla causa isolana il proprio appoggio e quello delle truppe del Bey di Tunisi Abu l-Hasan 'Ali I. In cambio, in caso di successo, chiese di essere nominato re del nuovo Stato. Sbarc\u00f2 con le truppe tunisine nel marzo 1736 sull'isola, il mese successivo istitu\u00ec la monarchia costituzionale con capitale a Cervione ed assunse il nome regale Teodoro I. Dopo un periodo in cui estese l'influenza dei corsi nell'interno dell'isola, la propaganda genovese che lo denigrava e la mancanza di sbocchi sul mare, controllati dai genovesi, da cui far partire le merci prodotte, lo costrinsero a lasciare l'isola in cerca di aiuti nel novembre del 1736, ponendo di fatto fine al regno. Von Neuhoff avrebbe tentato invano di riprendere il potere negli anni successivi.\nLa lotta indipendentista comunque non cess\u00f2, e a partire dal 1737 i genovesi si avvalsero dell'aiuto dei francesi i quali, comandati dal marchese di Maillebois, riuscirono a porre fine alla rivolta nel 1740. I capi della ribellione furono esiliati ed in particolare Giacinto Paoli si rifugi\u00f2 a Napoli con il figlio Pasquale. Negli anni successivi, i francesi governarono l'isola per conto dei genovesi, cercando invano di venire incontro alle esigenze dei nazionalisti corsi, che trovarono appoggio ed aiuti dal Regno di Sardegna. Nel conflitto che contrappose Genova al Regno di Sardegna, combattuto nel quadro della guerra di successione austriaca, i patrioti corsi appoggiarono i torinesi.\nFondazione.\nNel 1752, i patrioti corsi rifiutarono le riforme proposte dal governatore francese e incaricarono Gian Pietro Gaffori di dar vita a un governo alternativo. L'anno seguente Gaffori fu assassinato e la reggenza del governo provvisorio fu affidata a Clemente Paoli, il quale invit\u00f2 Pasquale Paoli a ritornare in patria. Pasquale aveva passato la giovent\u00f9 a Napoli ed era entrato nell'Esercito napoletano insieme al padre Giacinto, ed aveva sviluppato la propria educazione umanista sotto gli insegnamenti del filosofo Antonio Genovesi. Tornato in Corsica nel 1755, in aprile Paoli si presenta all'assemblea nazionale corsa come deputato di Morosaglia e, in luglio, fu eletto generale in capo della Nazione Corsa alla nuova assemblea tenuta al Convento di Sant'Antonio di Casabianca.\nUno dei primi obiettivi che si posero i capi degli insorti fu la formulazione della Costituzione della Corsica del 1755, che venne elaborata nei mesi successivi all'insediamento del governo per essere approvata dall'assemblea costituente e promulgata in novembre. La nuova costituzione si basava sulla struttura istituzionale concessa e scarsamente rispettata dai genovesi, perfezionandola e migliorandola. Pur dovendo adeguarsi alla situazione d'emergenza, di isolamento geografico, di guerra e di assenza di un vero riconoscimento internazionale del nuovo Stato che essa istituiva e regolava, contribu\u00ec a rendere Paoli molto popolare negli ambienti illuminati di tutt'Europa e tra i coloni insediati sulle coste atlantiche dell'America del Nord, insorti che pochi anni dopo avrebbero dato vita agli Stati Uniti d'America e alla loro Costituzione promulgata nel 1787.\nLa Costituzione c\u00f2rsa attir\u00f2 l'attenzione di tutta Europa per la sua eccezionale carica innovativa e in seguito Paoli chiese la collaborazione di Jean-Jacques Rousseau per perfezionarla. Il filosofo ginevrino avrebbe quindi scritto nel 1764 il suo \"Progetto di costituzione per la Corsica\".\nSempre nei primi mesi di vita della Repubblica, il nuovo governo dovette affrontare una lunga lotta contro i dissidenti guidati da Emanuele Matra, appoggiati dai francesi e contrari all'elezione di Paoli, riuscendo a sottometterli in novembre. Matra fu esiliato ma gli aderenti al suo movimento continuarono per diversi anni ad opporsi con le armi alla Corsica di Paoli.\nRiforme e ostilit\u00e0 contro i genovesi.\nDopo una serie di fortunate azioni militari, Paoli scacci\u00f2 i genovesi da tutta l'isola tranne che da alcune cittadine costiere. Si mise dunque al lavoro per organizzare il governo, introducendo molte riforme. Fond\u00f2 la prima universit\u00e0 dell'isola nella capitale Corte. Cre\u00f2 nel 1757 l'\"Ordine di Santa Devota\", che ebbe vita breve, in onore della patrona dell'isola Santa Devota.\nFu formato un parlamento nazionale, chiamato Dieta, composto da delegati eletti in ogni distretto ed in carica per tre anni. Il suffragio venne esteso a tutti gli uomini d'et\u00e0 superiore a 25 anni. Tradizionalmente, le donne avevano sempre votato nelle elezioni di villaggio per l'elezione del podest\u00e0, dei membri del consiglio degli anziani, e di ufficiali locali, e si ritiene che esse ebbero il diritto al voto anche nelle elezioni nazionali durante la repubblica.\nLa Repubblica coni\u00f2 nel 1761 a Murato le proprie monete, sulle quali era incisa la Testa Mora, simbolo tradizionale della Corsica. Tra le riforme in campo economico vi fu la bonifica dei terreni paludosi, attuata con l'introduzione di diverse colture, tra cui quella della patata, e lo sviluppo della marina mercantile, attuato anche in funzione anti-genovese. Le procedure relative all'ordinamento giudiziario furono sveltite. In campo militare, la repubblica ottenne diversi successi sul mare contro i genovesi e fu in grado di respingere le offerte di pace che gli stessi genovesi fecero nel 1761.\nLe idee di Paoli in merito a indipendenza, democrazia e libert\u00e0 ottennero il sostegno di filosofi come Jean-Jacques Rousseau, Voltaire, Raynal e Mably. La pubblicazione nel 1766 del libro \"An Account of Corsica\" di James Boswell rese Paoli famoso in tutta Europa. La repubblica ottenne il riconoscimento diplomatico da parte del Bey di Tunisi.\nInvasione francese.\nI genovesi ritennero l'isola ingovernabile e chiesero aiuto ai francesi che, in virt\u00f9 del Trattato di Compi\u00e8gne dell'agosto 1764, sbarcarono sull'isola e sostituirono i genovesi nelle localit\u00e0 che non erano ancora cadute nelle mani dei corsi. L'evento scaten\u00f2 le proteste degli isolani, che reclamarono il proprio diritto all'indipendenza e continuarono le incursioni contro i genovesi. L'ultima impresa della Marina militare repubblicana fu l'occupazione dell'isola di Capraia nel 1767. Fiaccata da 40 anni di conflitti con gli isolani, Genova vendette i propri diritti sulla Corsica alla Francia con il trattato di Versailles del 1768.\nI combattenti c\u00f2rsi difesero strenuamente la repubblica dall'ingerenza francese ma, nonostante l'aiuto che ricevettero dalla Gran Bretagna, non riuscirono a conservare l'indipendenza. Gi\u00e0 fiaccati dalla battaglia di Borgo del 1768, dovettero soccombere nel maggio del 1769 nella battaglia di Ponte Nuovo a forze enormemente superiori al comando del conte de Vaux. Dopo la sconfitta, Paoli fu costretto a rifugiarsi in Gran Bretagna. Nei mesi che seguirono, i francesi consolidarono il controllo sull'isola, che nel 1770 formalmente divenne una provincia francese.\nEsito.\nLa caduta della Corsica venne accolta con disappunto dal Regno di Gran Bretagna, principale alleato e sostenitore della Repubblica Corsa; l'isola era considerata di vitale importanza per gli interessi di Londra nel Mediterraneo Occidentale e la sua conquista da parte dei francesi venne giudicata un fallimento del governo britannico. Un certo numero di esuli corsi combatt\u00e9 per i britannici durante la Guerra d'indipendenza americana, in particolare distinguendosi durante il grande assedio di Gibilterra.\nL'aspirazione all'indipendenza, insieme a molti dei principi democratici della Repubblica Corsa, furono ravvivati da Paoli nel Regno Anglo-Corso del 1794-1796. In quell'occasione, le forze navali e terrestri britanniche furono schierate invano a difesa dell'isola, che cadde nuovamente sotto il controllo dei francesi.\nAlcuni gruppi separatisti locali, come il Fronte di Liberazione Nazionale Corso, tuttora reclamano il diritto all'indipendenza e si battono per il ripristino della repubblica isolana."}
{"id": "2283571", "revid": "767487", "url": "https://it.wikipedia.org/wiki?curid=2283571", "title": "Wilson Washington", "text": ""}
{"id": "2283579", "revid": "767487", "url": "https://it.wikipedia.org/wiki?curid=2283579", "title": "Futsal Club Malabata", "text": "Il Futsal Club Malabata \u00e8 una squadra olandese di calcio a 5, fondata nel 1996 con sede a Roosendaal, ma la sede di gioco \u00e8 a Breda.\nLa squadra prende il nome da un quartiere di Tangeri da cui provengono alcuni dei fondatori della societ\u00e0, nata a met\u00e0 degli anni '90 ma cresciuta vertiginosamente sino a giungere alla \"Topdivisie\" del campionato olandese di calcio a 5 dove tuttora milita. Il miglior risultato della sua storia attualmente \u00e8 la finale del campionato 2005/2006 persa per mano del FC Marl\u00e8ne.\nCollegamenti esterni.\nSito ufficiale"}
{"id": "2283580", "revid": "338769", "url": "https://it.wikipedia.org/wiki?curid=2283580", "title": "Malabata", "text": ""}
{"id": "2283581", "revid": "118834", "url": "https://it.wikipedia.org/wiki?curid=2283581", "title": "AmigaOne G3-SE", "text": ""}
{"id": "2283582", "revid": "1632387", "url": "https://it.wikipedia.org/wiki?curid=2283582", "title": "Naglfar (gruppo musicale)", "text": "I Naglfar sono gruppo musicale black metal svedese formato nel 1992.\nBiografia.\nIl gruppo \u00e8 stato fondato da Jens Ryd\u00e9n e Kristoffer Olivius, originariamento col nome di Uninterred. Il gruppo registra due demo, \"Stellae Trajectio\" e \"We are Naglfar - Fuck you!\" rispettivamente nel 1994 e 1995. Lo stesso anno nasce il primo album \"Vittra\". Dopo un demo (\"Maiden Slaughter\") e un Ep (\"When Autumn Storms Come\") viene pubblicato il secondo intitolato \"Diabolical\" che segue lo stile del suo predecessore. Dopo quattro anni di pausa nel 2002 viene pubblicato l'Ep \"Ex Inferis\" e l'anno successivo tocca al nuovo album \"Sheol\", in cui comincia a sentirsi l'influenza death metal. Nel 2005 esce \"Pariah\". Due anni pi\u00f9 tardi i Naglfar ritornano con \"Harvest\"."}
{"id": "2283583", "revid": "22774716", "url": "https://it.wikipedia.org/wiki?curid=2283583", "title": "AmigaOne XE", "text": ""}
{"id": "2283587", "revid": "287204", "url": "https://it.wikipedia.org/wiki?curid=2283587", "title": "Micro AmigaOne C", "text": ""}
{"id": "2283588", "revid": "486946", "url": "https://it.wikipedia.org/wiki?curid=2283588", "title": "Il ritorno di D'Artacan", "text": ""}
{"id": "2283590", "revid": "3343", "url": "https://it.wikipedia.org/wiki?curid=2283590", "title": "Monta\u00efn (Tarn-et-Garonne)", "text": ""}
{"id": "2283592", "revid": "22774814", "url": "https://it.wikipedia.org/wiki?curid=2283592", "title": "Pegasos II", "text": ""}
{"id": "2283593", "revid": "300067", "url": "https://it.wikipedia.org/wiki?curid=2283593", "title": "Mark Landsberger", "text": "Carriera.\nDopo l'esperienza americana approda in Italia, giocando prima a Forl\u00ec e poi a Montecatini."}
{"id": "2283596", "revid": "174925", "url": "https://it.wikipedia.org/wiki?curid=2283596", "title": "Olynthos", "text": ""}
{"id": "2283600", "revid": "1699816", "url": "https://it.wikipedia.org/wiki?curid=2283600", "title": "Carey Mahoney", "text": "Carey Mahoney \u00e8 uno dei protagonisti della serie cinematografica di \"Scuola di polizia\" e dell'omonima \"serie animata\", interpretato da Steve Guttenberg, e doppiato da Claudio Capone nei film e da Ivo De Palma nel cartone animato.\nCaratteristiche.\n\u00c8 uno dei cadetti della scuola, nonch\u00e9 il protagonista della serie, nei primi quattro film e nella serie animata.\nLeader della pattuglia, \u00e8 simpatico, generoso e gentile, e fa sempre del suo meglio per aiutare i suoi amici a risolvere le situazioni pi\u00f9 imprevedibili. \u00c8 anche molto bravo nel suo lavoro, e non si fa mai sfuggire nessun ricercato. \u00c8 soprattutto il pi\u00f9 bello dei cadetti maschi: piace molto alle giovani poliziotte, su tutte Karen Thompson, di cui si innamora. Non tutti, per\u00f2, apprezzano le sue qualit\u00e0 e la sua simpatia. Alcuni non mancano di manifestare antipatia e astio nei confronti del giovane Carey, come ad esempio il capitano Harris, il comandante Mauser, il tenente Proctor e i sergenti Blankes e Copeland. Per questo motivo, nel corso delle serie non si fa mai mancare di giocare alcuni scherzi imbarazzanti verso i suoi detrattori, come ad esempio mettere del lucido da scarpe o del mastice sul megafono utilizzato da Harris, sostituire una boccetta di shampoo con una di mastice quando Mauser fa la doccia, far effettuare a Mauser una perquisizione rettale o bendarlo in un bar con del nastro adesivo a sua detta per saggiare se il suo capo riesce a superare la prova dell'intenditore di champagne, ma in realt\u00e0 \u00e8 per far s\u00ec che le sue sopracciglia si stacchino dal viso. Anche Proctor, Blankes e Copeland, i fidi di Harris e Mauser spesso sono vittime degli scherzi di Mahoney. I due cadetti capisquadra, poi divenuti sergenti, nella prima puntata si ritrovano in una festa che non \u00e8 quella organizzata dagli altri cadetti, bens\u00ec in un locale frequentato da motociclisti gay, il Blue Oyster, nel quale si ritroveranno anche Harris e Proctor durante la quarta puntata della serie e che saranno costretti a ballare con alcuni clienti del locale sotto le note del brano El Bimbo. Proctor, invece, durante la terza puntata della serie, prima si ritrova adescato da una prostituta ingaggiata da Mahoney per ingannarlo, poi abbandonato in strada completamente nudo. Riesce a trovare rifugio, ma nel Blue Oyster, dove viene osservato da alcuni clienti che lo guardano attoniti e compiaciuti e gli fanno un applauso di scherno. Nel quarto episodio, invece, Proctor si ritrova in uno stadio mentre espleta i suoi bisogni dentro una cabina WC che viene aperta da Hightower.\nTra coloro che, invece, ammirano Mahoney c'\u00e8 il comandante Lassard, il quale gli conferisce, insieme a Hightower, la medaglia di miglior cadetto della Scuola, con estrema delusione del tenente Harris.\nNella serie animata \u00e8 come sempre il leader dei poliziotti ed \u00e8 in pattuglia con Larvell Jones, il suo migliore amico."}
{"id": "2283605", "revid": "118761886", "url": "https://it.wikipedia.org/wiki?curid=2283605", "title": "Zed (Scuola di polizia)", "text": "Zed \u00e8 un personaggio immaginario della serie cinematografica di \"Scuola di polizia\" e dell'omonima serie animata, interpretato da Bobcat Goldthwait, e doppiato da Leo Gullotta e Renato Cortesi nei film e da Giorgio Melazzi nel cartone animato.\nCaratteristiche.\nDi nome completo Zed McGlunk, uno dei cadetti della scuola, nonch\u00e9 il selvaggio pi\u00f9 strampalato del gruppo.\nApparso per la prima volta nel secondo film come un ladro e leader del gruppo punk; a partire dal terzo film si redime e diventa un poliziotto. Stringe amicizia con Sweetchuck e i due diventano compagni di pattuglia, soprattutto nella serie animata. Nel quarto film, lo vediamo innamorarsi di una fotografa del gruppo C.O.P. di nome Laura.\nZed ha molti parenti che appaiono solo nella serie animata, che vorrebbero riportarlo sulla strada del crimine; ci\u00f2 non avviene mai, grazie all'aiuto di Sweetchuck.\nNel quarto film talvolta tende a dire esattamente il contrario di ci\u00f2 che vuole intendere. Ad esempio quando litiga con il compagno, mentre quest'ultimo gli urla \"Io ti odio!\", Zed risponde \"Anch'io ti vuole tanto bene\", oppure quando facendogli dei complimenti Sweetchuck si arrabbia. Nella serie animata, per\u00f2, nonostante le continue riluttanze di Sweetchuck su Zed, i due, per la caccia ai criminali, si dimostrano sempre d'accordo."}
{"id": "2283606", "revid": "1699816", "url": "https://it.wikipedia.org/wiki?curid=2283606", "title": "Carl Sweetchuck", "text": "Carl Sweetchuck \u00e8 un personaggio immaginario della serie cinematografica di \"Scuola di polizia\" e dell'omonima \"serie animata\", interpretato da Tim Kazurinsky, e doppiato da Oreste Lionello e Sergio Di Giulio nei film e da Antonello Governale nel cartone animato.\nCaratteristiche.\n\u00c8 uno dei cadetti della scuola, nonch\u00e9 il pi\u00f9 fifone, impacciato e debole del gruppo. \u00c8 molto basso di statura e porta un paio di occhiali dalle lenti tonde e spesse.\nSweetchuck \u00e8 apparso per la prima volta nel secondo film, nelle vesti di un povero negoziante spesso vessato dalla banda di Zed e, soprattutto, da Zed stesso. Eppure, a partire dal terzo film diventa un poliziotto e stringe amicizia proprio con Zed, il suo vecchio persecutore; i due diventano colleghi molto affiatati. Sweetchuck per\u00f2 \u00e8 vittima delle follie di Zed, e finisce regolarmente nei pasticci, soprattutto nella serie animata.\nHa un fratello di nome Doug, apparso solo nel cartone animato."}
{"id": "2283607", "revid": "486946", "url": "https://it.wikipedia.org/wiki?curid=2283607", "title": "Kull (Ciclo dell'Eredit\u00e0)", "text": ""}
{"id": "2283608", "revid": "109196030", "url": "https://it.wikipedia.org/wiki?curid=2283608", "title": "Villa Uni\u00f3n", "text": ""}
{"id": "2283609", "revid": "287204", "url": "https://it.wikipedia.org/wiki?curid=2283609", "title": "Villa Union", "text": ""}
{"id": "2283610", "revid": "767487", "url": "https://it.wikipedia.org/wiki?curid=2283610", "title": "Junior M.A.F.I.A.", "text": "I Junior M.A.F.I.A. sono un gruppo hip hop statunitense provenienti da Bedford-Stuyvesant, Brooklyn, New York. Vengono formati e portati al successo dal rapper The Notorious B.I.G. e pubblicano il primo album, \"Conspiracy\", nel 1995. Il successo dei singoli dell'album, \"Player's Anthem\" (al 13\u00ba posto nella classifica statunitense) e \"Get Money\" (al 17\u00ba posto) aiuta l'inizio della carriera solista della rapper Lil' Kim. Il gruppo viene sciolto nel 1997, al seguito dell'omicidio di The Notorious B.I.G., ma nel 2005 e 2006 tre membri della formazione iniziale pubblicano l'album \"Riot Muzik\" e due DVD sotto il nome di Junior M.A.F.I.A..\nStoria del gruppo.\nLa nascita e il debutto.\nTutti i membri del gruppo sono amici d'infanzia di The Notorious B.I.G., e hanno meno di vent'anni quando pubblicano il primo album. La band viene formata dalla fusione di due gruppi e due artisti solisti: i 6s o 666 (Lil\u2019 Caesar, Chico e Nino Brown), gli Snakes (Larceny e Trife), Mc Klepto e Lil' Kim, l'unica donna; The Notorious B.I.G. entra nel gruppo come padrino.\nIl gruppo pubblica l'album di debutto, \"Conspiracy\", sotto l'etichetta newyorkese Big Beat Records; il lavoro trae molta ispirazione da \"Ready to Die\", il primo album di The Notorious B.I.G.. Le produzioni sono affidate a Dj Clark Kent, EZ Elpee, Daddy-O, Akshun e Special Ed. Il disco riceve buone recensioni, ma viene in parte criticato per non mettere molto in mostra del qualit\u00e0 individuali dei vari rapper. Debutta all'ottavo posto nella Billboard 200 e vince il disco d'oro.\nIl singolo principale, \"Player's Anthem\", prodotto da Clark Kent, vince anch'esso il disco d'oro. Il secondo singolo, \"Get Money\", ottiene un buon successo, vince il disco di platino e d\u00e0 il via alla carriera solista di Lil' Kim. Il terzo singolo, \"I Need You Tonight\", \u00e8 l'unico a non contenere la collaborazione di The Notorious B.I.G..\nIl dopo-\"Conspiracy\".\nDopo la morte di The Notorious B.I.G., il 9 marzo 1997, il gruppo si scioglie. In un'intervista del rapper realizzata nel 1995 ma pubblicata solo nel 2003 dalla rivista XXL l'artista confida che si sarebbe voluto ritirare nel 2000 per dedicarsi alla gestione dei Junior M.A.F.I.A.. Nel 2005, tre membri della formazione originale, Lil' Cease, Mc Klepto e Larceny (noto con lo pseudonimo di Banger), pubblicano un album intitolato \"Riot Muzik\", sotto il nome di Junior M.A.F.I.A.. L'album per\u00f2 non raggiunge i risultati sperati, fermandosi alla posizione numero 50 nella classifica dei migliori album indipendenti e 61 nella classifica dei migliori album R'n'B/hip hop. Il 26 marzo 2007 il trio pubblica un terzo album, \"Die Anyway\", che per\u00f2 non entra in alcuna classifica.\nCarriere soliste.\nLil' Kim inizia una carriera solista e raggiunge un buon successo, pubblicando quattro album. Nel primo, \"Hard Core\", torna la parola M.A.F.I.A., nel brano \"Realms of Junior M.A.F.I.A.\", e gli altri membri del gruppo collaborano alla canzone \"Fuck You\". La rapper collabora con Lil' Cease nel suo singolo di debutto, \"Crush On You (Remix)\". Il primo disco solista di Lil' Cease, \"The Wonderful World of Cease A Leo\", viene pubblicato nel 1999 e raggiunge la 26\u00aa posizione nella Billboard 200. Il singolo principale, \"Play Around\", a cui collaborano Bristal, Lil' Kim e Puff Daddy, raggiunge la posizione 9 nella classifica statunitense di singoli rap.\nCompilation e litigi.\nNel 2000 viene pubblicata la prima compilation, \"The Best of Junior M.A.F.I.A.\", assieme ad un DVD diretto da April Maiya, dal titolo Chronicles of Junior M.A.F.I.A; Lil' Kim ottiene 6 milioni di dollari da Lil' Cease, reo di avere usato immagini e filmati dell'artista senza alcun consenso.\nDurante un processo nel 2005 Lil' Cease e Banger testimoniano in un processo contro Lil' Kim e D-Roc, manager del gruppo, che finiscono in carcere. Il 27 giugno 2006 viene pubblicato un secondo DVD, , che non riesce ad avere successo come quello precedente."}
{"id": "2283612", "revid": "25265905", "url": "https://it.wikipedia.org/wiki?curid=2283612", "title": "Capitano Harris", "text": ""}
{"id": "2283618", "revid": "118863367", "url": "https://it.wikipedia.org/wiki?curid=2283618", "title": "Eugene Tackleberry", "text": "Eugene Tackleberry, detto anche Tack, \u00e8 un personaggio immaginario della serie cinematografica di \"Scuola di polizia\" e dell'omonima serie animata, interpretato da David Graf, e doppiato da Luca Biagini e Massimo Cinque nei film e da Luca Semeraro nel cartone animato. \u00c8 uno degli unici tre personaggi (insieme ad Eric Lassard e Larvell Jones) a comparire in tutti e sette i film della serie.\nCaratteristiche.\n\u00c8 uno dei cadetti della scuola di polizia e uno dei personaggi pi\u00f9 singolari della serie. \u00c8 fissato con le armi da fuoco, specialmente la Smith &amp; Wesson 29 e le 44 Magnum.\nNella serie di film Eugene ha un carattere prevalentemente infantile, cos\u00ec pure nel linguaggio, ma non esita ad usare i suoi \"giocattoli personali\" quando si tratta di fare piazza pulita, rivelandosi estremamente pericoloso e risoluto. Se invece si tratta di far ragionare un bambino ribelle o un malintenzionato, sa essere molto persuasivo.\nNel secondo film si sposa con la collega Kathleen Kirkland, anche lei fissata con le armi.\nNel sesto film si scopre che ha un figlio con il suo stesso carattere.\nNella serie animata indossa sempre un casco e un paio occhiali da sole, e porta sempre con s\u00e9 il bazooka. \u00c8 il collega di Debbie Callahan nel quarto e quinto film, cos\u00ec come nel cartone animato.\nIn una puntata del cartone, si scopre che ha un nonno molto energico."}
{"id": "2283620", "revid": "785863", "url": "https://it.wikipedia.org/wiki?curid=2283620", "title": "Pinella Dragani", "text": ""}
{"id": "2283622", "revid": "380654", "url": "https://it.wikipedia.org/wiki?curid=2283622", "title": "Larvell Jones", "text": "Larvell Jones \u00e8 un personaggio immaginario della serie cinematografica di \"Scuola di polizia\", interpretato da Michael Winslow, e dell'omonima serie animata, dov'\u00e8 doppiato da Massimiliano Lotti. Insieme ad Eric Lassard ed Eugene Tackleberry, \u00e8 uno dei tre personaggi ad essere presente in tutti e sette i film della serie.\nNel primo film \u00e8 cadetto, nel secondo agente e dal terzo al settimo film, compresa la serie televisiva, diventa sergente, ma nel cartone animato ritorna ad essere agente.\nCaratteristiche.\n\u00c8 uno dei cadetti della scuola, co-protagonista della serie, ed \u00e8 in pattuglia con il suo migliore amico Carey Mahoney, soprattutto in particolare nella serie animata. \nQuando viene portato in centrale, dice a Mahoney di essere medico. In tutti i film fino alla serie animata, Jones \u00e8 in grado di riprodurre i suoni della realt\u00e0 (tra cui anche la sirena della polizia) con l'uso della voce. Come il suo amico Mahoney non manca di giocare scherzi di cattivo gusto ai suoi detrattori (i soliti Harris e Mauser) e anche ad altre persone. Nel quarto episodio, Jones costringe il capitano Harris a fare una figuraccia in tribunale, facendo credere al giudice e a tutti gli astanti che gli sia scappato un peto. Nel secondo episodio, invece, mentre Mauser si ritrova nello spogliatoio con le mani incollate ai capelli, riproduce il latrato e il ringhio di Lou, il gigantesco cane di Schtultman. Il tenente, avendo gli occhi chiusi ed insaponati, crede che Lou voglia morderlo e lo implora di lasciarlo stare. Nel terzo episodio, sempre Mauser \u00e8 vittima di uno scherzo di Jones. Mentre si rivolge al governatore, Jones emette due rutti e il governatore crede che sia Mauser a schernirlo. Quest'ultimo viene severamente rimproverato dal commissario Hurst. Nel quinto episodio, al check in, Jones fa credere che Harris abbia degli oggetti metallici che gli impediscono di passare. Dopo essersi tolto la cinta, il pantalone della divisa del capitano cala e questo suscita l'ilarit\u00e0 di tutti.\nNonostante sia oggetto di astio da parte di qualcuno, Jones \u00e8 un apprezzato poliziotto ed, inoltre, \u00e8 anche famoso per le sue abilit\u00e0 di acrobata e karateka."}
{"id": "2283629", "revid": "119718842", "url": "https://it.wikipedia.org/wiki?curid=2283629", "title": "Jean Franko", "text": "Biografia.\nNato il 5 dicembre 1979 a Macuto in Venezuela, nel 1999 si trasferisce in Europa per lavorare come modello.\nHa vissuto per due anni in Italia, pi\u00f9 precisamente a Milano, in seguito ha vissuto in Svizzera e in Germania, prima di stabilirsi definitivamente a Barcellona, in Spagna.\nA Madrid lavora come modello nella moda per stilista spagnolo Francis Montesinos, per il quale ha sfilato dal 2002 al 2003, durante la \"Cibeles Madrid Fashion Week\". A Milano ha posato per il fotografo Gian Paolo Barbieri e ha lavorato come modello showroom per Tommy Hilfiger. Ha preso parte come ballerino e curatore della coreografie per un videoclip dei Gipsy Kings.\nDebutta come attore pornografico per il regista Lucas Kazan, partecipando al film \"Italian for the Beginner\". Nel corso della sua carriera lavora principalmente per Kazan e per Kristen Bjorn, ma ha lavorato anche per la pi\u00f9 importanti case di produzioni statunitensi come Falcon Studios e Raging Stallion. Per la Kristen Bjorn Productions \u00e8 apparso in molti film, incarnando il perfetto stereotipo del macho latino, in linea con gli standard della casa di produzione. \u00c8 apparso sulle copertine e in servizi fotografici per le riviste gay \"Torso\", \"Honcho\" e \"Latino Inches\".\nDi forte impatto mascolino, grazie al fisico muscoloso e alla barba curata, si impone nella industria pornografica gay principalmente come attivo, alcune volte come passivo, dotato di un pene non circonciso di 21.5\u00a0cm. L'attore possiede un vistoso tatuaggio bicipite destro e uno sul retro della coscia destra, fatto per coprire una cicatrice, avuta a causa di un incidente motociclistico.\nJean Franko ha avuto diversi riconoscimenti al livello internazionale, vincendo per due anni consecutivi il GayVN Award come miglior attore in una produzione straniera. Continua a lavorare come porno attore per la Lucas Kazan Productions e la Kristen Bjorn Productions, e collabora anche con svariati siti internet come Menatplay.com."}
{"id": "2283634", "revid": "547992", "url": "https://it.wikipedia.org/wiki?curid=2283634", "title": "Stefania Barca", "text": "Biografia.\nStudia recitazione frequentando un corso presso la Bottega Teatrale di Firenze, diretta da Vittorio Gassman, e la Civica Scuola d'Arte Drammatica del Piccolo Teatro di Milano.\nRecita a teatro ne \"Il malato immaginario\" di Moli\u00e8re, regia di M. Masini, in \"Enrico IV\" di Luigi Pirandello, regia di M. Sciaccaluga, e in \"Romeo e Giulietta\" di William Shakespeare, dove interpreta il ruolo di \"Giulietta\", rappresentato al Teatro di Roma, con la regia di F. Ricordi.\nFa piccole apparizioni in molte fiction tv come: \"Un prete tra noi\" nel 1997, \"Don Matteo\", \"Linda e il brigadiere\" nel 2000, \"Lo zio d'America\" nel 2002, \"Provaci ancora prof!\" nel 2005 e \"Donna detective\" nel 2007, tutte in onda su Rai Uno.\nAppare anche in alcuni film come: \"L'uomo in pi\u00f9\", regia di Paolo Sorrentino nel 2001, \"I banchieri di Dio\", regia di Giuseppe Ferrara nel 2002 e \"Passo a due\", regia di Andrea Barzini nel 2006.\nNel 2007 e nel 2008 \u00e8 tra i protagonisti della soap opera di Rai Uno, \"Incantesimo 9 -10\", dove interpreta il ruolo della dottoressa \"Vittoria Falco\", fidanzata dell'oncologo \"Riccardo Benetti\" (Saverio Deodato Dionisio). Nel 2008 entra nel cast di un'altra soap opera \"Un posto al sole d'estate\", in onda su Rai 3, dove ha il ruolo di \"Margherita Giorgi\", interpretata ma da protagonista anche nel 2009.\nVita privata.\n\u00c8 sposata con l'amministratore delegato di Rai Sat, Carlo Santori, ed ha due figli, Giulio e Camilla."}
{"id": "2283640", "revid": "359266", "url": "https://it.wikipedia.org/wiki?curid=2283640", "title": "Spline", "text": ""}
{"id": "2283643", "revid": "367257", "url": "https://it.wikipedia.org/wiki?curid=2283643", "title": "Basilea citt\u00e0", "text": ""}
{"id": "2283648", "revid": "367257", "url": "https://it.wikipedia.org/wiki?curid=2283648", "title": "Basilea campagna", "text": ""}
{"id": "2283652", "revid": "367257", "url": "https://it.wikipedia.org/wiki?curid=2283652", "title": "Cantone di Basilea", "text": ""}
{"id": "2283653", "revid": "1543377", "url": "https://it.wikipedia.org/wiki?curid=2283653", "title": "Astana Team 2008", "text": "Questa voce raccoglie le informazioni riguardanti l'Astana Team nelle competizioni ufficiali della stagione 2008.\nStagione.\nLa squadra kazaka di licenza lussemburghese partecip\u00f2, nella stagione 2008, alle gare del circuito UCI ProTour, ottenendo sette vittorie e chiudendo al secondo posto nella classifica a squadre. Nei circuiti Circuiti continentali UCI vinse dodici corse, pi\u00f9 sei nei Grandi Giri.\nClassifiche ProTour.\nPiazzamenti dei corridori dell'Astana Team nella classifica individuale dell'UCI ProTour 2008.\nL'Astana Team chiuse in seconda posizione con 226 punti."}
{"id": "2283662", "revid": "367257", "url": "https://it.wikipedia.org/wiki?curid=2283662", "title": "Patto confederale", "text": ""}
{"id": "2283665", "revid": "367257", "url": "https://it.wikipedia.org/wiki?curid=2283665", "title": "Dieta Federale", "text": ""}
{"id": "2283666", "revid": "339392", "url": "https://it.wikipedia.org/wiki?curid=2283666", "title": "Umm al-Quwain", "text": ""}
{"id": "2283667", "revid": "367257", "url": "https://it.wikipedia.org/wiki?curid=2283667", "title": "Digiuno Federale", "text": ""}
{"id": "2283672", "revid": "184925", "url": "https://it.wikipedia.org/wiki?curid=2283672", "title": "Junior Mafia", "text": ""}
{"id": "2283678", "revid": "767487", "url": "https://it.wikipedia.org/wiki?curid=2283678", "title": "The Faceless", "text": "I The Faceless sono un gruppo musicale technical death metal statunitense, formatosi ad Encino (California) nel 2005 da un'idea del chitarrista Michael Keene e del bassista Brandon Giffin.\nDopo avere pubblicato nel novembre del 2006 il loro album di debutto \"Akeldama\", il gruppo partecipa ad un tour con band come Necrophagist, Decapitated, Nile e The Black Dahlia Murder. Successivamente il batterista Brett Batdorf lascia la band, che aggiunge poi Lyle Cooper al loro formazione.\nI Faceless pubblicano il loro secondo album \"Planetary Duality\" nel novembre del 2008, debuttando al numero 119 della classifica Billboard 200.\nNel gennaio 2009 il gruppo annuncia un tour nord americano con i Meshuggah ed i Cynic e nel mese seguente \u00e8 partito un altro tour in Nordamerica con i Cannibal Corpse, i Neuraxis e gli Obscura."}
{"id": "2283681", "revid": "228587", "url": "https://it.wikipedia.org/wiki?curid=2283681", "title": "Fonte di Venere", "text": ""}
{"id": "2283684", "revid": "367257", "url": "https://it.wikipedia.org/wiki?curid=2283684", "title": "Altopiano svizzero", "text": ""}
{"id": "2283694", "revid": "36426", "url": "https://it.wikipedia.org/wiki?curid=2283694", "title": "Palazzo dell'Arte dei Mercatanti", "text": "Il Palazzo dell'Arte dei Mercatanti o di Calimala \u00e8 un edificio storico del centro di Firenze, gi\u00e0 sede dell'omonima corporazione fiorentina, situato via de' Calzaiuoli 1r-3r-5r, via Calimaruzza 2, piazza della Signoria 4A (in angolo) e via Porta Rossa 1r.\nStoria e descrizione.\nL'edificio, organizzato su sette assi e attualmente sviluppato per quattro piani pi\u00f9 un volume in soprelevazione, delimita l'isolato da piazza della Signoria al canto Diamante, che costituisce la cantonata con via Porta Rossa, cos\u00ec denominato dalla presenza di una farmacia che aveva per insegna un diamante e che si dice fosse frequentata da Dante Alighieri. Nonostante i significativi rimaneggiamenti il fabbricato mantiene ai primi due piani, parati alla rustica, i caratteri voluti dal piano urbanistico repubblicano del 1383 che aveva comportato l'allargamento della via in ragione della grande importanza commerciale assunta da questa in et\u00e0 medioevale, portandola in questo primo tratto all'attuale ampiezza. A questo periodo \u00e8 da ricondurre il disegno dei fornici in successione che segnano il piano terreno, seppure attualmente caratterizzato da ampie integrazioni sia in pietra sia in pietra artificiale. Su queste arcate \u00e8 ancora, in piccole rotelle, l'insegna dell'Arte di Calimala, che dell'edificio (cos\u00ec come di molte altre case limitrofe) fu proprietaria dal 1359 al 1570, con l'aquila che aggrinfia il torsello di lana (ma anche in questo caso la maggior parte dei pietrini \u00e8 stato sostituito da copie). \nIl balcone e i piani superiori si presentano nella forme assunte da un intervento della met\u00e0 del Settecento. All'interno del secondo fornice tamponato su via Porta Rossa \u00e8 una memoria posta nel 1766 che ricorda gli ambienti contigui della farmacia come sede dell'udienza dell'Arte e in particolare del ruolo dei frati bolognesi Roderigo e Catalano come pacieri e reggitori. \nDal lato di via Calimaruzza, erano invece i locali della residenza, contrassegnati da un esteso rilievo con l'aquila posta su un fondo tempestato di gigli di Francia (l'Arte dei Mercatanti era chiamata anche dei panni francesi o Francesca, per le sue relazioni mercantili con la Francia), poi rimosso e ricollocato sull'ingresso della casa adiacente (segnalato da Fantozzi come casa Garbi). Secondo Limburger infatti la Residenza della corporazione, sorta nel 1359, sarebbe da identificare con gli spazi ai quali attualmente si accede dal numero civico 2: \"il portale, con lo stemma della corporazione, \u00e8 stato trasferito, nel secolo XIX, un poco pi\u00f9 verso occidente\". La sala dell'udienza, invece, secondo quanto segnalato da Guido Carocci, \u00e8 invece da riconoscersi nell'antica farmacia di piazza della Signoria: \"\u00e8 ampia, coperta da volte che poggiano sopra a ricchi ed originali capitelli doppi, scolpiti in pietra. Delle decorazioni murali che dovevano indubbiamente arricchirne le volte e le pareti non resta alcuna traccia\". L'edificio in oggetto \u00e8 .\nNell'edificio trovano attualmente sede alcuni esercizi storici fiorentini, gli uffici della Reale Mutua Assicurazioni, e la farmacia Molteni che ancora oggi si apre sulla cantonata. Quest'ultima, nata nel 1892 nel luogo dove era l'antica spezieria al canto del Diamante (attestata in questo luogo dalla fine del XIII secolo), conserva arredi e decori interni di gusto tardo neoclassico, databili alla seconda met\u00e0 dell'Ottocento, che si dicono disegnati da Giovanni Dupr\u00e8."}
{"id": "2283696", "revid": "106990", "url": "https://it.wikipedia.org/wiki?curid=2283696", "title": "Ferdinando di Savoia-Genova (1884-1963)", "text": "Fu duca di Genova dal 1931 alla morte.\nBiografia.\nInfanzia ed educazione.\nFerdinando di Savoia-Genova nacque a Torino nel 1884, primogenito di Tommaso di Savoia-Genova e di Isabella di Baviera. Suo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia ebbe poi altri cinque figli: Filiberto (1895-1990), Maria Bona (1896-1971) Adalberto (1898-1982), Maria Adelaide (1904-1979) ed Eugenio (1906-1996).\nAddestramento militare.\nEntrato nel 1901 all'accademia navale, ne usc\u00ec con il grado di guardiamarina nel 1904. Nello stesso anno, il re Vittorio Emanuele III gli confer\u00ec il titolo di principe di Udine. Il suo addestramento militare si svolse a bordo degli incrociatori protetti \"Vespucci\" e \"Calabria\", con i quali salp\u00f2 da Venezia il 4 febbraio 1905 e vi riapprod\u00f2 il 3 febbraio 1907 dopo aver compiuto il giro del mondo. A Ferdinando venne dato l'incarico, sia sul \"Vespucci\" che sul \"Calabria\", di redigere il giornale di bordo ufficiale.\nSul \"Calabria\" visit\u00f2 il Venezuela, il Brasile, l'Uruguay, l'Argentina, pass\u00f2 lo Stretto di Magellano, risal\u00ec il continente americano fino a San Francisco, poi affront\u00f2 l'Oceano Pacifico toccando le Hawaii, la Polinesia, l'Australia, la Nuova Zelanda, le Isole della Sonda, le Filippine, il Giappone e la Cina. Infine navig\u00f2 nell'Oceano Indiano toccando Somalia ed Eritrea, per poi rientrare nel Mediterraneo e tornare a Venezia.\nCarriera nella marina.\nPrese parte alla guerra italo-turca nel 1912 e, come capitano, combatt\u00e9 durante la prima guerra mondiale comandando il cacciatorpediniere \"Ippolito Nievo\". Per aver occupato le isole Echinadi venne decorato con l'ordine militare di Savoia e con due medaglie d'argento al valor militare. In quegli anni gli fu dedicata, nella Concessione italiana di Tientsin, la via Principe di Udine.\nNel maggio 1917 Ferdinando fu scelto per guidare la commissione di guerra italiana inviata negli Stati Uniti d'America. La commissione, che includeva anche Guglielmo Marconi e parecchie figure politiche italiane dell'epoca, fra cui Francesco Saverio Nitti, visit\u00f2 gli Stati Uniti discutendo i futuri rapporti fra le nazioni al termine del conflitto. Nel novembre 1930 rappresent\u00f2 suo cugino Vittorio Emanuele III all'incoronazione dell'imperatore Hail\u00e9 Selassi\u00e9 d'Etiopia. Ferdinando divent\u00f2 duca di Genova alla morte di suo padre Tommaso, il 15 aprile 1931.\nRaggiunto il grado di contrammiraglio nel 1927 e di ammiraglio nel 1934, Ferdinando divenne comandante dell'Alto Adriatico. In ambito sportivo fu tra i fondatori della Federazione Italiana Motonautica, istituita a Milano nel 1923, della quale fu anche il primo presidente.\nMatrimonio.\nIl 28 febbraio 1938, dopo una storia d'amore con Anna Maria \"Ninetta\" Cais di Pierlas-Mocenigo, protrattasi dal 1933 al 1937, spos\u00f2 a Torino Maria Luisa Alliaga Gandolfi dei conti di Ricaldone (Fossano, 11 ottobre 1899 - Torino, 19 luglio 1986), figlia di Carlo Alliaga Gandolfi di Ricaldone, conte di Borghetto, Montegrosso e Pornassio, e di Emma Teresa Luisa Cavalli. Non ebbero figli.\nUltimi anni e morte.\nPur vivendo in anni cos\u00ec importanti per la storia dell'Italia, Ferdinando si tenne sempre lontano dalla politica e dalla corte, dedito solo alla sua passione per il mare e conducendo una vita abbastanza anonima, soprattutto se paragonata a quella dei cugini del ramo Savoia-Aosta.\nDopo il mutamento istituzionale del 1946 soggiorn\u00f2 brevemente in Portogallo presso il re Umberto II in esilio. Successivamente torn\u00f2 in Italia e si stabil\u00ec a Bordighera, in Liguria, dove condusse una vita ritirata e dove mor\u00ec nel 1963. Riposa nella cripta reale della basilica di Superga, sulle alture di Torino. Non avendo avuto figli, nel titolo ducale gli successe suo fratello minore Filiberto.\nAltri progetti.\nseparatore"}
{"id": "2283697", "revid": "15", "url": "https://it.wikipedia.org/wiki?curid=2283697", "title": "Niccol\u00f2 dell'Isola", "text": "Biografia.\nNativo di Isola del Gran Sasso, al tempo sotto il controllo della diocesi di Penne, Niccol\u00f2 arriv\u00f2 all'Aquila all'incirca intorno al 1270, diventandone cittadino. Secondo il racconto del cronista Buccio di Ranallo, egli venne chiamato dai cittadini aquilani a difendere gli stessi sia dall'eccessivo fiscalismo angioino, sia dai soprusi dei baroni feudali.\nIn breve periodo Niccol\u00f2 acquis\u00ec un prestigio del tutto simile a quello del capitano regio. Probabilmente fu eretto in suo onore anche un monumento poich\u00e9 vi \u00e8 documentazione di un'epigrafe, datata al 1284, che lo definisce \u00ab\"pater patrie et Aquilane civitatis defensor\"\u00bb; era inoltre chiamato \u00abcavalero del popolu\u00bb. Inizialmente ebbe la compiacenza di Carlo II di Napoli ma, a partire dal 1292, la sua posizione cominci\u00f2 a diventare delicata. In chiave anti-aristocratica, cominci\u00f2 a criticare l'esistenza di castelli nel contado, indicandoli come un pericolo per il futuro dell'Aquila \u2014 che era sorta alla met\u00e0 del XIII secolo proprio dall'unione di pi\u00f9 villaggi in un'unica citt\u00e0 \u2014 e chiam\u00f2 i cittadini alla loro distruzione; una volta compiuta l'impresa, rientr\u00f2 in citt\u00e0 acclamato e portato in trionfo.\nLa nobilt\u00e0 locale, fortemente minacciata dal potere di Niccol\u00f2, si rivolse a Carlo II e il sovrano, anch'esso preoccupato dall'enorme consenso popolare di cui godeva il condottiero, invi\u00f2 Carlo Martello d'Angi\u00f2, suo figlio, a riprendere il controllo della citt\u00e0; il 10 luglio 1293, all'arrivo delle truppe all'Aquila, Niccol\u00f2 dall'Isola si present\u00f2 per\u00f2 con tremila seguaci e convinse Carlo Martello a desistere dall'opera. Carlo II invi\u00f2 dunque Gentile di Sangro, gi\u00e0 capitano di citt\u00e0, per ucciderlo, ma questi, resosi conto dell'impossibilit\u00e0 di avere un duello, decise di avvelenarlo.\nNiccol\u00f2 mor\u00ec tra lo sgomento degli aquilani, in una data imprecisata anteriore al 12 agosto 1293. Rappresent\u00f2 il primo esempio di guida personale in una citt\u00e0 che, seppur sottoposta a una forte monarchia, nutriva ambizioni di autonomia di stampo popolare, come dimostrer\u00e0 l'affermazione di Pietro Lalle Camponeschi nel XV secolo."}
{"id": "2283698", "revid": "36426", "url": "https://it.wikipedia.org/wiki?curid=2283698", "title": "Palazzo dell'Arte di Calimala", "text": ""}
{"id": "2283703", "revid": "767487", "url": "https://it.wikipedia.org/wiki?curid=2283703", "title": "Sagne a lu cutt\u00e9ure", "text": "Le sagne a lu cutt\u00e9ure sono un piatto tipico di Castiglione Messer Marino, consumato principalmente nel periodo di carnevale. Il nome ha una ragione che affonda nel passato: risale al tempo in cui funzionavano i mulini ad acqua. \nCi voleva del tempo prima che le vasche destinate ad azionare il mulino si riempissero e fossero pronte all'uso, cos\u00ec i mugnai utilizzavano le lunghe ore d'attesa per impastare un po' di farina e cuocere in loco, in grandi pentole di rame, le sagne che venivano condite e offerte.\nAllora come oggi \u00e8 cibo che si mangia tutti insieme, nello stesso caldaio, con le mani. \u00c8 un rito a cui tutti i puri castiglionesi tengono. Oggi non ci sono pi\u00f9 i mulini ad acqua, ma la tradizione \u00e8 rimasta. Gli ingredienti delle \"sagne a lu cutt\u00e9ure\" sono: le sagne, impastate a mano, la salsiccia, la pancetta e, ingrediente fondamentale, la polvere di peperoncino (dolce o piccante)."}
{"id": "2283708", "revid": "827882", "url": "https://it.wikipedia.org/wiki?curid=2283708", "title": "Conspiracy (Junior M.A.F.I.A.)", "text": "Conspiracy \u00e8 il primo album del gruppo hip hop newyorkese Junior M.A.F.I.A., prodotto da Undeas/Big Beat nel 1995. I due singoli pubblicati, \"Get Money\" e \"Players Anthem\", hanno ottenuto un buon successo."}
{"id": "2283712", "revid": "287204", "url": "https://it.wikipedia.org/wiki?curid=2283712", "title": "Strasbourg (incrociatore da battaglia)", "text": "Lo Strasbourg fu un incrociatore da battaglia (a volte classificato come \"nave da battaglia veloce\") della Marine nationale francese, seconda e ultima unit\u00e0 della classe Dunkerque ed entrato in servizio nell'aprile 1939.\nPi\u00f9 veloce delle navi da battaglia vere e proprie, ma anche meno armata e corazzata, questa classe era stata progettata per rispondere alle \"corazzate tascabili\" tedesche della Classe Deutschland. Il progetto era molto innovativo, con la maggior parte dell'armamento concentrata davanti in due torrette quadrinate, una caratteristica centrale delle navi da battaglia francesi presente anche sulle navi della classe Richelieu completate e cio\u00e8 la omonima nave da battaglia e la \"Jean Bart\". Inoltre per la prima volta era prevista una batteria secondaria con il doppio scopo di anti-cacciatorpediniere e antiaerea.\nL'unit\u00e0 fu impiegata nelle fasi iniziali della seconda guerra mondiale insieme alla sorella \"Dunkerque\"; sfuggito alla distruzione della flotta francese a Mers-el-K\u00e9bir del 3 luglio 1940, lo \"Strasbourg\" fu una delle principali unit\u00e0 navali della Marine nationale rimaste sotto il controllo della Francia di Vichy ma vide scarso impiego, finendo infine per autoaffondarsi a Tolone il 27 novembre 1942 con il resto della flotta francese onde non cadere nelle mani dei tedeschi; riportato a galla nel luglio 1943 e nuovamente affondato nell'agosto 1944 da un bombardamento aereo, lo scafo fu impiegato come nave bersaglio fino alla sua demolizione nel maggio 1955.\nStoria.\nLa costruzione dell'unit\u00e0 fu ordinata il 16 luglio 1934, come risposta all'avvio da parte dell'Italia mussoliniana della realizzazione delle nuove navi da battaglia classe Littorio; la nave fu impostata il 25 novembre 1934 nei cantieri della Ateliers et Chantiers de la Loire di Saint-Nazaire e varata il 12 dicembre 1936 con il nome di \"Strasbourg\" in onore dell'omonima citt\u00e0 francese; la nave lasci\u00f2 quindi Saint-Nazaire per Brest il 15 marzo 1938 per le prove in mare, entrando ufficialmente in servizio con la Marine nationale il 29 aprile 1939. Assegnata alla Flotta dell'Atlantico, con il gemello \"Dunkerque\" la nave and\u00f2 a formare la 1\u00e8re Division de Ligne; dopo una visita ufficiale a Lisbona tra il 3 e il 4 maggio per partecipare ai festeggiamenti per l'anniversario della scoperta del Brasile da parte di Pedro \u00c1lvares Cabral, entrambe le unit\u00e0, accompagnate da tre moderni incrociatori leggeri a formare la 4\u00aa Divisione incrociatori, compirono tra maggio e giugno un giro delle basi navali britanniche tra cui Liverpool, Loch Ewe, Scapa Flow e Rosyth prima di rientrare a Brest.\nAllo scoppio della seconda guerra mondiale nel settembre 1939, lo \"Stasbourg\" e il \"Dunkerque\" furono aggregati alla Force de Raid, la formazione che riuniva le pi\u00f9 moderne unit\u00e0 della Marina nationale, di base a Brest sotto il comando del vice ammiraglio Marcel Gensoul; la formazione fu subito impegnata per dare la caccia alle corazzate tascabili tedesche nell'oceano Atlantico, divisa in pi\u00f9 gruppi distinti integrati con unit\u00e0 della Royal Navy britannica: la \"Strasbourg\" serv\u00ec nella Force X di base a Dakar con l'incrociatore pesante francese \"Dupleix\" e la portaerei britannica , intenta a dare la caccia alla corazzata \"Admiral Graf Spee\" nell'Atlantico meridionale ma senza esito, rientrando poi a Brest dopo l'autoaffondamento dell'unit\u00e0 tedesca il 17 dicembre 1939 dopo la battaglia del R\u00edo de la Plata. Il 2 aprile 1940 la Force de Raid fu inviata nel mar Mediterraneo per contrastare eventuali attivit\u00e0 belliche dell'Italia, ma dopo pochi giorni fu richiamata a Brest a seguito degli sbarchi tedeschi in Norvegia; infine, il 24 aprile 1940 lo \"Strasbourg\" e il \"Dunkerque\" furono dislocati nella base di Mers-el-K\u00e9bir in Algeria.\nDopo la resa della Francia, conseguente l'invasione tedesca del maggio-giugno 1940, la neutralizzazione delle unit\u00e0 della Marine nationale divenne un obiettivo prioritario per la Royal Navy britannica, onde impedire che le navi francesi cadessero in mano delle Potenze dell'Asse. Il 3 luglio 1940 la Force H britannica si present\u00f2 davanti Mers-el-K\u00e9bir e pretese la resa della flotta francese qui stanziata; al rifiuto del comandante francese, ammiraglio Gensoul, le navi britanniche aprirono il fuoco sulle unit\u00e0 della Marine nationale, impreparate allo scontro. Lo \"Strasbourg\", che per disposizioni del suo comandante capitano Louis Edmond Collinet si era precedentemente preparata a salpare, fu mancato di poco da alcune salve da 381 mm sparate dalle navi da battaglia britanniche , e sul suo posto di ormeggio appena lasciato: scortato da cinque cacciatorpediniere, l'incrociatore riusc\u00ec a uscire dalla rada e a dirigere in direzione nord-est sfuggendo all'inseguimento attuato dallo \"Hood\" e da alcuni aerosiluranti Fairey Swordfish della portaerei . La navigazione alla massima velocit\u00e0 dello \"Strasbourg\" fu ostacolata da danni riportati a una presa d'aria di un fumaiolo, che era stata bloccata da un pezzo di murata sollevatasi da un pontile: tutti e trenta i fuochisti della sala macchine numero 2 furono ritrovanti incoscienti a causa dei fumi di scarico tossici non espulsi dal fumaiolo, e tre sottufficiali e due marinai morirono successivamente per l'intossicazione riportata; navigando a ovest della Sardegna, lo \"Strasbourg\" riusc\u00ec ad arrivare indenne a Tolone il 4 luglio.\nCon il \"Dunkerque\" gravemente danneggiato nell'attacco di Mers-el-K\u00e9bir, la nave da battaglia \"Bretagne\" affondata, la \"Provence\" immobilizzata e le corazzate \"Lorraine\", \"Courbet\" e \"Paris\" internate in porti britannici, lo \"Strasbourg\" fu la maggiore unit\u00e0 della Marine nationale rimasta operativa sotto il controllo della Francia di Vichy e divenne quindi la nave ammiraglia della neo-costituita \"Forza d'alto mare\" (Forces de Haute Mer) dell'ammiraglio Jean de Laborde; l'unit\u00e0 comunque vide un ridottissimo impiego operativo sotto le insegne di Vichy, stante una cronica carenza di carburante: nel novembre 1940 l'incrociatore copr\u00ec, unitamente a due incrociatori pesanti, due incrociatori leggeri e alcuni cacciatorpediniere, il trasferimento da Mers-el-K\u00e9bir a Tolone della immobilizzata \"Provence\", portato a termine senza incidenti. Nel 1941 l'incrociatore sub\u00ec potenziamenti al suo armamento antiaereo (furono aggiunti tre ulteriori impianti singoli di mitragliere da 13,2 mm), mentre nel 1942 fu installato un rudimentale apparato radar di scoperta aerea.\nLo \"Strasbourg\" rimase inutilizzato a Tolone fino al novembre 1942, quando i tedeschi invasero il territorio controllato da Vichy come ritorsione per l'invasione anglo-statunitense delle colonie francesi del Nordafrica; il 27 novembre, quindi, l'incrociatore partecip\u00f2 quindi all'autoaffondamento della flotta francese a Tolone: lo scafo fu sabotato dall'equipaggio e, allagato, si pos\u00f2 sul fondo del suo posto di ormeggio. Riportato in galleggiamento il 17 luglio 1943 da tecnici italiani, se ne valut\u00f2 il ripristino per conto della Regia Marina ma l'armistizio dell'Italia nel settembre seguente fece cessare ogni lavoro sulla nave che pass\u00f2 sotto il controllo dei tedeschi, per poi essere ritrasferita formalmente al governo collaborazionista francese il 1\u00ba aprile 1944; il 18 agosto seguente, durante un bombardamento aereo statunitense su Tolone (parte delle azioni dell'operazione Dragoon nel sud della Francia), lo scafo dello \"Strasborg\" fu colpito e affondato nella baia di Lazaret. Riportato a galla una seconda volta il 1\u00ba ottobre 1944, si decise di non ripararlo e lo scafo fu impiegato come nave bersaglio per testare le esplosioni subacquee sotto il nome di \"Q45\", fino alla sua vendita per la demolizione il 27 maggio 1955."}
{"id": "2283713", "revid": "1876278", "url": "https://it.wikipedia.org/wiki?curid=2283713", "title": "Manlio Argenti", "text": "Biografia.\nDopo gli studi magistrali, si dedica alla pittura e contemporaneamente alla professione musicale quale violinista suonando in Italia e all'estero. \nAutodidatta nell'arte, che ha iniziato sin da giovane, Manlio Argenti ha frequentato un corso alla Scuola di Nudo presso l'Accademia di Belle Arti di Carrara, sotto la direzione artistica di Antonio Berti. Inizia a partecipare attivamente alla vita artistica italiana dal 1935, parallelamente alla professione orchestrale.\nArriva a esporre in numerose mostre e rassegne italiane ed estere. \nIl 30 gennaio 2011 viene trovato senza vita nella sua casa-atelier. Le sue opere si trovano in collezioni pubbliche e private, italiane ed estere."}
{"id": "2283715", "revid": "196390", "url": "https://it.wikipedia.org/wiki?curid=2283715", "title": "Sagne a lu cutt\u00e9ur", "text": ""}
{"id": "2283716", "revid": "547034", "url": "https://it.wikipedia.org/wiki?curid=2283716", "title": "Charles Montagu Doughty", "text": "Studi\u00f2 in una scuola privata e in una scuola della Marina di Sua Maest\u00e0 britannica a Portsmouth. Doughty si diplom\u00f2 nel Gonville and Caius College di Cambridge nel 1864.\n\u00c8 pi\u00f9 noto per il suo libro di viaggio edito nel 1888 dal titolo \"Travels in Arabia Deserta\": un'opera in due volumi che sebbene avesse avuto scarsa risonanza all'epoca della sua uscita, divenne in seguito una pietra miliare della narrativa di viaggio, sia per il suo contenuto, sia per il suo stile (non di rado asciutto e senza fronzoli). T. E. Lawrence scopr\u00ec il libro qualche tempo dopo e volle a tutti i costi che fosse nuovamente pubblicato negli anni venti del XX secolo, redigendo un'introduzione in cui non manc\u00f2 di esaltare i meriti del suo illustre predecessore lungo le piste desertiche della Penisola arabica. Da allora non si contano quasi le ristampe, presto destinate all'esaurimento grazie al costante successo presso il pubblico anglosassone, da sempre ammiratore della coraggiosa opera pionieristica dei viaggiatori e degli esploratori dell'Asia e dell'Africa.\nIl libro riguarda le difficili giornate trascorse da Doughty in Arabia, i continui pericoli da lui corsi a causa della presenza quasi sempre intollerante e spesso violenta dei wahhabiti prima della conquista del potere da parte della famiglia saudita, a malapena bilanciata dallo spiccato senso di ospitalit\u00e0 e di coraggiosa generosit\u00e0 di alcuni beduini e di alcuni personaggi, la cui personalit\u00e0 Doughty non manca di descrivere vividamente al lettore. \nFervente cristiano, non si pieg\u00f2 mai alle continue pressioni degli arabi in cui s'imbatteva affinch\u00e9 si convertisse all'Islam e, oltre al suo eloquente revolver tenuto indosso come \"ultima ratio\" per un'eventuale estrema autodifesa, a salvargli spesso la vita furono le sue conoscenze di medicina, molte volte in grado di risolvere malattie altrimenti mortali per gli sfortunati pazienti arabi che potevano contare soltanto sulla rozza e inadeguata medicina tradizionale."}
{"id": "2283718", "revid": "287204", "url": "https://it.wikipedia.org/wiki?curid=2283718", "title": "Conspiracy (album)", "text": ""}
{"id": "2283721", "revid": "22776272", "url": "https://it.wikipedia.org/wiki?curid=2283721", "title": "Cubicularius", "text": ""}
{"id": "2283723", "revid": "196390", "url": "https://it.wikipedia.org/wiki?curid=2283723", "title": "Sagn\u00eb a lu cutt\u00e9ur", "text": ""}
{"id": "2283725", "revid": "599013", "url": "https://it.wikipedia.org/wiki?curid=2283725", "title": "Filiberto di Savoia-Genova", "text": "Duca di Genova dal 1963, nel periodo interbellico era spesso citato con il titolo di duca di Pistoia.\nBiografia.\nInfanzia.\nFiliberto di Savoia-Genova nacque a Torino nel 1895, secondo figlio di Tommaso di Savoia-Genova e di Isabella di Baviera. Suo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia ebbe altri cinque figli: Ferdinando (1884-1963), Maria Bona (1896-1971), Adalberto (1898-1982), Maria Adelaide (1904-1979) ed Eugenio (1906-1996). Il 22 settembre 1904 il re Vittorio Emanuele III gli confer\u00ec il titolo di duca di Pistoia.\nCarriera militare.\nPartecip\u00f2 alla prima guerra mondiale nel 1\u00ba reggimento \"Nizza Cavalleria\" e prese parte ad alcuni combattimenti a Monfalcone e sull'Isonzo. Il 4 novembre 1918, con uno squadrone del suo reggimento, fu tra i primi a entrare nella citt\u00e0 di Trento.\nDopo il conflitto la sua residenza venne fissata a Bolzano allo scopo di aumentare il sentimento di unit\u00e0 nazionale fra la popolazione. Il 30 aprile 1928 Filiberto spos\u00f2 a Torino Lydia d'Arenberg (1905-1977), figlia di Engelberto Maria d'Arenberg e di Edvige di Ligne. La coppia non ebbe figli. Successivamente, la sua carriera militare si svolse fra l'Italia e l'Africa Orientale Italiana:\nLa sua divisione fu la prima a issare la bandiera del Regno d'Italia ad Amba Aradam, operazione che gli valse una medaglia d'argento al valore militare e il cavalierato dell'ordine militare di Savoia.\nDurante il fascismo l'OVRA raccolse un dossier, pi\u00f9 o meno fondato, riguardante la sua presunta omosessualit\u00e0. Nonostante i suoi titoli, il duca di Pistoia si tenne sempre lontano dalla mondanit\u00e0 e dalla corte e condusse una vita abbastanza anonima, soprattutto se paragonata a quella dei cugini del ramo Savoia-Aosta.\nPossibili nomine.\nNel 1941, quando Ante Paveli\u0107 offr\u00ec a Casa Savoia la corona del neocostituito Stato Indipendente di Croazia, il re Vittorio Emanuele III prese in esame i principi maschi dei rami Savoia-Aosta e Savoia-Genova per scegliere chi avrebbe dovuto essere il nuovo sovrano.\nDopo che Vittorio Emanuele III ebbe scartato Amedeo di Savoia-Aosta (in quanto si trovava prigioniero degli inglesi in Africa), Vittorio Emanuele di Savoia-Aosta (anziano, scapolo e senza figli) e Ferdinando di Savoia-Genova (anziano e senza figli), Galeazzo Ciano annot\u00f2 nel suo diario che: \u00abNelle condizioni attuali non rimane che scegliere fra il Duca di Spoleto e il Duca di Pistoia. Il Re propende per il primo per ragioni di prestanza fisica e anche - fino a un certo punto - di capacit\u00e0 intellettuale\u00bb. Alla fine, infatti, la corona venne affidata al duca di Spoleto.\nDopo l'invasione della Francia nel 1940 e l'occupazione di Nizza nel 1942, il governo italiano pens\u00f2 di ricostruire l'antica Contea di Nizza, sulla quale avrebbe dovuto regnare proprio Filiberto. Il progetto, per\u00f2, non ebbe alcun seguito.\nUltimi anni e morte.\nA seguito del mutamento istituzionale del 1946 Filiberto e Lydia d'Arenberg si trasferirono a Losanna, in Svizzera, in una propriet\u00e0 di Lydia. Dopo pochissimi anni, per\u00f2, i due si separarono. Tornato in Italia, Filiberto visse per trent'anni all'Hotel Ligure di piazza Carlo Felice a Torino insieme a suo fratello minore Adalberto, duca di Bergamo.\nNel 1963, dopo la morte di suo fratello maggiore Ferdinando, scomparso senza eredi, Filiberto assunse il titolo di duca di Genova.\nNel 1981, a seguito della chiusura dell'albergo nel quale risiedeva, si trasfer\u00ec prima all'Hotel Concorde di via Lagrange, e poi torn\u00f2 a Losanna e si stabil\u00ec nella casa lasciatagli in eredit\u00e0 dalla moglie Lydia, scomparsa nel 1977. Mor\u00ec nel 1990 e venne sepolto nella cripta reale della basilica di Superga, sulle alture di Torino. Non avendo avuto figli ed essendo Adalberto morto nel 1982, nel titolo ducale gli succedette suo fratello minore Eugenio.\nFiliberto, durante la sua vita, non godette di particolare stima se si tiene presente che Galeazzo Ciano, alla data del 24 agosto 1939, riport\u00f2 nel suo diario un commento sprezzante di Vittorio Emanuele III, il quale lamentava il fatto che Mussolini avesse appositamente messo in forzata inattivit\u00e0 militare suo figlio Umberto, escludendolo cos\u00ec non solo dalla possibilit\u00e0 di prendere decisioni, ma anche dal poter ricevere gloria militare: \u00abHanno il comando quei due imbecilli di Bergamo e di Pistoia, ben pu\u00f2 averlo anche mio figlio\u00bb.\nAllo stesso modo, ai tempi del referendum del 1946, nel diario di Falcone Lucifero si trovarono alcuni riferimenti poco lusinghieri nei confronti di Filiberto e di Adalberto con riguardo al loro acume, non gi\u00e0 al loro stile di vita, che fu sempre improntato al riserbo e alla semplicit\u00e0.\nPubblicazioni.\nFiliberto di Savoia-Genova fu autore di due libri:\nCollegamenti esterni.\nMatrimonio tra Filiberto di Savoia e Lydia d'Arenberg, Torino, 30 aprile 1928 (Giornale Luce A0076)\nseparatore"}
{"id": "2283729", "revid": "767487", "url": "https://it.wikipedia.org/wiki?curid=2283729", "title": "Mama Can't Buy You Love", "text": "Mama Can't Buy You Love \u00e8 un brano composto da Thom Bell e Casey James ed \u00e8 interpretato dall'artista britannico Elton John.\nIl brano.\nEsso proviene dall'EP \"The Thom Bell Sessions\" (pubblicato nel 1979, ma registrato due anni prima). Questa risultava essere un'esperienza nuova per John; fino ad allora egli aveva collaborato quasi esclusivamente con il produttore Gus Dudgeon e solamente con il paroliere Bernie Taupin. Tra l'altro, la rockstar non aveva neanche composto la musica (firmata Leroy Bell). Nel pezzo \u00e8 da notare anche l'assenza della Elton John Band.\n\"Mama Can't Buy You Love\" fu pubblicata come singolo subito dopo \"Are You Ready for Love\" e ottenne un buon successo, arrivando a posizionarsi al nono posto nella classifica americana.\nIl brano \u00e8 stato inserito anche in alcune compilation dell'artista, come \"Elton John's Greatest Hits Volume III\" e \"Greatest Hits 1976-1986\"."}
{"id": "2283737", "revid": "1305772", "url": "https://it.wikipedia.org/wiki?curid=2283737", "title": "Libres", "text": ""}
{"id": "2283738", "revid": "1573940", "url": "https://it.wikipedia.org/wiki?curid=2283738", "title": "Palazzo dei Buonaguisi", "text": "Il palazzo dei Buonaguisi si trova in via de' Calzaiuoli 4, angolo via de' Cimatori, a Firenze.\nIl palazzo, di origine trecentesca, fu uno dei pochi superstiti dell'ampliamento di via de' Calzaiuoli tra il 1841 e il 1844, poich\u00e9 in questo tratto la strada aveva gi\u00e0 una larghezza considerevole. Anticamente dava il nome a questo tratto di strada, poi diventata via dei Caciaiuoli, e al Canto dei Buonaguisi.\nIl lato principale \u00e8 su via Calzaiuoli e presenta grandi arcate a tutto sesto, residuo di un'antica loggia (all'angolo con via de' Cimatori) e dei fondachi medievali, cio\u00e8 le botteghe. Il pian terreno \u00e8 coperto da un bugnato irregolare, mentre i piani superiori, con file di finestre ad architrave sporgente, sono intonacati. Il palazzo forma un insieme armonioso con gli altri palazzi di questo tratto: palazzo Bombicci, palazzo dei Cavalcanti, Palazzo dell'Arte dei Mercatanti e la Casa della Compagnia di Orsanmichele.\nL'arme di famiglia \u00e8 ormai quasi illeggibile."}
{"id": "2283741", "revid": "256896", "url": "https://it.wikipedia.org/wiki?curid=2283741", "title": "Segretario dei Brevi ai Principi", "text": ""}
{"id": "2283742", "revid": "256896", "url": "https://it.wikipedia.org/wiki?curid=2283742", "title": "Segretario delle Lettere Latine", "text": ""}
{"id": "2283745", "revid": "256896", "url": "https://it.wikipedia.org/wiki?curid=2283745", "title": "Segreteria delle Lettere Latine", "text": ""}
{"id": "2283746", "revid": "961222", "url": "https://it.wikipedia.org/wiki?curid=2283746", "title": "Giacca a vento", "text": "Con il termine giacca a vento (in inglese \"windbreaker\") si intende una giubba, una felpa, un cappotto o un soprabito capace di proteggere dall'aria, sia calda che fredda.\nCaratteristiche.\nUna giacca a vento dovrebbe essere sia traspirante sia impermeabile, ma in genere tanto pi\u00f9 una giacca a vento \u00e8 traspirante tanto meno \u00e8 impermeabile.\nPer le loro caratteristiche, le giacche a vento sono utilizzate per attivit\u00e0 escursionistiche durante la stagione estiva."}
{"id": "2283751", "revid": "1543377", "url": "https://it.wikipedia.org/wiki?curid=2283751", "title": "Pactum Warmundi", "text": "Il Pactum Warmundi fu un trattato con il quale nel 1123 il crociato Regno di Gerusalemme strinse un'alleanza con la Repubblica di Venezia. \nScenario.\nNel 1123, re Baldovino II fu preso prigioniero dagli Artuqidi e, successivamente, il Regno di Gerusalemme fu invaso dai Fatimidi d'Egitto.\nIl Doge di Venezia, Domenico Michele, salp\u00f2 con una grande flotta, che sconfisse la flotta egiziana al largo della costa della Siria, catturando molte navi.\nI veneziani presero poi terra a San Giovanni d'Acri, il Doge complet\u00f2 il pellegrinaggio a Gerusalemme dove celebr\u00f2 il Natale ed incontr\u00f2 il Patriarca di Gerusalemme Guermondo ed il Connestabile Guglielmo I di Bures, che governavano Gerusalemme al posto di Baldovino II.\nFu convenuto che la flotta veneziana avrebbe aiutato i crociati ad attaccare Tiro o Ascalona, le due sole citt\u00e0 della costa ancora controllate dai musulmani; i baroni del sud del Regno volevano attaccare Ascalona, mentre quelli del nord preferivano dirigere la flotta contro Tiro, che era pi\u00f9 grande e ricca ed un prezioso porto per la nemica Damasco, sita nell'entroterra. \nSecondo Guglielmo di Tiro, \"La questione arriv\u00f2 quasi a trasformarsi in una pericolosa controversia.\" Tiro fu scelta con un sorteggio.\nTrattato.\nIl trattato di alleanza fu sottoscritto tra Gerusalemme e Venezia prima dell'inizio dell'assedio di Tiro nel febbraio 1124 (la citt\u00e0 capitol\u00f2 ai crociati pi\u00f9 tardi quello stesso anno). \nIl trattato fu negoziato dal Patriarca Guermondo e quindi \u00e8 conosciuto come \"Pactum Warmundi\" dalla forma latina del suo nome, \"Warmundus\".\nPrecedenti trattati erano stati negoziati tra Gerusalemme e Venezia ed altre citt\u00e0-stato italiane, ed agli stessi veneziani erano stati concessi privilegi nel 1100 e nel 1110 in cambio di aiuto militare, ma questo trattato fu molto pi\u00f9 ampio. \nIl \"Pactum\" concesse ai veneziani di avere proprie chiese, strade, piazze, bagni, mercati, unit\u00e0 di misura, mulini e forni in ogni citt\u00e0 controllata dal re di Gerusalemme, ad eccezione di Gerusalemme stessa, dove la loro autonomia era pi\u00f9 limitata.\nNelle altre citt\u00e0, furono autorizzati ad utilizzare le unit\u00e0 di misura veneziane per fare affari e commerciare con altri veneziani, per il resto dovevano usare le unit\u00e0 di misura ed i prezzi stabiliti dal re. \nIn Acri, fu loro concesso un quartiere della citt\u00e0, dove ogni veneziano \"possa essere libero come nella stessa Venezia.\"\nIn Tiro ed Ascalona (sebbene non ancora conquistate), fu loro concesso un terzo della citt\u00e0 ed un terzo della campagna circostante che probabilmente, nel caso di Tiro, comprendeva ventuno villaggi.\nQuesti privilegi erano totalmente esenti da tassazione, mentre le navi veneziane sarebbero state assoggettate ad imposizione se avessero trasportato pellegrini e in questo caso il re aveva personalmente diritto ad un terzo della tassa.\nPer il loro aiuto nell'assedio di Tiro ai veneziani furono assegnati 300 \"bisanti saraceni\" per anno dalle entrate di quella citt\u00e0.\nEssi furono autorizzati ad utilizzare le proprie leggi nelle cause civili tra veneziani o nel caso in cui era un veneziano ad essere convenuto, mentre se l'attore era veneziano la questione sarebbe stata decisa nei tribunali del Regno\nSe un veneziano naufragava o moriva nel Regno, le sue propriet\u00e0 sarebbero state inviate indietro a Venezia invece che essere confiscate dal re.\nTutti coloro che vivevano nel quartiere veneziano di Acri o nei distretti veneziani nelle altre citt\u00e0 erano soggetti alle leggi veneziane.\nIl \"Pactum\" fu firmato dal Patriarca Guermondo; Ebremaro, arcivescovo di Cesarea; Bernardo, Arcivescovo di Nazaret; Aschetino, vescovo di Betlemme; Ruggero, vescovo di Lidda; Guildin, abate di Santa Maria di Giosafat; Gerardo, priore della Santo Sepolcro; Aicardo, priore del \"Templum Domini\"; Arnaldus, priore di Monte Sion; Guglielmo di Buris ed il cancelliere Pagano. \nA parte Guglielmo e Pagano, nessuna autorit\u00e0 secolare fu testimone al trattato, forse a indicare che i veneziani consideravano Gerusalemme un feudo papale.\nConseguenze del trattato.\nBaldovino II ratific\u00f2 il \"Pactum\" al suo rilascio dalla prigionia nel 1125, ma rifiut\u00f2 di riconoscere i comuni veneziani come entit\u00e0 pienamente autonome all'interno del Regno; egli afferm\u00f2 i suoi diritti feudali chiedendo il servizio di tre cavalieri veneziani.\nIl trattato sembra essere rimasto in vigore fino alla caduta del Regno nel 1291, ed i comuni veneziani in Acri e Tiro furono particolarmente potenti ed influenti nel XIII secolo dopo che il Regno, perduta Gerusalemme, fu ridotto ad uno stato costiero.\nEssi resisterono ai tentativi dell'Imperatore Federico II di rivendicare il Regno ed in pratica ignorarono l'autorit\u00e0 del Signore di Tiro, conducendo invece affari come se essi controllassero una propria signoria indipendente \u2014 come, essenzialmente, essi facevano, grazie ai termini del \"Pactum\". \nAltre citt\u00e0-stato italiane e provenzali chiesero ed ottennero simili trattati commerciali dal re di Gerusalemme durante tutto il XII e XIII secolo, in particolare Genova e Pisa.\nI comuni istituiti da questo trattato furono un passo importante dello sviluppo commerciale della citt\u00e0-stato italiane, che culmin\u00f2 nel Rinascimento italiano nei secoli successivi.\nIl testo del trattato \u00e8 conservata nella cronaca di Guglielmo di Tiro, che deve averlo preso da una copia sopravvissuta in Tiro; Fulcherio di Chartres, un contemporaneo, menziona appena il trattato."}
{"id": "2283752", "revid": "1652635", "url": "https://it.wikipedia.org/wiki?curid=2283752", "title": "Palazzo dei Cavalcanti", "text": "Il palazzo dei Cavalcanti \u00e8 un edificio storico del centro di Firenze, situato in via de' Calzaiuoli 9r-11r-13r-15r-17r angolo via Porta Rossa 2.\nStoria e descrizione.\nIl palazzo determina la cantonata di quella che una volta, non a caso si chiamava, via de' Cavalcanti, dal nome della famiglia che lo possedette.\nDelle vicende storiche che l'edificio dovrebbe testimoniare rende bene memoria Federico Fantozzi che, ricordandolo come casa Conti, lo identifica nel luogo dove \"nacquero ed abitarono Guido Cavalcanti filosofo epicureo amico di Dante e discepolo di ser Brunetto Latini, morto l'anno 1300, e Bartolomeo Cavalcanti letterato del secolo XVI, morto in Padova nel 1562\".\nIl palazzo fu uno dei pochi superstiti dell'ampliamento di via de' Calzaiuoli tra il 1841 e il 1844, poich\u00e9 situato in un tratto della strada gi\u00e0 considerevolmente ampio.\nPer quanto riguarda la storia conservativa della fabbrica si segnala un cantiere di restauro nel 1887, di cui si accenna nelle pagine di \"\"Arte e Storia\", che tuttavia non \u00e8 da identificare con quello, pi\u00f9 tardo, al quale si deve il recupero e l'integrazione delle porzioni in pietra. \nDescrizione.\nIl palazzo sviluppa sul fronte principale di via dei Calzaiuoli per cinque assi organizzati su cinque piani, i primi due con paramento alla rustica. Presenta alcune grandi arcate a tutto sesto, sede oggi come nel Medioevo di attivit\u00e0 commerciali, che proseguono senza interruzione anche sull'edificio attiguo, gi\u00e0 sede della Compagnia di Orsanmichele. Il pian terreno e il primo piano, dove si apre una fila di finestre rettangolari, sono coperti da un bugnato irregolare, mentre i piani superiori, con finestre ad arco tamponate e sostituite da finestre rettangolari, sono intonacati.\nNonostante le ampie integrazioni in pietra artificiale, \u00e8 ancora leggibile il disegno dell'originario edificio trecentesco di propriet\u00e0 della famiglia Cavalcanti, alla quale si riferisce il bello scudo posto sulla cantonata con l'arme della famiglia (d'argento, seminato di crocette patenti ritrinciate di rosso) e l'altro oramai illeggibile (ma segnalato da Walther Limburger) al limitare destro del fronte. Sempre su questo lato si individuano alcune tracce di sporti, a ricordare l'originaria presenza di un chiasso che divideva questa fabbrica dalla successiva, residenza dei capitani di Orsanmichele. \nAl centro della facciata, sormontata da un piccolo scudo moderno, \u00e8 una lapide con i versi con i quali Dante riferisce il dialogo fra lui e Cavalcante, padre di Guido Cavalcanti (\"Inf. X\", 58-63), collocata fra il 1900 e il 1907 d'iniziativa del Comune a cura di una commissione della quale faceva parte Guido Carocci.\nTra il 15 e il 17 rosso si trovano inoltre due pietrini del Capitolo Fioretnino coi numeri d'inventario in cifre romane 26 e 27. Si tratta quasi certamente di un ricollocamento defilato di queste due memorie che dovevano stare sopra ad altrettanti fondi un tempo posseduti dal capitolo canonici della cattedrale."}
{"id": "2283768", "revid": "1543377", "url": "https://it.wikipedia.org/wiki?curid=2283768", "title": "Eugenio di Savoia-Genova", "text": "Duca di Genova dal 1990, nel periodo interbellico era spesso citato con il titolo di duca di Ancona.\nBiografia.\nInfanzia.\nEugenio era il figlio pi\u00f9 giovane di Tommaso, secondo duca di Genova, e di sua moglie Isabella di Baviera. Suo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia, prima di lui, ebbe altri cinque figli: Ferdinando (1884-1963), Filiberto (1895-1990), Maria Bona (1896-1971), Adalberto (1898-1982) e Maria Adelaide (1904-1979). Il 31 maggio 1906 il re Vittorio Emanuele III gli confer\u00ec il titolo di duca di Ancona.\nCarriera militare.\nArruolatosi in Marina nel 1927, partecip\u00f2 alla guerra d'Etiopia con il battaglione San Marco e, dopo il conflitto, venne nominato commissario governativo del Sera\u00e8 nell'Africa Orientale Italiana. Nonostante vivesse in anni cos\u00ec importanti per l'Italia, Eugenio si tenne sempre lontano dalla mondanit\u00e0 e dalla corte e condusse una vita abbastanza anonima, anche a causa di una malformazione al palato che gli rendeva difficoltosa la parola.\nMatrimonio.\nIl 29 ottobre 1938 spos\u00f2 a Nymphenburg, in Germania, Lucia di Borbone-Due Sicilie, figlia di Ferdinando Pio di Borbone-Due Sicilie e di Maria Ludovica Teresa di Baviera.\nEugenio e Lucia ebbero una figlia, Maria Isabella di Savoia-Genova, nata a Roma il 23 giugno 1943 e sposata nel 1971 con Alberto Frioli. Il re Umberto II, confer\u00ec a Guido Aldo Frioli, padre di Alberto, il titolo di conte di Rezzano.\nUltimi anni e morte.\nA seguito del mutamento istituzionale del 1946 si trasfer\u00ec in Brasile, dove apr\u00ec un'industria agraria. Nel 1990, alla morte del fratello maggiore Filiberto, scomparso senza eredi, assunse il titolo di duca di Genova.\nEugenio mor\u00ec a San Paolo del Brasile nel 1996. Alla sua morte, poich\u00e9 aveva avuto solo una figlia femmina, si estinse in linea maschile il ramo ducale dei Savoia-Genova, rappresentato oggi dalla figlia e dai nipoti che ne perpetuano il cognome. Il suo corpo venne traslato nel 2006 nella cripta reale della basilica di Superga, sulle alture di Torino.\nBibliografia.\nseparatore"}
{"id": "2283769", "revid": "547992", "url": "https://it.wikipedia.org/wiki?curid=2283769", "title": "Giampiero Bianchi", "text": "Biografia.\nInizi\u00f2 la sua attivit\u00e0 teatrale nel 1967 al Teatro Stabile di Genova, dove rest\u00f2 sino al 1976 e dove svolse quasi tutta la sua carriera teatrale.\nEsord\u00ec in televisione molto giovane, nel 1968, nel popolare sceneggiato \"La freccia nera\", interpretando il ruolo di Green. Nel 1972 fu la volta di un'altra miniserie televisiva, \"La donna di picche\", prima di passare al teatro.\nTra le sue interpretazioni pi\u00f9 rilevanti sul palcoscenico teatrale quelle in \"Tradimenti\" di Harold Pinter per lo Stabile di Trieste con Andrea Giordana ed Ivana Monti, in \"Le false confidenze\" di Marivaux con Marco Sciaccaluga al Teatro Stabile di Genova.\nHa recitato nel ruolo di Guido Morante nella fiction di Rai 1 - Rai 2 \"Incantesimo\", nel 2002-2003, ruolo che gli aveva dato una certa popolarit\u00e0.\nHa recitato anche sul grande schermo, prendendo parte a undici film, tra cui \"Da grande\" (1987), \"Paura e amore\" (1988), \"Giovanni Falcone\" (1993) e \"Gialloparma\" (1999); nel 1992 Carlo Verdone lo ha scelto per la parte di Paolo nel film \"Al lupo al lupo\".\n\u00c8 morto investito da un convoglio della metropolitana di Roma della Linea A, alla stazione Cornelia, il 16 luglio 2005, probabilmente suicida."}
{"id": "2283773", "revid": "1941276", "url": "https://it.wikipedia.org/wiki?curid=2283773", "title": "Hard Core (album)", "text": "Hard Core \u00e8 l'album di esordio della rapper newyorkese Lil' Kim, prodotto da Undeas/Big Beat nel 1996. L'album arriva l'anno successivo al lavoro realizzato con i Junior M.A.F.I.A., \"Conspiracy\", ed \u00e8 stato notato per le liriche molto esplicite.\nI singoli sono \"Crush on you\" \"No time\" \"not tonight\", e anche la traccia \"Big Mimma thang\" fu segnata da critiche positive"}
{"id": "2283786", "revid": "251304", "url": "https://it.wikipedia.org/wiki?curid=2283786", "title": "Esperia (disambigua)", "text": ""}
{"id": "2283790", "revid": "86599", "url": "https://it.wikipedia.org/wiki?curid=2283790", "title": "Cratere Kuiper (Mercurio)", "text": "Kuiper \u00e8 un cratere d'impatto presente sulla superficie di Mercurio, a 11,35\u00b0 di latitudine sud e 31,23\u00b0 di longitudine ovest, con diametro di 62,32 km.\n\u00c8 il cratere con la pi\u00f9 alta albedo di tutto il pianeta. L'elevata albedo, il fatto che si sovrapponga alla corona del cratere Murasaki e il buon stato di conservazione del picco centrale suggeriscono che sia tra i crateri di pi\u00f9 recente formazione.\nIl cratere \u00e8 stato battezzato dall'Unione Astronomica Internazionale in onore dell'insigne astronomo olandese Gerard Peter Kuiper. A suo volta il cratere d\u00e0 il nome alla maglia H-6, precedentemente nota come \"Tricrena\". Con Hun Kal costituisce una delle due eccezioni alla nomenclatura dei crateri di Mercurio."}
{"id": "2283793", "revid": "729019", "url": "https://it.wikipedia.org/wiki?curid=2283793", "title": "Las Vegas Film Critics Society Awards 2003", "text": "La 7\u00aa edizione dei Las Vegas Film Critics Society Awards si \u00e8 tenuta il 6 gennaio 2004, per premiare i migliori film prodotti nel 2003.\nVincitori e candidati.\nI vincitori sono indicati in grassetto."}
{"id": "2283794", "revid": "767487", "url": "https://it.wikipedia.org/wiki?curid=2283794", "title": "Mike Glenn", "text": ""}
{"id": "2283795", "revid": "339392", "url": "https://it.wikipedia.org/wiki?curid=2283795", "title": "Tommaso Alberto di Savoia-Genova", "text": ""}
{"id": "2283797", "revid": "974799", "url": "https://it.wikipedia.org/wiki?curid=2283797", "title": "22\u00aa Mostra internazionale d'arte cinematografica di Venezia", "text": "La 22\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 20 agosto al 3 settembre del 1961. \u00c8 la prima delle due edizioni dirette da Domenico Meccoli.\nPremi.\nI principali premi distribuiti furono:"}
{"id": "2283802", "revid": "767487", "url": "https://it.wikipedia.org/wiki?curid=2283802", "title": "X-Static (gruppo musicale)", "text": "X-Static fu un gruppo musicale dance italiano (J. Diggs, Stecca, G. Visnadi) che ottenne successo a cavallo tra il 1995 e il 1996. Il primo singolo (ideato dal grandissimo Paolo Garoli) di successo pubblicato dal progetto \u00e8 \"I'm Standing\" ricantato dall'esplosiva DJ Cristina Dori di Radio Company (Pd) che subito dalla sua uscita (Luglio 1994) si rivela un successo da discoteca. Ma \u00e8 grazie alla traccia \"Move Me Up\", in collaborazione con \"Long Leg\", che questo progetto ottiene ottimi risultati anche in Italia. Programmata dalle radio specializzate, \"Move Me Up\" raggiunge immediatamente le prime dieci posizioni della classifica Italiana nell'inverno '96 (N.7), divenendo molto programmata nelle discoteche del periodo.\nMoltissimi brani del gruppo sono state inserite in numerose compilation dance."}
{"id": "2283804", "revid": "300067", "url": "https://it.wikipedia.org/wiki?curid=2283804", "title": "Anthony Roberts", "text": ""}
{"id": "2283806", "revid": "767487", "url": "https://it.wikipedia.org/wiki?curid=2283806", "title": "Mike Frantz", "text": ""}
{"id": "2283812", "revid": "767487", "url": "https://it.wikipedia.org/wiki?curid=2283812", "title": "Greatest Hits (Cheap Trick)", "text": "Greatest Hits \u00e8 una raccolta della rock band Cheap Trick, pubblicata nel 1991 dalla Epic."}
{"id": "2283815", "revid": "2056253", "url": "https://it.wikipedia.org/wiki?curid=2283815", "title": "Sistema shuttle del malato-aspartato", "text": "Il sistema navetta del malato-aspartato \u00e8 un sistema biologico che ha il fine di trasferire gli elettroni prodotti durante la glicolisi nel citosol alla matrice mitocondriale attraverso la membrana interna. Questi elettroni, trasportati come ione idruro dal NADH, verranno poi sfruttati nella fosforilazione ossidativa negli eucarioti per generare ATP. Questo sistema pendolare \u00e8 indispensabile alla cellula in quanto la membrana mitocondriale interna, a differenza di quella esterna, \u00e8 impermeabile al NADH e alla sua forma ossidata NAD+.\nComponenti.\nIl sistema comprende quattro proteine:\nMeccanismo.\nL'enzima pi\u00f9 importante nel sistema pendolare del malato/aspartato \u00e8 la malato deidrogenasi. La malato deidrogenasi \u00e8 presente in due forme nel sistema: la malato deidrogenasi mitocondriale e la malato deidrogenasi citosolica. Entrambi gli enzimi hanno la stessa funzione, si differenziano solo per la loro localizzazione.\nIl primo passaggio avviene nello spazio intermembrana mitocondriale: la malato deidrogenasi reagisce con l'ossalacetato e con il NADH producendo malato e NAD+. In questa reazione l'ossalacetato lega un protone e lo ione idruro liberato dal NADH riducendosi a malato.\nUna volta formatasi la molecola di malato, il trasportatore del malato-chetoglutarato la importa dallo spazio intermembrana alla matrice e contemporaneamente esporta una molecola di chetoglutarato dalla matrice allo spazio intermembrana. Una volta nella matrice mitocondriale il malato viene convertito dalla malato deidrogenasi mitocondriale ad ossalacetato; nel processo viene rilasciato un H+ e il NAD+ viene ridotto a NADH. L'ossalacetato viene quindi trasformato ad aspartato dall'aspartato aminotrasferasi per essere trasportato nello spazio intermembrana. Il gruppo amminico viene fornito dal glutammato che diventa alfa-chetoglutarato. L'enzima necessario alla reazione \u00e8 sempre l'aspartato aminotrasferasi mitocondriale.\nIn seguito il trasportatore del glutammato-aspartato importa una molecola di glutammato dallo spazio intermembrana alla matrice ed esporta l'aspartato dalla matrice allo spazio intermembrana; qui l'aspartato viene convertito in ossalacetato dall'aspartato aminotrasferasi. \nIn alcuni testi si fa riferimento al NADH citosolico. L'aggettivo \"citosolico\" intende significare che si tratta del NADH ridotto a seguito di processi catabolici come la glicolisi, avvenuti appunto nello spazio citosolico. A differenza di quanto il nome ci possa far credere in questo contesto, il NADH \u00e8 presente sia nel citosol sia nello spazio intermembrana, essendo la membrana mitocondriale esterna liberamente permeabile a questo. Il sistema navetta di cui si sta parlando infatti avviene proprio tra lo spazio intermembrana e la matrice interna del mitocondrio, come mostrato chiaramente in figura.\nComplessivamente il sistema navetta ha un effetto puramente ossidoriduttivo: il NADH nello spazio intermembrana viene ossidato a NAD+, e il NAD+ nella matrice viene ridotto a NADH. Il NAD+ dello spazio intermembrana sar\u00e0 quindi disponibile per essere ridotto in un nuovo ciclo della glicolisi, mentre il NADH nella matrice potr\u00e0 cedere i suoi elettroni al complesso I nel primo passaggio della fosforilazione ossidativa.\nDato che rigenera NADH nella matrice mitocondriale, il sistema navetta del malato/aspartato massimizza il numero di molecole di ATP per numero di molecole di NADH prodotte nella glicolisi (2,5), risultando in un guadagno netto di 32 molecole di ATP per molecola di glucosio metabolizzata. Questa cifra \u00e8 particolarmente significativa se confrontata con quella del sistema navetta del glicerolo fosfato, che invece dona gli elettroni al complesso II (come fa il FADH2). Infatti il sistema navetta del glicerolo 3 fosfato \u00e8 in grado di generare solo 1,5 ATP per NADH generato nella glicolisi, risultando in un guadagno netto di 30 molecole di ATP per molecola di glucosio metabolizzata."}
{"id": "2283818", "revid": "599013", "url": "https://it.wikipedia.org/wiki?curid=2283818", "title": "Ben Poquette", "text": ""}
{"id": "2283832", "revid": "242050", "url": "https://it.wikipedia.org/wiki?curid=2283832", "title": "Sistema shuttle malato-aspartato", "text": ""}
{"id": "2283836", "revid": "1318658", "url": "https://it.wikipedia.org/wiki?curid=2283836", "title": "David Miller (regista)", "text": ""}
{"id": "2283837", "revid": "123840936", "url": "https://it.wikipedia.org/wiki?curid=2283837", "title": "Oh! Era ora", "text": "Oh! Era ora \u00e8 un album di Adriano Pappalardo, pubblicato per la Numero Uno nel settembre 1983.\nAlla realizzazione dell'album, come per il precedente, partecip\u00f2 anche Lucio Battisti che, oltre a curare la produzione e gli arrangiamenti, realizz\u00f2 una registrazione che doveva servire da esempio guida per Pappalardo, oggi non pi\u00f9 reperibile.\nPer i testi del disco Battisti decise di coinvolgere il poeta romano Pasquale Panella, del quale ammirava le canzoni scritte insieme a Enzo Carella. Panella accett\u00f2 l'incarico firmando con lo pseudonimo di \"Vanera\". Dal 1986 inizier\u00e0 una collaborazione con Battisti durata cinque album, fino al 1994.\nTracce.\nTutti i brani sono di Pappalardo-Vanera (tranne ove indicato)"}
{"id": "2283840", "revid": "599013", "url": "https://it.wikipedia.org/wiki?curid=2283840", "title": "Jeff Wilkins", "text": "Ha un figlio, John, anch'egli cestista."}
{"id": "2283843", "revid": "3831", "url": "https://it.wikipedia.org/wiki?curid=2283843", "title": "Honda jazz", "text": ""}
{"id": "2283844", "revid": "22777680", "url": "https://it.wikipedia.org/wiki?curid=2283844", "title": "Guerre servili romane", "text": ""}
{"id": "2283846", "revid": "767487", "url": "https://it.wikipedia.org/wiki?curid=2283846", "title": "Paul-Mathieu Laurent", "text": "Uno dei suoi famosi scritti \u00e8 \"Storia di Napoleone\" redatto dallo Stabilimento Fontain di Torino nel 1841, con stampe e miniature di Orazio Vernet."}
{"id": "2283847", "revid": "118834", "url": "https://it.wikipedia.org/wiki?curid=2283847", "title": "AmigaONE", "text": ""}
{"id": "2283849", "revid": "767487", "url": "https://it.wikipedia.org/wiki?curid=2283849", "title": "I fiori di lill\u00e0", "text": "I fiori di lill\u00e0 \u00e8 il secondo singolo di Danijay, che riprende dalla canzone \"La sedia di lill\u00e0\" di Alberto Fortis, zio di Danijay, il quale partecipa a questo progetto.\nVinile.\nVenne prodotto anche un vinile 12\", pubblicato dall'etichetta Reactor e uscita il 1\u00ba dicembre 2003\nArtwork.\nLa copertina presenta su uno sfondo bianco un reticolato grigio a quadretti molto larghi, un punto luce negativo con riflessi d'obbiettivo circolari. Attorno al riflesso centrale compare il ritornello \"Cogli il giorno e tanto amore cogli i fiori di lill\u00e0\" in bianco. A completare vi sono una fila di fiori di lill\u00e0 disegnati, e le scritte nere del nome dell'artista me il titolo. Molto pi\u00f9 essenziale il cd, nero con le scritte bianche. Il progetto \u00e8 dello \"Studio Prodesign\"."}
{"id": "2283852", "revid": "287204", "url": "https://it.wikipedia.org/wiki?curid=2283852", "title": "Lakarka", "text": " \nLakarka \u00e8 una suddivisione dell'India, classificata come \"census town\", di 6.962 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 47' 02 N e 86\u00b0 17' 43 E.\nSociet\u00e0.\nEvoluzione demografica.\nAl censimento del 2001 la popolazione di Lakarka assommava a 6.962 persone, delle quali 3.648 maschi e 3.314 femmine. I bambini di et\u00e0 inferiore o uguale ai sei anni assommavano a 1.163, dei quali 569 maschi e 594 femmine. Infine, coloro che erano in grado di saper almeno leggere e scrivere erano 3.761, dei quali 2.428 maschi e 1.333 femmine."}
{"id": "2283857", "revid": "22777777", "url": "https://it.wikipedia.org/wiki?curid=2283857", "title": "Giochi capitolini", "text": ""}
{"id": "2283858", "revid": "22777789", "url": "https://it.wikipedia.org/wiki?curid=2283858", "title": "Regno Odrisiano", "text": ""}
{"id": "2283859", "revid": "22777791", "url": "https://it.wikipedia.org/wiki?curid=2283859", "title": "Regno odrisiano", "text": ""}
{"id": "2283863", "revid": "287204", "url": "https://it.wikipedia.org/wiki?curid=2283863", "title": "Lapanga", "text": " \nLapanga \u00e8 una suddivisione dell'India, classificata come \"census town\", di 7.354 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 27 N e 85\u00b0 22' 58 E.\nSociet\u00e0.\nEvoluzione demografica.\nAl censimento del 2001 la popolazione di Lapanga assommava a 7.354 persone, delle quali 3.939 maschi e 3.415 femmine. I bambini di et\u00e0 inferiore o uguale ai sei anni assommavano a 1.144, dei quali 579 maschi e 565 femmine. Infine, coloro che erano in grado di saper almeno leggere e scrivere erano 4.463, dei quali 2.758 maschi e 1.705 femmine."}
{"id": "2283864", "revid": "287204", "url": "https://it.wikipedia.org/wiki?curid=2283864", "title": "Loyabad", "text": " \nLoyabad \u00e8 una suddivisione dell'India, classificata come \"census town\", di 32.695 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 48 N e 86\u00b0 21' 43 E.\nSociet\u00e0.\nEvoluzione demografica.\nAl censimento del 2001 la popolazione di Loyabad assommava a 32.695 persone, delle quali 18.047 maschi e 14.648 femmine. I bambini di et\u00e0 inferiore o uguale ai sei anni assommavano a 4.911, dei quali 2.513 maschi e 2.398 femmine. Infine, coloro che erano in grado di saper almeno leggere e scrivere erano 18.854, dei quali 12.400 maschi e 6.454 femmine."}
{"id": "2283865", "revid": "37056", "url": "https://it.wikipedia.org/wiki?curid=2283865", "title": "Monarchi del regno armeno di Cilicia", "text": ""}
{"id": "2283867", "revid": "287204", "url": "https://it.wikipedia.org/wiki?curid=2283867", "title": "Partecipanti al Tour Down Under 2009", "text": "Elenco dei partecipanti al Tour Down Under 2009.\nAlla competizione presero parte 19 squadre, ciascuna delle quali composta da sette corridori, per un totale di 133 ciclisti. Il \"Team UniSA-Australia\" fu l'unica squadra non UCI ProTour invitata alla corsa.\nI 133 partenti erano in rappresentanza di 24 Paesi differenti. La nazionalit\u00e0 pi\u00f9 rappresentata era quella australiana, con 23 corridori al via, seguita da quella francese (17) e da quella spagnola (16).\nCorridori per squadra.\n\"R: ritirato; NP: non partito; S: squalificato\""}
{"id": "2283873", "revid": "300067", "url": "https://it.wikipedia.org/wiki?curid=2283873", "title": "Robert Reid (cestista)", "text": ""}
{"id": "2283879", "revid": "599013", "url": "https://it.wikipedia.org/wiki?curid=2283879", "title": "Bob Elliott", "text": ""}
{"id": "2283883", "revid": "729019", "url": "https://it.wikipedia.org/wiki?curid=2283883", "title": "Peter Go\u00ebss", "text": "Biografia.\nPeter Go\u00ebss nacque a Firenze da una famiglia nobile austriaca di origini olandesi di rango comitale. Nella capitale toscana, il padre si era trasferito al seguito della corte asburgica nel granducato. Qui egli inizi\u00f2 i propri studi di giurisprudenza, che si conclusero con la laurea, intraprendendo nel contempo la carriera militare. A partire dal 1803 divenne presidente del Governo della Dalmazia e dal 1804 fu a capo anche di quello della Carinzia, mentre dal 1806 si pose come presidente del governo della marca di Stiria.\nCome ufficiale d'esercito, si distinse al punto da divenire, a partire dal 1809, governatore della Galizia, passando al Veneto a partire dal 1815, missione non facile viste le tensioni che in quegli anni andavano accumulandosi proprio in quell'area. A partire dal 1819 fu stabile a Vienna dove ricopr\u00ec alcuni incarichi di corte sino a giungere al 1825 quando divenne Maresciallo della bassa Austria, passando gi\u00e0 dal 1834 al grado di Maresciallo superiore. Nel 1830 gli venne conferito il Toson d'Oro, la massima onorificenza dell'Impero asburgico.\nLa sua attivit\u00e0 di avvocatura, inoltre, lo port\u00f2 sovente a contrastare con alcune fazioni di governo, spingendolo a prendere posizione in particolare per combattere la fame e la povert\u00e0 in Dalmazia, spingendosi persino poi a fondare un'associazione di amici della musica nella citt\u00e0 di Vienna, di cui era un cultore personale. Sotto l'aspetto economico, fu personaggio chiave del suo tempo in quanto fu tra i fondatori della prima cassa di risparmio austriaca.\nNella vita personale, fu inoltre padre di Anton Go\u00ebss."}
{"id": "2283884", "revid": "110157", "url": "https://it.wikipedia.org/wiki?curid=2283884", "title": "Time 4 Xmas", "text": "Time4XmaS \u00e8 un disco natalizio di Danijay pubblicato nel 2006."}
{"id": "2283887", "revid": "599013", "url": "https://it.wikipedia.org/wiki?curid=2283887", "title": "Essie Hollis", "text": "Biografia.\n\u00c8 il padre del cestista Damian Hollis."}
{"id": "2283889", "revid": "22778202", "url": "https://it.wikipedia.org/wiki?curid=2283889", "title": "Fisica Matematica", "text": ""}
{"id": "2283891", "revid": "287204", "url": "https://it.wikipedia.org/wiki?curid=2283891", "title": "Institut des Hautes Etudes Scientifiques", "text": ""}
{"id": "2283895", "revid": "300067", "url": "https://it.wikipedia.org/wiki?curid=2283895", "title": "Brad Davis (cestista)", "text": ""}
{"id": "2283896", "revid": "126257", "url": "https://it.wikipedia.org/wiki?curid=2283896", "title": "Foro romano di Catania", "text": "Presso il Cortile di San Pantaleone a Catania rimangono i resti di quello che fu identificato quale il Foro Romano di Catania.\nStruttura.\nIl presunto \"Forum\" si presentava come una serie di diversi edifici circondanti un'ampia area centrale che costituiva il \"foro\" vero e proprio. Tali edifici dovettero essere quasi certamente essere dei magazzini o negozi. Lorenzo Bolano descriveva nel Cinquecento la presenza di otto ambienti con copertura a v\u00f4lta a sud e altri quattro a nord (quasi certamente perduti questi ultimi con la creazione di \"Via del Corso\", attuale via Vittorio Emanuele II). Il Bolano riferisce anche di un'ala occidentale distrutta ai suoi tempi. Il Bolano tuttavia lo descrive come un impianto termale, dato che la zona era soggetta a periodici fenomeni di allagamento. La struttura rimase cos\u00ec definita fino alle dovute correzioni del Biscari. Ancora Valeriano De Franchi, cartografo per l'opera del D'Arcangelo, ne traccia una prima planimetria dove la struttura viene chiamata \"Terme Amasene\".\nAi tempi del principe Ignazio Patern\u00f2 Castello il pianterreno risultava essere gi\u00e0 sepolto, mentre il secondo piano (cinque metri pi\u00f9 in alto) era diventato residenza per molti popolani e i lati ridotti a due soltanto (quelli a sud e ad est) uniti ad angolo retto.\nAdolf Holm attesta esserci stati ai suoi tempi sette vani ad est e tre a sud e che questi furono chiamati \"\"grotte di S. Pantaleo\" (...) \"per met\u00e0 interrate e ridotte a povere abitazioni\"\". Il Libertini, in nota al testo dell'Holm, fa presente come gli otto ambienti a sud persistano, mentre le strutture a est furono convertite in antico in un unico corridoio. La facciata era di circa 45 metri di lunghezza. Tuttavia le strutture riconosciute dal Libertini erano quelle del secondo piano, mentre cinque metri pi\u00f9 sopra rimanevano i ruderi del piano interrato che potrebbero essere i locali di cui fa menzione l'Holm.\nOggi del presunto foro rimangono soltanto un paio di ambienti attigui visibili a sud, con ingresso architravato sormontato da una apertura ad arco, molto simile nell'aspetto ai magazzini del Foro Traianeo, oltre alle aperture ad arco semplice. Della struttura a est rimangono i resti di una parete in \"opus reticulatum\" appartenenti ad uno dei magazzini.\nTuttavia, in un lavoro del 2008, Edoardo Tortorici ha messo in dubbio la possibilit\u00e0 che si tratti di un foro, mettendo piuttosto la struttura a confronto con gli \"horrea\" noti.\nBasilica.\nIl vicino Convento di Sant'Agostino pure conservava parte della struttura, forse una basilica, consistente in un grosso muro cui poggiava l'edificio religioso e trentadue colonne, prima del terremoto del 1693 componenti il chiostro del convento, in seguito poste a decoro dell'antico \"Plano San Philippo\" (oggi Piazza Giuseppe Mazzini). Da qui inoltre provengono il torso colossale di imperatore giulio-claudio e un lastricato in calcare un tempo esposti al Museo Biscari. Oggi il torso colossale \u00e8 ospite al Castello Ursino."}
{"id": "2283897", "revid": "118834", "url": "https://it.wikipedia.org/wiki?curid=2283897", "title": "Time4Xmas", "text": ""}
{"id": "2283903", "revid": "767487", "url": "https://it.wikipedia.org/wiki?curid=2283903", "title": "Ron Franz", "text": ""}
{"id": "2283906", "revid": "599013", "url": "https://it.wikipedia.org/wiki?curid=2283906", "title": "Nick Jones", "text": ""}
{"id": "2283909", "revid": "1573940", "url": "https://it.wikipedia.org/wiki?curid=2283909", "title": "Cuculus clamosus", "text": "Il cuculo nero (Cuculus clamosus ) \u00e8 un uccello della famiglia Cuculidae.\nDistribuzione e habitat.\nQuesto uccello vive in tutta l'Africa a sud del Sahara. \u00c8 di passo in Mali, Somalia, Senegal e Gambia.\nTassonomia.\n\"Cuculus clamosus\" ha due sottospecie:"}
{"id": "2283911", "revid": "729019", "url": "https://it.wikipedia.org/wiki?curid=2283911", "title": ".357 SIG", "text": "La cartuccia .357 SIG \u00e8 un tipo di munizione per pistola semiautomatica realizzata dalla SIG in collaborazione con la Federal Cartridge.\nLa .357 SIG \u00e8 stata creata a partire dal 1994 sulla base della cartuccia .40 S&amp;W, con l'intenzione di ottenere una munizione delle stesse dimensioni ma con potenza simile ad una .357 Magnum sparata da un revolver con canna da 2\" (50\u00a0mm c.ca)."}
{"id": "2283912", "revid": "767487", "url": "https://it.wikipedia.org/wiki?curid=2283912", "title": "Sam Smith (cestista 1944)", "text": ""}
{"id": "2283914", "revid": "1305772", "url": "https://it.wikipedia.org/wiki?curid=2283914", "title": "Necropoli di Catania", "text": "Le necropoli di Catania si estendevano a nord e a nord-est della citt\u00e0, fuori dalla \"Porta di Aci\" (prossima all'Anfiteatro romano) e della cui presenza si ha notizia solo per scavi sporadici.\nTombe ellenistiche.\nSecondo Paolo Orsi la regione compresa tra l'ex piazza Vincenzo Bellini (oggi il crocevia Etnea-Umberto-Caronda) e il quartiere Cibali dovette essere l'area sepolcrale catanese mantenutasi nel tempo dall'epoca ellenistica al medioevo. In realt\u00e0 in molte altre zone della periferia civica furono trovate lapidi funeree, ma di sicuro, forse per la conformazione del territorio su cui essa sorgeva, era questa l'area a pi\u00f9 alta densit\u00e0 sepolcrale.\nIl ritrovamento avvenuto nel 1923 durante la costruzione delle fondamenta del Palazzo delle Poste sembra confermare quanto detto. Quivi pervennero diverse sepolture (17 tombe e diversi edifici funebri) databili al IV secolo a.C.. Intorno a quest'area molti altri sepolcri, tra cui interessanti i risultati degli scavi in quella che \u00e8 oggi via Reclusorio del Lume (all'angolo con via Nino Martoglio) in cui fu ritrovato un ipogeo che conservava le urne dei defunti con nomi latini scritti in caratteri greci.\nSepolcri romani.\nLa crescita della citt\u00e0 sotto l'Impero romano ebbe di riflesso l'incremento delle sue necropoli. Oltre a quelle gi\u00e0 in uso in epoca ellenistica infatti, estesa nell'area compresa tra piazza Stesicoro e il quartiere Cibali, si allargarono ad ovest verso il quartiere Monte Po (qui la successione \u00e8 poco chiara, a causa dell'eruzione del 1669, che interess\u00f2 questa zona), a sud ovest verso l'attuale Piazza Palestro, a est a ridosso della citt\u00e0.\nMausolei.\nCatania, secondo la tradizione, ospit\u00f2 le spoglie di personaggi illustri quali Stesicoro e Caronda, sepolti nei loro monumentali mausolei situati presso l'Anfiteatro romano. Se la tradizione ci tramanda la presenza del mausoleo di Stesicoro nel luogo del Chiesa di Maria Santissima Annunziata al Carmine e quello di Caronda dov'\u00e8 sita l'ex Cattedrale di Sant'Agata la Vetere, il riscontro con ci\u00f2 che rimane oggi fornisce una situazione totalmente diversa. Oggi i monumenti funebri effettivamente riconosciuti sono appena tre: il cosiddetto \"Mausoleo di Stesicoro\", il \"Mausoleo circolare\" di Villa Modica, il cosiddetto \"Ipogeo quadrato\".\nLa tradizione vuole che il poeta Stesicoro fosse stato sepolto con tutti gli onori a Catania, citt\u00e0 dove pass\u00f2 gli ultimi anni della sua esistenza, presso la \"Porta di Aci\" e precisamente presso \"gli orti del barone Nicol\u00f2 Leontini\". Tali \"orti\" dovrebbero corrispondere all'area sud di Piazza Carlo Alberto.\nLibertini credette di riconoscere una cella appartenuta alla tomba di Stesicoro all'interno del convento annesso al Chiesa di Maria Santissima Annunziata al Carmine, che dal 1866 \u00e8 adibita a caserma militare, dedicata prima a Lucchesi Palli ed in seguito a Antonio Santangelo Fulci. Tuttavia il rudere in questione, ormai quasi totalmente inglobato dagli edifici militari, risulta essere di tutt'altro periodo: I o addirittura II secolo d.C.. La struttura in \"opus pseudo-isodoma\" (costituita da grossi blocchi di pietra lavica squadrati) si presentava pi\u00f9 in alto rispetto alla strada ed era chiusa da un frontone a timpano spezzato. Delle quattro finestre che si aprivano a sud oggi ne rimane una soltanto visibile.\nDel secondo edificio, fra i tre quello in migliori condizioni, rimane quasi per intero l'elevato. Esso presenta un diametro esterno di poco inferiore agli 8 metri e reca a ovest un'apertura arcuata che d\u00e0 all'interno. Al di sopra una cornice in terracotta (di cui non rimangono che labili tracce) segnava il confine tra il pianterreno e il piano superiore. L'interno del piano inferiore \u00e8 un ambiente circolare su cui si affacciano quattro nicchie ad arco ricavate nello spessore murario, mentre la copertura \u00e8 un'originale volta a cono ribassato (quasi \"mammelliforme\") realizzato da fasce parallele concentriche in pietre di lava. Il secondo piano era invece costituito da un portico aperto verso est, costituito da due mezze colonne. Del secondo piano tuttavia rimane un alzato di circa 50\u00a0cm soltanto, quanto basta tuttavia a supporre l'esistenza di un nicchione atto probabilmente a contenere una qualche statua.\nIl terzo edificio \u00e8 lungo circa 15 metri e largo 12. Anch'esso presenta un ingresso ad ovest cui corrisponde un angusto corridoio che conduce ad un loculo di fronte, a seguito di una scalinata che lo ingombrava per met\u00e0; ai due lati corrispondevano due piccole nicchie atte forse a contenere altrettante urne funerarie e aperte all'esterno da strette feritoie, di cui rimane la sola a nord, a seguito della demolizione della parete sud per ricavare la bocca di una fornace per la calce ad uso dell'allora vicino monastero dei Padri Riformati cui apparteneva. Si presenta costruito ad \"opus incertum\" e coperto da una volta in mattoni di terracotta. Il Principe di Biscari, sulla base della robustezza della fabbrica e notando i resti di una copertura a volta a botte ne supponeva un secondo piano, verosimilmente a piramide (spinto probabilmente anche dalla considerazione della forma in pianta quasi perfettamente quadrata), cos\u00ec come pi\u00f9 tardi confermava il Serradifalco.\nDoverosa una menzione anche ai ruderi che un tempo potevano vedersi nel Giardino dei Padri Cappuccini di Catania (dove oggi sorge il Palazzo della Borsa nell'omonima piazza, da dove parte Via Sant'Euplio) la cui unica testimonianza rimane una stampa anonima di XVIII secolo riprodotto da Adolf Holm e ipotizzato da Guido Libertini quale un altro edificio funebre a pianta circolare. Dalla stampa si deduce come esso fosse decorato da lesene a capitello tuscanico sorreggenti una cornice che identificava la linea di separazione (marcapiano) tra piano inferiore e piano superiore.\nSepolture cristiane.\nDelle necropoli di epoca paleocristiana rimangono significative tracce al di sotto di molte chiese cittadine, tra cui Sant'Agata la Vetere, Sant'Euplio, San Gaetano alle Grotte, Spirito Santo e Santa Maria della Mecca (attuale Cappella dell'Ospedale Giuseppe Garibaldi-Centro). Inoltre sono venute alla luce diverse sepolture, quali ad esempio la necropoli di via Dottor Consoli all'angolo con via Androne (da dove proviene la celebre Epigrafe di Iulia Florentina esposta al Museo del Louvre), oltre ai recenti scavi nell'area antistante le Terme della Rotonda nel 2008.\nQuel che resta della vecchia chiesa dedicata a Sant'Euplio, diacono compatrono di Catania, costruita all'inizio dell'et\u00e0 moderna e distrutta l'8 luglio 1943 dal bombardamento degli Alleati durante la Seconda Guerra Mondiale, consiste in dei ruderi che conservano l'accesso ad un ambiente ipogeo, identificato in antico con la prima chiesa in cui il Santo offici\u00f2, dove fu trovato e ucciso.\nAll'ambiente ricavato in gran parte nella roccia si accede mediante una scala che conduce in una camera piuttosto umida su cui si aprono alcune nicchie laterali, probabilmente destinate a sepolcro. Sulle pareti resistono ancora antiche tracce di pittura. Gli affreschi dovettero adornare anche il piccolo altare in cui rimangono solo poche figure, ormai quasi completamente scomparse.\nFondata dal vescovo Sant'Everio nel 262 d.C. in ci\u00f2 che dovette essere una cisterna di epoca romana, ricavata in una grotta lavica, la chiesa era dedicata in un primo momento alla Madonna col titolo di Santa Maria di Betlem e poi di Santa Maria della Grotta. Inizialmente fu sede di un \"martyrion\" che, secondo la tradizione, ospit\u00f2 le spoglie di Sant'Agata. Conserva del periodo originario un \"arcosolium\" (murato per ricavarne l'altare), una falsa finestra e due sedili in pietra lavica. Del periodo di adattamento a chiesa rimangono invece l'altare e parte dell'arco trionfale. L'edificio sub\u00ec poi diversi rimaneggiamenti nei secoli successivi, tra cui l'erezione di un nuovo tempio apogeo dedicato a San Gaetano da Thiene, il pozzo battesimale ricavato nell'ex cisterna, la scalinata di et\u00e0 normanna.\nL'antica chiesa della Mecca, la cui etimologia rimane oggi ancora ombrosa, si presenta oggi nel suo aspetto settecentesco, ricostruita dopo il terremoto del 1693 su un precedente edificio di culto risalente al 1576 legato ad un piccolo monastero. Questo monastero divenne nel 1856 sede di un \"Albergo dei poveri\", che nel 1883 per interesse del senato civico divent\u00f2 sede dell'Ospedale Giuseppe Garibaldi-Centro.\nLa chiesetta, ridotta oggi a cappella ospedaliera e retta da un piccolo gruppo di monache, conserva l'accesso ad una cripta di epoca romana. Essa consiste di un colombario di oltre 6 metri di lunghezza per quasi 4 di larghezza. Tale colombario venne costruito nella prima met\u00e0 in pietra lavica e in mattoni per la parte superiore, con una copertura a volta a botte. lungo le quattro pareti si aprono 18 loculi quadrangolari di cui uno, sul lato ovest, a nicchia e molto pi\u00f9 grande rispetto agli altri."}
{"id": "2283915", "revid": "1869172", "url": "https://it.wikipedia.org/wiki?curid=2283915", "title": "Sam Smith (disambigua)", "text": ""}
{"id": "2283916", "revid": "36426", "url": "https://it.wikipedia.org/wiki?curid=2283916", "title": "Ugolino da Siena", "text": ""}
{"id": "2283918", "revid": "767487", "url": "https://it.wikipedia.org/wiki?curid=2283918", "title": "Sam Smith (cestista 1955)", "text": ""}
{"id": "2283925", "revid": "1318658", "url": "https://it.wikipedia.org/wiki?curid=2283925", "title": "Lingua picena settentrionale", "text": "Il nome di lingua picena settentrionale (o lingua nord picena o lingua della stele di Novilara) individua convenzionalmente un idioma estinto, del quale esistono quattro testimonianze scritte, risalenti al VI-V secolo a.C.: le stele di Novilara.\nLe quattro iscrizioni sono state ritrovate nei dintorni dell'attuale Novilara, frazione di Pesaro. A dispetto del nome, non appare in relazione con il piceno diffuso nel sud della regione.\nInterpretazione.\nLa lingua di Novilara \u00e8 scritta in un alfabeto in gran parte sovrapposto a quello pi\u00f9 o meno comune a tutti i popoli italici (Etruschi compresi) quali Umbri e Sanniti, un alfabeto che secondo alcuni deriva da quello greco arcaico occidentale, mentre la lingua picena meridionale (o picena vera e propria) presenta un alfabeto molto particolare, e non solo rispetto a quello di Novilara. Il documento pi\u00f9 importante di questa lingua \u00e8 la Stele di Novilara conservato al Museo nazionale preistorico etnografico Luigi Pigorini di Roma.\nLa \"picena settentrionale\" fu, o \u00e8 da molti studiosi considerata, una lingua non classificata, di origine non indoeuropea. Oggi si affaccia l'ipotesi (prof. R. Martini) che si tratti di un dialetto greco arcaico.\nSarebbe perci\u00f2 da sostenere la disomogeneit\u00e0 etnica delle popolazioni picene, seppure non ci siano dubbi, dal punto di vista archeologico, che Novilara e le genti del nord appartenessero alla civilt\u00e0 picena a tutti gli effetti.\nLe iscrizioni ritenute in piceno settentrionale si riferiscono ad un corpus di quattro reperti chiamati convenzionalmente \"Iscrizioni di Novilara\", sebbene di questi solo uno sia stato rinvenuto con certezza a Novilara (nei pressi di Pesaro), mentre gli altri sono stati tutti acquisiti attraverso donazioni di privati.\nI frammenti sono stati associati linguisticamente in contrapposizione con la lingua picena, attestata con certezza nell'area popolata dai Piceni. Tuttavia, tali reperti presentano fra loro notevoli conflittualit\u00e0 e contraddizioni, al punto che ad oggi tale lingua \u00e8 rimasta in gran parte indecifrata, se si esclude la traduzione fatta dalla professoressa Martini.\nLe analisi di diversi studiosi sui frammenti si sono rivelate l'una in conflitto con l'altra, salvo alcune plausibili corrispondenze morfologiche di singole parole, le quali tuttavia non riescono a dare un quadro complessivo della struttura dei testi. Era gi\u00e0 stata avanzata a pi\u00f9 riprese l'ipotesi della presenza di alcuni grecismi all'interno dei frammenti, cosa che sarebbe ora avvalorata dal lavoro della professoressa Martini.\nOltre alla tesi grecista esiste quella etrusca, la quale, pur avendo individuato delle plausibili corrispondenze lessicali, non dimostra una reale corrispondenza con l'etrusco. L'unico dei quattro reperti a presentare tratti fono-morfologici ritenuti analoghi all'alfabeto etrusco \u00e8 quello che \u00e8 stato riportato alla luce a Novilara.\nDei tre reperti acquisiti tramite privati, il pi\u00f9 importante studiato dalla professoressa Rossella Martini, presenta un alfabeto di 20 caratteri di cui secondo la medesima studiosa 14 sono comuni con l'alfabeto etrusco, 3 con l'osco, 1 col falisco).. A scanso di equivoci (l'enumerazione farebbe propendere a prima vista per l'etrusco), bisogna dire che l'etrusco non ha nessuna lettera specifica e che al pari della iscrizione di Novilara, i segni dell'alfabeto etrusco si trovano, in numero e combinazioni diverse, anche in altri alfabeti italici, come l'osco, l'umbro, il falisco, il venetico e nel greco arcaico detto di tipo occidentale o euboico, che \u00e8 la matrice di tutti questi alfabeti. Per di pi\u00f9 nello scritto di Novilara mancano numerose lettere frequenti invece nell'epigrafia etrusca.\nUlteriori problematiche d'interpretazione sono emerse analizzando distintamente i tre frammenti rinvenuti da privati rispetto alla stele di scavo, poich\u00e9 \u00e8 emerso che soltanto i tre reperti presentano incongruenze fra la loro datazione ed i caratteri paleografici da essi riportati. Inoltre, durante il Congresso Internazionale Etrusco \u00e8 emersa l'ipotesi che i tre frammenti, distinti dalla stele di Novilara e tutti donazioni di privati, siano in realt\u00e0 dei falsi, dunque inattendibili.\nAlfabeto di Novilara.\nSi riporta di seguito l'alfabeto nordpiceno con il suono dell'alfabeto fonetico internazionale e la lettera dell'alfabeto latino corrispondente ad ogni lettera; la \"M\" aveva due varianti grafiche (a cinque tratti e a quattro tratti), entrambe riportate. Si tenga presente che nelle iscrizioni il verso di scrittura \u00e8 da destra verso sinistra, il che spiega la forma di alcune lettere, che appare \"rovesciata\".\nLa stele.\nLa stele di Novilara \u00e8 la pi\u00f9 nota iscrizione picena settentrionale. Incisa in un alfabeto di almeno 20 lettere si sviluppa da destra a sinistra in 12 righe e reca la seguente scritta:\n\"mimni\u015b . erut . caare\u015btade\u015b\"\n\"rotnem . \u00favlin . parten (.) \u00fa\u015b\"\n\"polem . i\u015bairon . tet\"\n\"\u0161ut . tratne\u0161i . kr\u00fa\u015b\"\n\"tenac . tr\u00fat . ipiem . rotne\u0161\"\n\"t\u00fai\u015b . \u03b8al\u00fa . i\u015bperion . v\u00fal\"\n\"te\u015b . rotem . te\u00fa . aiten . ta\u0161ur\"\n\"\u015boter . meri/pon . kalatne\"\n\"ni\u015b . vilato\u015b . paten . arn\"\n\"\u00fais . bale\u015btenac . and\u015b . et\"\n\"ut . iakut . treten . teleta\u00fa\"\n\"nem . polem . ti\u0161u . \u015botri\u015b . e\u00fa\u015b\""}
{"id": "2283927", "revid": "599013", "url": "https://it.wikipedia.org/wiki?curid=2283927", "title": "Bobby Lewis", "text": ""}
{"id": "2283928", "revid": "1573940", "url": "https://it.wikipedia.org/wiki?curid=2283928", "title": "Cuculus micropterus", "text": "Il cuculo indiano (Cuculus micropterus ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Asia meridionale, sudorientale e orientale, dall'India e dalla Russia all'Indonesia; \u00e8 presente anche sulle Filippine. \u00c8 di passo in Giappone e Pakistan.\nTassonomia.\n\"Cuculus micropterus\" ha due sottospecie:"}
{"id": "2283930", "revid": "322321", "url": "https://it.wikipedia.org/wiki?curid=2283930", "title": "Montagnana", "text": "Montagnana \u00e8 un comune italiano di abitanti della provincia di Padova in Veneto.\nAlla citt\u00e0 di Montagnana \u00e8 stata conferita la Bandiera arancione per le sue bellezze storiche e per la valorizzazione dei prodotti tipici, inoltre fa parte dell'associazione I borghi pi\u00f9 belli d'Italia. Nel 2018 \u00e8 riconosciuta tra le localit\u00e0 Spighe Verdi.\nGeografia fisica.\nTerritorio.\nIl comune di Montagnana, situato nella parte sud-occidentale della provincia, dista circa 51 chilometri da Padova e confina con le province di Verona, nel tratto in cui scorre il fiume Fratta, e Vicenza. Montagnana \u00e8 il quarto comune della provincia per estensione.\nOrigini del nome.\nIl nome deriva dal toponimo \"Motta Aeniana\", in latino medievale motta indicava una piccola altura mentre aeniana una mansio.\nStoria.\nLe origini di Montagnana probabilmente risalgono ad epoca romana, in un territorio soggetto a frequenti alluvioni e circondato dal fiume Adige, fino alla cosiddetta rotta della Cucca che modific\u00f2 il percorso del fiume.\nDopo lunghe guerre, dal 1405 fino al 1797 la citt\u00e0 fece parte della Repubblica di Venezia.\nMonumenti e luoghi d'interesse.\nOltre che per lo straordinario complesso fortificato, la citt\u00e0 si fa apprezzare per il tessuto urbano, fatto di vie e di edifici sorti in periodo rinascimentale e, parte, durante la ripresa economica del XIX secolo.\nSulla piazza centrale si protende il Duomo (1431-1502), dalle imponenti forme tardo-gotiche con aggiunte rinascimentali. All'interno sono esposte la \"Trasfigurazione\" di Paolo Veronese, tre tavole di Giovanni Buonconsiglio detto il Marescalco (XVI secolo), una grande tela votiva di notevole valore documentale riproducente la battaglia di Lepanto (1571). Le pareti sono ornate di raffinate decorazioni e di affreschi, tra i quali, notevolissimi, quello del catino absidale del Buonconsiglio, e, ai lati dell'ingresso, la Giuditta e il David, recentemente attribuiti al Giorgione.\nSempre sulla piazza, si affaccia l'elegante palazzo Valeri e l'antico Monte di Piet\u00e0. In via Matteotti sorge il palazzo Magnavin-Foratti, in raffinato stile gotico-veneziano, che si dice sia stata la residenza di Jacopa, moglie del condottiero Erasmo da Narni detto il Gattamelata.\nIn via Carrarese si trova il municipio, opera attribuita all'architetto veronese Michele Sanmicheli (1538). In via Scaligera vi \u00e8 la chiesa tardo-romanica di San Francesco, con attiguo monastero delle Clarisse; in via San Benedetto si affaccia l'omonima chiesa barocca, oggi sconsacrata e adibita ad auditorium per l'educandato e l'accademia musicale annessi. Subito fuori dell'abitato, a ridosso di porta Padova, vi \u00e8 villa Pisani, uno dei capolavori di Palladio, che all'interno conserva statue di Alessandro Vittoria (1525-1608).\nDa segnalare, in via dei Montagnana, l'antico ospedale di Santa Maria con un affresco di Giovanni Buonconsiglio e, nell'omonima via, la chiesetta di Sant'Antonio Abate, con tracce di presenza templare.\nI monumenti pi\u00f9 insigni, tuttavia, sono costituiti dalla cinta muraria, dalla rocca degli Alberi e dal castello di San Zeno.\nLe opere di fortificazione alto-medioevali, che si suppongono rafforzate nel X secolo in difesa delle scorrerie degli Ungari, erano costituite quasi esclusivamente da terrapieni, palizzate, fossati e barriere di piante spinose (rimane qualche ricordo in vecchi toponimi delle vie interne). Montagnana viene citata come \"castrum\" in un documento del 996. Nei secoli successivi numerose testimonianze documentali attestano la sua funzione difensiva e protettiva a vantaggio dei villaggi circostanti i cui abitanti erano tenuti alla manutenzione dell'apparato difensivo (mura, bertesche, ponte) e al servizio militare nei confronti del castrum considerato ricetto comune di importanza vitale per la sicurezza di tutti. Ezzelino III da Romano detto il Tiranno (1194-1259), presa e incendiata Montagnana nel 1242, mun\u00ec il luogo di fortificazioni adeguate all'epoca (\"ziron\"). Il mastio del castello di San Zeno (oggi agibile fin sulla sommit\u00e0) \u00e8 a lui attribuito.\nCinta muraria.\nLe mura attuali, che costituiscono uno degli esempi pi\u00f9 insigni e meglio conservati di architettura militare medioevale in Europa, salvo il complesso di Castel San Zeno e i tratti di cinta ad oriente ed occidente che sono pi\u00f9 antichi, risalgono alla met\u00e0 del Trecento, quando i Carraresi, signori di Padova, vollero ampliare e rafforzare questo essenziale luogo forte di frontiera dello stato padovano contro la Verona degli Scaligeri, che dominava la vicina Legnago. Lo spazio urbano \"intra moenia\" fu in quell'occasione ampliato, e la nuova cinta fu costruita con strati sovrapposti di mattoni e di pietre (trachite trasportata per via d'acqua dai vicini colli Euganei). La citt\u00e0 fortificata \u00e8 racchiusa in un quadrilatero irregolare delle dimensioni di circa 600 x 300 metri con un'area di 24 ettari e un perimetro di circa due chilometri. Le mura, coronate da merli di tipo guelfo, sono alte dai 6,5 agli 8 metri, con uno spessore di 96-100 centimetri. Tra un merlo e l'altro, delle ventole in legno servivano a riparare i difensori. Le torri perimetrali, in totale 24, distanziate di circa 60 metri, sono alte fra i 17 ed i 19 metri. Il vallo esterno varia dai 30 ai 40 metri.\nAll'interno dei fornici che reggono il cammino di ronda erano allogati i magazzini (\"canipe\") per la custodia dei beni prodotti nelle campagne (si notano ancora gli incavi per fissare le armature in legno). Nelle torri, a pi\u00f9 piani e coperte da un tetto spiovente defilato sotto la piazzola munita di macchina da lancio, stavano altri magazzini e gli alloggiamenti per i militi posti a guarnigione della fortezza nei momenti di emergenza bellica. Una zona priva di costruzioni e adibita a pomerio coltivato per fronteggiare lunghi assedi, stava tutto attorno alle mura dalla parte interna.\nAttorno alla cinta muraria correva un ampio fossato (l'attuale pittoresco e verde vallo) allagato con l'acqua del fiume Frassine (confine verso il Vicentino) derivata per mezzo di un canale ad argini sopraelevati (il Fiumicello) avente funzione di vallo difensivo di saldatura lungo il quale, dalla parte padovana, stava un serraglio sopraelevato per la concentrazione delle truppe. Tutto attorno alla zona montagnanese erano paludi intransitabili o plaghe inondabili in caso di guerra, cos\u00ec che la citt\u00e0 murata costituiva la chiave della frontiera padovana verso ovest. La struttura militare era per di pi\u00f9 attorniata da quattro fortificazioni avanzate perimetrali (le bastie), ora scomparse, e le due rocche poste a difesa delle due porte erano circondate da fossato pure dalla parte di citt\u00e0. La fortezza, ai suoi tempi, era imprendibile e, di fatto, fino all'avvento delle grosse bocche da fuoco (XVI secolo), non fu mai espugnata militarmente.\nL'accesso alla citt\u00e0 era controllato dalle porte fortificate del castello di San Zeno (ad est, verso Padova) e della Rocca degli Alberi (ad ovest, verso il veronese). Solo pi\u00f9 tardi, nel '500, fu aperta a nord una terza porta (porta Nova o di Vicenza) per agevolare le comunicazioni con il porto fluviale del Frassine. Alla fine dell'Ottocento un quarto varco fu praticato verso sud, per accesso alla stazione ferroviaria (porta XX Settembre).\nLe mura medievali di Montagnana sono state inserite tra I Luoghi del Cuore, iniziativa promossa dal FAI.\nRocca degli Alberi.\nLa Rocca degli Alberi, che si alza imponente e pittoresca sul vallo dalla parte occidentale, fu costruita dai Carraresi nel biennio 1360-62 con funzione esclusivamente militare. L'ingresso fortificato era costituito da un complesso sistema difensivo: lungo l'androne di transito, dominato da due torri, stavano quattro porte a battenti, due saracinesche e quattro ponti levatoi a bilanciere. Sistema simile era a castel San Zeno.\nDal 1963 la rocca ospitava l'ostello della giovent\u00f9, ora spostato in una struttura pochi metri fuori le mura, ed \u00e8 visitabile nel periodo aprile-ottobre.\nCastello di San Zeno.\nIl castello di San Zeno (il cui toponimo derivante dalla vicina chiesa di San Zeno, richiama una fase di espansione della diocesi veronese) sorge nel luogo di un insediamento alto-medioevale che fu residenza degli eredi di Ugo il Grande di Toscana divenuti in seguito i marchesi d'Este. L'odierna costruzione (salvo l'ala veneziana e le sovrastrutture austriache) risale per buona parte al XIII secolo, quando Ezzelino III da Romano, dopo averla data alle fiamme nel 1242, volle meglio fortificare Montagnana.\nL'edificio ha pianta rettangolare (metri 46 x 26) con un ampio cortile interno. Fino agli inizi del XIX secolo, il castello era circondato da un fossato che lo isolava anche dal lato di citt\u00e0. La struttura era completata da torri (di cui ne restano due) e dal vicino mastio (alto circa 40 metri) che doveva costituire un punto privilegiato per l'avvistamento e la difesa della citt\u00e0. Inizialmente, il ponte levatoio che varcava il vallo consentendo l'accesso alla citt\u00e0, immetteva probabilmente nel cortile interno del castello. Si ipotizza che il passaggio sia stato poi spostato sul lato sud del castello stesso, protetto sia da questo che dall'alto mastio. Quest'ultimo originariamente doveva essere pi\u00f9 basso e coperto da un tetto di legno sormontato da una guardiola.\nQuando Padova, Verona e le altre citt\u00e0 del Veneto furono assoggettate da Venezia e cessarono le loro reciproche continue lotte, Montagnana prosper\u00f2 come zona di produzione agricola e, in particolare, della canapa, le cui fibre erano necessarie per le corde e le vele dell'arsenale veneziano. Il castello di San Zeno fu allora adibito a deposito di tale produzione.\nIl castello continu\u00f2 ad essere utilizzato come quartiere di alloggi militari e, in seguito, anche col Regno d'Italia fino alla prima guerra mondiale.\nAttualmente al suo interno sono ospitati il Museo Civico \"Antonio Giacomelli\", istituito nel 1980, la biblioteca civica e il Centro Studi sui Castelli, fondato nel 1954.\nUna veduta del castello di San Zeno, visto da nord-est come appariva nel '500, \u00e8 riprodotta in un prezioso disegno a sanguigna attribuito a Giorgione (conservato al museo Boijmans Van Beuningen di Rotterdam).\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune sono 622, ovvero il 7,11% della popolazione. Di seguito sono riportati i gruppi pi\u00f9 consistenti:\nCultura.\nBiblioteca.\nLa Biblioteca comunale, ospitata nel Castello di San Zeno in Piazza Trieste, fa parte della rete bibliotecaria della Provincia di Padova.\nMuseo.\nIl Museo Civico di Montagnana, anch'esso al Castello di San Zeno, contiene numerosi reperti di rilevante interesse archeologico.\nMusica.\nLa Corale Martinelli-Pertile, intitolata cos\u00ec in onore dei due illustri tenori montagnanesi Giovanni Martinelli e Aureliano Pertile, \u00e8 attiva dal 1962 ed \u00e8 diretta dal Maestro Paola Bassi (1976), flautista.\nAcademia Musica Nova, fondato nel 2005 dal Maestro Edoardo Gioachin (1975), compositore e pianista che da allora ne \u00e8 direttore, \u00e8 un coro specializzato in polifonia rinascimentale.\nTeatro.\nA Montagnana sono presenti due teatri: il \"Bellini\" ospita spettacoli teatrali e proiezioni cinematografiche, mentre il \"Branzo\" \u00e8 chiuso da molti anni. Opera a Montagnana la Compagnia Prototeatro, diretta dal regista Piero Dal Pr\u00e0, premiata in numerosi festival nazionali.\nEventi.\nDal 1977, rinnovando una tradizione risalente al Medioevo, si corre ogni anno, nel vallo della Rocca degli Alberi, il \"Palio dei 10 Comuni del Montagnanese\". Esso, grazie alla rievocazione in costume delle figure medievali e rinascimentali e al mercatino, richiama in citt\u00e0 migliaia di turisti durante il fine settimana della prima domenica di settembre.\nL\"'Hibernales Ludi\", svolta per diversi anni ma ora sospesa, era una manifestazione che si teneva alla fine di ogni anno per ricordare la leggenda della mantella. Le persone partecipanti erano invitate ad indossare una mantella rossa come quella dei fantocci di legno posizionati sulle mura parecchi secoli prima. Gli scaligeri infatti intorno al 1200 programmarono di attaccare Montagnana ma vedendo cos\u00ec tante persone pronte a difendere la citt\u00e0 desistettero. Una volta capito l'inganno gli scaligeri erano pronti ad attaccare ma l'arrivo dell'esercito da Padova evit\u00f2 la conquista.\nNel mese di maggio si tiene la \"Festa del prosciutto crudo dolce di Montagnana\".\nAd inizio aprile ed inizio ottobre ha luogo \"Montagnanese in Fiera\", rassegna del mondo agricolo ed artigianale in cui vengono esposti prodotti tipici, macchine agricole e tutto ci\u00f2 che \u00e8 legato alla tradizione locale.\nSempre in primavera si tiene in pi\u00f9 giornate \"Montagnana Festival\" che oltre all'assegnazione del Premio \u201cSanmicheli\u201d, prevede l'organizzazione di mostre e laboratori dedicati a fotografia scultura e pittura, concerti, visite guidate, incontri e convegni.\nLa tradizionale sagra locale ha luogo a met\u00e0 agosto, in particolare il 15, giorno di festeggiamenti per l'Assunta che \u00e8 patrona della citt\u00e0 e dedicataria del Duomo.\nUn'altra ricorrenza religiosa \u00e8 il 21 novembre, Festa della Madonna della Salute.\nEconomia.\nL'economia di Montagnana \u00e8 legata prevalentemente al settore primario ma non mancano attivit\u00e0 di piccola-media industria e artigianato, tra le quali \u00e8 rinomata la produzione del mobile d'arte. Tra gli altri prodotti tipici del montagnanese \u00e8 noto il Prosciutto Veneto Berico-Euganeo. Fa inoltre parte della zona di produzione del vino Merlara DOC.\nBanche.\nHa sede nella citt\u00e0 il Credito Cooperativo Interprovinciale Veneto fondato nel 2001, sottoposto nel 2016 a liquidazione coatta amministrativa, e rilevato da \"Banca Sviluppo\".\nInfrastrutture e trasporti.\nIl comune \u00e8 attraversato dalla strada regionale 10 Padana Inferiore (SR 10).\nIl servizio di trasporto pubblico a Montagnana \u00e8 garantito da autoservizi delle societ\u00e0 Busitalia - Sita Nord, Societ\u00e0 Vicentina Trasporti (SVT) e ATV.\nMontagnana \u00e8 inoltre servita dall'omonima stazione della ferrovia Mantova-Monselice con treni regionali effettuati da Trenitalia e Sistemi Territoriali nell'ambito del contratto di servizio stipulato con la Regione Veneto e strutturati secondo quanto previsto dal Sistema Ferroviario Metropolitano Regionale. Tra il 1887 e il 1948 nelle adiacenze di tale impianto era presente la stazione terminale della Tranvia Vicenza-Noventa-Montagnana, gestita da FTV, che attraversava la citt\u00e0 servendola altres\u00ec con una fermata posta nei pressi di Porta Padova.\nA Montagnana \u00e8 presente l'aviosuperficie Gianlino Baschirotto caratterizzata da una pista in erba della lunghezza di 1300 metri.\nSport.\nLa principale squadra di calcio del comune \u00e8 l'Associazione Calcio Montagnana, nata nel 1915, che milita in Seconda Categoria.\nIn zona Pal\u00f9 \u00e8 presente un crossodromo affiliato FMI, UISP, C.S.E.N. e una pista di enduro.\nLa terza tappa del Giro Rosa 2016 \u00e8 partita da Montagnana.\nDa oltre 30 anni \u00e8 attivo l'A.S.D. Sci Club Montagnana.\nL\"'Associazione Musici e Sbandieratori Citt\u00e0 Murata\" \"di Montagnana\" iscritta alla Federazione Italiana Sbandieratori vanta numerosi titoli regionali e nazionali.\nAmministrazione.\nFonte: Ministero dell'interno"}
{"id": "2283934", "revid": "767487", "url": "https://it.wikipedia.org/wiki?curid=2283934", "title": "Wayne Chapman", "text": ""}
{"id": "2283935", "revid": "76069", "url": "https://it.wikipedia.org/wiki?curid=2283935", "title": "Extrema (Minas Gerais)", "text": ""}
{"id": "2283936", "revid": "135224", "url": "https://it.wikipedia.org/wiki?curid=2283936", "title": "Pistole", "text": ""}
{"id": "2283937", "revid": "135224", "url": "https://it.wikipedia.org/wiki?curid=2283937", "title": "Fucili a pompa", "text": ""}
{"id": "2283938", "revid": "22778721", "url": "https://it.wikipedia.org/wiki?curid=2283938", "title": "Architettura superscalare", "text": ""}
{"id": "2283939", "revid": "110157", "url": "https://it.wikipedia.org/wiki?curid=2283939", "title": "Federal Premium", "text": "La Federal Premium (in precedenza conosciuta come Federal Cartridge) \u00e8 un'azienda statunitense del gruppo Alliant Techsystem che produce munizioni per armi da fuoco.\nTra i prodotti vi sono cartucce per pistole, revolver, fucili d'assalto oltre a buckshot e munizioni per fucili a pompa."}
{"id": "2283940", "revid": "135224", "url": "https://it.wikipedia.org/wiki?curid=2283940", "title": "Federal Cartridge", "text": ""}
{"id": "2283954", "revid": "599013", "url": "https://it.wikipedia.org/wiki?curid=2283954", "title": "Adalberto di Savoia-Genova", "text": "Nel periodo interbellico era spesso citato con il titolo di duca di Bergamo.\nBiografia.\nInfanzia.\nAdalberto di Savoia-Genova nacque nel 1898 a Torino, quarto figlio di Tommaso di Savoia-Genova e di Isabella di Baviera. Suo padre era nipote di Carlo Alberto di Savoia e di Giovanni di Sassonia. Sua madre era nipote di Ludovico I di Baviera e pronipote di Carlo IV di Spagna e di Francesco I delle Due Sicilie.\nLa coppia ebbe altri cinque figli: Ferdinando (1884-1963), Filiberto (1895-1990), Maria Bona (1896-1971), Maria Adelaide (1904-1979) ed Eugenio (1906-1996). Il 22 settembre 1904 il re Vittorio Emanuele III, suo cugino, gli confer\u00ec il titolo di duca di Bergamo.\nCarriera militare.\nPartecip\u00f2 alla prima guerra mondiale e combatt\u00e9 con il suo reparto sul Montello nell'ottobre 1917 e in Vallagarina nel febbraio 1918. Successivamente la sua carriera militare si svolse fra l'Italia e l'Africa Orientale Italiana:\nDopo l'occupazione italiana dell'Albania per Adalberto si parl\u00f2 della nomina a luogotenente generale del re, in quanto aveva rappresentato Casa Savoia al matrimonio di re Zog suscitando molte simpatie fra gli albanesi, ma la cosa non ebbe alcun seguito. Guid\u00f2 a Sofia la delegazione ufficiale italiana ai funerali del re Boris III di Bulgaria, morto in circostanze misteriose il 28 agosto 1943. Durante il fascismo l'OVRA raccolse un dossier, pi\u00f9 o meno fondato, riguardante la presunta omosessualit\u00e0 di Adalberto.\nIl duca di Bergamo, tuttavia, intrattenne una lunghissima relazione con una nobile piemontese che, per\u00f2, non si concluse con il matrimonio per via dell'opposizione di Umberto II. Nonostante vivesse in anni cos\u00ec importanti per l'Italia, Adalberto si tenne sempre lontano dalla mondanit\u00e0 e dalla corte e condusse una vita abbastanza anonima, soprattutto se paragonata a quella dei cugini del ramo Savoia-Aosta. Non si spos\u00f2 mai e non ebbe figli.\nUltimi anni e morte.\nDopo il mutamento istituzionale del 1946 visse per trent'anni, insieme a suo fratello maggiore Filiberto, all'Hotel Ligure di piazza Carlo Felice a Torino. Nel 1977, dopo che alcuni malviventi avevano assaltato l'albergo e trafugato il contenuto di alcune cassette di sicurezza, fra le quali la sua, il solo Adalberto si trasfer\u00ec in una villetta precollinare di propriet\u00e0 di Gertrud Kiefer von Raffler, vedova di Massimo Olivetti, dove mor\u00ec nel 1982. \u00c8 sepolto nella cripta reale della basilica di Superga, sulle alture del capoluogo piemontese.\nAdalberto, durante la sua vita, non godette di particolare stima, se si tiene presente che Galeazzo Ciano, alla data del 24 agosto 1939, riport\u00f2 nel suo diario un commento sprezzante di Vittorio Emanuele III, il quale lamentava il fatto che Mussolini avesse appositamente messo in forzata inattivit\u00e0 militare suo figlio Umberto, escludendolo cos\u00ec non solo dalla possibilit\u00e0 di prendere decisioni, ma anche dal poter ricevere gloria militare: \u00abHanno il comando quei due imbecilli di Bergamo e di Pistoia, ben pu\u00f2 averlo anche mio figlio\u00bb.\nAllo stesso modo, ai tempi del referendum del 1946, nel diario di Falcone Lucifero si trovano alcuni riferimenti poco lusinghieri nei confronti di Adalberto e di Filiberto con riguardo al loro acume, non gi\u00e0 al loro stile di vita, che fu sempre improntato al riserbo e alla semplicit\u00e0."}
{"id": "2283955", "revid": "767487", "url": "https://it.wikipedia.org/wiki?curid=2283955", "title": "Pretty Persuasion", "text": "Pretty Persuasion \u00e8 un film del 2005 diretto da Marcos Siega.\nTrama.\nLa quindicenne Kimberly Joyce \u00e8 una studentessa della Roxbury Academy, un liceo esclusivo di Berverly Hills. Trattata con indifferenza dai genitori divorziati, e ricevendo un pessimo esempio dal padre superficiale e razzista con il quale vive, Kimberly ha maturato un carattere cinico e narcisista. Odia segretamente la sua migliore amica, la fragile e ingenua Brittany, essendo questa fidanzata con l\u2019ex-ragazzo di Kimberly, Troy, il quale la lasci\u00f2 perch\u00e9 non tollerava che avesse gi\u00e0 avuto rapporti sessuali col precedente fidanzato. Un giorno si iscrive nella loro scuola Randa, una ricca ragazza mediorientale che subito viene emarginata dai ragazzi della scuola perch\u00e9 musulmana. Kimberly e Brittany fanno amicizia con Randa, bench\u00e9 Kimberly la tratti con velato disprezzo.\nKimberly ottiene la parte da protagonista per uno spettacolo teatrale su Anna Frank organizzato dalla scuola, ma viene poi estromessa dal suo insegnante di inglese e teatro, Percy Anderson, per aver rivolto insulti antisemiti a un suo compagno ebreo, Josh. Kimberly decide dunque di accusare il signor Anderson di ripetute violenze sessuali, forte del fatto che il professore ha gi\u00e0 la reputazione di essere particolarmente viscido con le sue alunne. La ragazza coinvolge nell\u2019intrigo anche Brittany e Randa, promettendo loro che il processo dar\u00e0 loro la visibilit\u00e0 necessaria a realizzare il loro sogno di diventare attrici. Le due accettano, in quanto il signor Anderson aveva manifestato a Randa l\u2019intenzione di bocciarla, oltre ad essersi rivolto in modo velatamente razzista nei suoi confronti, mentre Brittany in una singola occasione aveva subito una vera molestia da parte dell\u2019insegnante.\nIn seguito alle accuse, il signor Anderson viene sospeso e sottoposto a processo e il caso attira l\u2019attenzione dei media, in particolare della giornalista Emily Klein, che Kimberly seduce affinch\u00e9 realizzi servizi in favore delle ragazze. Grazie al supporto di Emily e all\u2019incompetenza dell\u2019avvocato del signor Anderson, le ragazze sembrano sul punto di vincere la causa. Tuttavia, quando giunge il momento per Brittany di testimoniare, Kimberly seduce Josh affinch\u00e9 convinca suo padre, un avvocato di successo, a difendere il signor Anderson \"pro bono\". Brittany, che ha sempre avuto problemi a gestire la tensione, crolla prima ancora che il padre di Josh inizi a interrogarla, confessando la verit\u00e0 di fronte alla giuria.\nLe tre ragazze vengono cos\u00ec espulse dalla scuola e Brittany viene lasciata da Troy, mentre il signor Anderson viene comunque abbandonato dalla moglie, essendosi questa resa conto che, nonostante la falsit\u00e0 delle accuse, l\u2019uomo \u00e8 realmente ossessionato dalle ragazzine. Kimberly viene allontanata dal padre e costretta a trasferirsi dalla madre, ma, ricattando Emily, riesce comunque a ottenere il suo appoggio mediatico e ottiene una parte come attrice in una soap opera. Randa invece si suicida per la vergogna, sparandosi in testa con una pistola.\nJosh confessa a Brittany l\u2019intrigo in cui lo ha coinvolto Kimberly. Brittany chiede spiegazioni a Kimberly e questa le svela che tutta la faccenda, dall\u2019insulto razzista a Josh fino alle accuse al signor Anderson, faceva parte di un suo piano volto a rovinare Brittany e indurre Troy a lasciarla. Inorridita, Brittany rompe l\u2019amicizia con Kimberly e le da della psicopatica. Nella scena conclusiva, Kimberly osserva se stessa in televisione in una scena della soap opera in cui recita e inizia a piangere."}
{"id": "2283956", "revid": "315341", "url": "https://it.wikipedia.org/wiki?curid=2283956", "title": "Circonvenzione di incapace", "text": ""}
{"id": "2283962", "revid": "1573940", "url": "https://it.wikipedia.org/wiki?curid=2283962", "title": "Cuculus gularis", "text": "Il cuculo africano (Cuculus gularis ) \u00e8 un uccello della famiglia Cuculidae.\nDistribuzione e habitat.\nQuesto uccello vive in tutta l'Africa subsahariana, dalla Mauritania e dal Sudan fino al Sudafrica. \u00c8 di passo in Senegal e Gibuti.\nTassonomia.\n\"Cuculus gularis\" non ha sottospecie, \u00e8 monotipico."}
{"id": "2283973", "revid": "767487", "url": "https://it.wikipedia.org/wiki?curid=2283973", "title": "Rodrigo D'Erasmo", "text": "Biografia.\nNel corso della sua carriera ha collaborato con vari artisti del panorama italiano, tra cui Fritz da Cat, Nidi d'Arac, Bugo, Collettivo Angelo Mai, Cesare Basile, PFM, Simone Cristicchi, One Dimensional Man, Il Teatro degli Orrori, GNUT, A Toys Orchestra, Calibro 35, Ghemon, Dente, Giorgio Canali &amp; Rossofuoco, Appino, Le luci della centrale elettrica, Eva Mon Amour, Daniele Silvestri, Dellera, Dimartino, Nada, Non voglio che Clara e Roberto Angelini. Con quest'ultimo nel 2005 ha inciso un album tributo a Nick Drake intitolato \"PongMoon sognando Nick Drake - Storie di note\". Ha collaborato anche con artisti di livello internazionale quali Steve Wynn, John Parish, Rokia Traor\u00e9 e Piers Faccini.\nDal giugno 2008 \u00e8 entrato a far parte degli Afterhours, andando a sostituire Dario Ciffo, che aveva deciso di dedicarsi completamente al suo progetto parallelo, i Lombroso. Oltre al violino, in alcune canzoni suona anche la chitarra.\nHa suonato l'intro nel brano dei Muse, \"Survival\", primo singolo estratto da \"The 2nd Law\" (2012) ed inno dei giochi olimpici di Londra.\n\u00c8 presente al Festival di Sanremo 2014 come direttore d'orchestra per il brano \"Babilonia\" di Diodato, in gara tra i giovani.\n\u00c8 presente come uno dei personaggi del romanzo di Chiara Gamberale, Per dieci Minuti, edito per Feltrinelli nel 2013.\nNel 2014 ha suonato per il rapper Ghemon nell'album \"Orchidee\".\nNel 2016 partecipa come producer alla decima edizione di X Factor (Italia), affiancando Manuel Agnelli.\nNel 2017 compone la colonna sonora del film \"Terapia di coppia per amanti\" di Alessio Maria Federici\n\u00c8 presente al Festival di Sanremo 2020 come direttore d'orchestra per il brano \"Fai rumore\" di Diodato, vincitore dell'edizione. L'anno seguente ha diretto 4 canzoni in gara: \"Santa Marinella\" di Fulminacci, \"Momento perfetto\" di Ghemon, \"Ogni cosa sa di te\" di Greta Zuccoli e \"Scopriti\" di Folcast."}
{"id": "2283975", "revid": "22779235", "url": "https://it.wikipedia.org/wiki?curid=2283975", "title": "Micro AmigaOne", "text": ""}
{"id": "2283976", "revid": "22779266", "url": "https://it.wikipedia.org/wiki?curid=2283976", "title": "AmigaOne SE", "text": ""}
{"id": "2283977", "revid": "1573940", "url": "https://it.wikipedia.org/wiki?curid=2283977", "title": "Cuculus saturatus", "text": "Il cuculo orientale (Cuculus saturatus ) \u00e8 un uccello della famiglia Cuculidae.\nDistribuzione e habitat.\nQuesto uccello nidifica nella zona himalayana, dal Pakistan settentrionale, attraverso l'India settentrionale e il Nepal, fino all'Asia sudorientale, alla Cina meridionale e su Taiwan. In inverno migra sulle Filippine e in Indonesia. \u00c8 presente anche sulle isole della Micronesia, di Palau e delle Isole Marianne Settentrionali.\nTassonomia.\n\"Cuculus saturatus\" non ha sottospecie, \u00e8 monotipico."}
{"id": "2283978", "revid": "729019", "url": "https://it.wikipedia.org/wiki?curid=2283978", "title": "Alliant Techsystems", "text": "La Alliant Techsystem Inc. \u00e8 un'azienda statunitense che produce munizioni per armi da fuoco, per mezzi da guerra. Produce inoltre sistemi aerospaziali (come razzi vettori).\nStoria.\nLa ATK \u00e8 stata fondata nel 1990, anno in cui si \u00e8 distaccata dalla Honeywell.\nDa allora \u00e8 diventata il maggior fornitore di munizionamento degli Stati Uniti. Attualmente \u00e8 l'unico produttore degli Space Shuttle Solid Rocket Booster, motori a razzo riutilizzabili dello Space Shuttle della NASA.\nTra i prodotti pi\u00f9 contestati vi sono anche bombe a grappolo e proiettili all'uranio impoverito.\nDivisioni.\nLa ATK comprende tre divisioni:\nIl primo settore, quello pi\u00f9 sviluppato, comprende numerose strutture dislocate sul territorio statunitense; tra queste vi sono Federal Premium, Cascade Cartridge, Lake City e Radford."}
{"id": "2283981", "revid": "135224", "url": "https://it.wikipedia.org/wiki?curid=2283981", "title": "Alliant Techsystem", "text": ""}
{"id": "2283982", "revid": "1573940", "url": "https://it.wikipedia.org/wiki?curid=2283982", "title": "Cuculus optatus", "text": "Il cuculo di Horsfield (Cuculus optatus ) \u00e8 un uccello della famiglia Cuculidae.\nDistribuzione e habitat.\nQuesto uccello nidifica dalla Finlandia, attraverso la Siberia e l'Asia settentrionale, fino al Giappone. In inverno migra a sud, attraversando gran parte dell'Asia, fino a raggiungere Filippine, Indonesia, Papua Nuova Guinea e Australia settentrionale e orientale. \u00c8 presente anche sulle isole della Micronesia, su Palau e sulle Isole Salomone. \u00c8 di paaso negli Stati Uniti occidentali.\nTassonomia.\n\"Cuculus optatus\" non ha sottospecie, \u00e8 monotipico."}
{"id": "2283984", "revid": "1573940", "url": "https://it.wikipedia.org/wiki?curid=2283984", "title": "Cuculus lepidus", "text": "Il cuculo della Sonda (Cuculus lepidus ) \u00e8 un uccello della famiglia Cuculidae.\nDistribuzione e habitat.\nQuesto uccello vive dalla Malaysia peninsulare, attraverso le maggiori isole indonesiane (Sumatra, Giava, Borneo, etc.), fino alle Piccole Isole della Sonda.\nTassonomia.\n\"Cuculus lepidus\" non ha sottospecie, \u00e8 monotipico."}
{"id": "2283989", "revid": "287204", "url": "https://it.wikipedia.org/wiki?curid=2283989", "title": "Ungari (disambigua)", "text": "Ungari"}
{"id": "2283993", "revid": "34971", "url": "https://it.wikipedia.org/wiki?curid=2283993", "title": "CSO (formato di file)", "text": "CSO \u00e8 un metodo di compressione per immagini ISO. \u00c8 utilizzato per la compressione dei giochi della PlayStation Portable nei dischi UMD, ed \u00e8 un'alternativa al metodo di compressione DAX.\nInizialmente ideato da Booster, lo sviluppatore di Devhook, e implementato poi da Dark AleX nei suoi vari firmware custom.\nLa compressione un'immagine da ISO a CSO pu\u00f2 anche avvenire direttamente dalla PSP con dei programmi homebrew.\nSono noti per\u00f2 alcuni problemi dovuti all'elevata compressione, che si manifestano in rallentamenti in parti del gioco che richiedono pi\u00f9 elaborazione da parte della PlayStation Portable."}
{"id": "2284012", "revid": "158286", "url": "https://it.wikipedia.org/wiki?curid=2284012", "title": "Episodi de Le avventure di Lupin III", "text": ""}
{"id": "2284015", "revid": "712828", "url": "https://it.wikipedia.org/wiki?curid=2284015", "title": "Episodi di Lupin, l'incorreggibile Lupin", "text": "Questa \u00e8 la lista degli episodi della serie anime \"Lupin, l'incorreggibile Lupin\"."}
{"id": "2284021", "revid": "98077", "url": "https://it.wikipedia.org/wiki?curid=2284021", "title": "Stefano Rivetti", "text": ""}
{"id": "2284041", "revid": "599013", "url": "https://it.wikipedia.org/wiki?curid=2284041", "title": "Sa\u1e43prad\u0101ya", "text": ""}
{"id": "2284044", "revid": "767487", "url": "https://it.wikipedia.org/wiki?curid=2284044", "title": "Bocska", "text": "Bocska \u00e8 un comune dell'Ungheria di 364 abitanti (dati 2001). \u00c8 situato nella provincia di Zala."}
{"id": "2284047", "revid": "767487", "url": "https://it.wikipedia.org/wiki?curid=2284047", "title": "B\u00f6de", "text": "B\u00f6de \u00e8 un comune dell'Ungheria di 301 abitanti (dati 2001). \u00c8 situato nella provincia di Zala."}
{"id": "2284048", "revid": "767487", "url": "https://it.wikipedia.org/wiki?curid=2284048", "title": "B\u00f6deh\u00e1za", "text": "B\u00f6deh\u00e1za \u00e8 un comune dell'Ungheria di 89 abitanti (dati 2001). \u00c8 situato nella provincia di Zala."}
{"id": "2284061", "revid": "712828", "url": "https://it.wikipedia.org/wiki?curid=2284061", "title": "Et\u00e0 del bronzo recente", "text": ""}
{"id": "2284063", "revid": "30445", "url": "https://it.wikipedia.org/wiki?curid=2284063", "title": "Et\u00e0 del Bronzo Finale", "text": ""}
{"id": "2284064", "revid": "22781268", "url": "https://it.wikipedia.org/wiki?curid=2284064", "title": "Siracus\u00e6", "text": ""}
{"id": "2284066", "revid": "287204", "url": "https://it.wikipedia.org/wiki?curid=2284066", "title": "Domingo Elizondo", "text": "Biografia.\nCombatt\u00e9 i Seris ed i Pimas a Sonora, in Messico, ed in Arizona meridionale, negli Stati Uniti, tra il 1767 ed il 1771. In seguito pubblic\u00f2 un libro sulle sue esperienze nella regione."}
{"id": "2284068", "revid": "487039", "url": "https://it.wikipedia.org/wiki?curid=2284068", "title": "A.C.n.", "text": ""}
{"id": "2284075", "revid": "19933", "url": "https://it.wikipedia.org/wiki?curid=2284075", "title": "Elaboratore", "text": ""}
{"id": "2284082", "revid": "199745", "url": "https://it.wikipedia.org/wiki?curid=2284082", "title": "Dafne mezereo", "text": ""}
{"id": "2284092", "revid": "119982", "url": "https://it.wikipedia.org/wiki?curid=2284092", "title": "Tupou V", "text": ""}
{"id": "2284093", "revid": "380453", "url": "https://it.wikipedia.org/wiki?curid=2284093", "title": "Pallavolo femminile ai XV Giochi panamericani", "text": "Il XIV campionato di pallavolo femminile ai Giochi panamericani si \u00e8 svolto dal 14 al 19 luglio 2007 a Rio de Janeiro, in Brasile, durante i XV Giochi panamericani. Al torneo hanno partecipato 8 squadre nazionali nordamericane e sudamericane e la vittoria finale \u00e8 andata per l'ottava volta a Cuba.\nPodio.\nCampione.\nCuba(Ottavo titolo)\nSecondo posto.\nBrasile\nTerzo posto.\nStati Uniti"}
{"id": "2284095", "revid": "121836", "url": "https://it.wikipedia.org/wiki?curid=2284095", "title": "Protettorato di Oliver Cromwell", "text": ""}
{"id": "2284096", "revid": "2149408", "url": "https://it.wikipedia.org/wiki?curid=2284096", "title": "Acheson", "text": ""}
{"id": "2284098", "revid": "287204", "url": "https://it.wikipedia.org/wiki?curid=2284098", "title": "Domingo Mart\u00ednez de Irala", "text": "Biografia.\nPart\u00ec per le Americhe nel 1535, arruolato nella spedizione di Pedro de Mendoza, partecipando alla fondazione di Buenos Aires. Esplor\u00f2 i fiumi Paran\u00e1 e Paraguay assieme a Juan de Ayolas, comandando la retroguardia quando l'avanzata di Ayolas fu attaccata dagli indiani Payagua.\nCaso unico nell'America spagnola, alla colonia fu garantito da re Carlo V il diritto di eleggere il proprio comandante in alcune circostanze. Nell'agosto del 1538 fu Irala ad essere eletto dai conquistadores prendendo il titolo di capitano generale del R\u00edo de la Plata.\nNel 1539 inizi\u00f2 a spostare gli abitanti di Buenos Aires ad Asunci\u00f3n, e la citt\u00e0 fu abbandonata nel 1541.\nResistette pi\u00f9 del nominato dal re, \u00c1lvar N\u00fa\u00f1ez Cabeza de Vaca, che rimand\u00f2 in Spagna per essere processato come traditore. Juan de Sanabria ed il figlio Diego, nonostante fossero stati nominati governatori nel 1547 e nel 1549, non assunsero mai l'incarico, e de Irala fu confermato governatore dal re nel 1552.\nRegn\u00f2 con polso fermo fino alla morte avvenuta nel 1556. Durante il suo regno costru\u00ec chiese ed edifici pubblici, fond\u00f2 citt\u00e0 e soggiog\u00f2 la popolazione nativa distribuendola tra i coloni tramite le encomienda. Gli succedette Gonzalo de Mendoza."}
{"id": "2284099", "revid": "287204", "url": "https://it.wikipedia.org/wiki?curid=2284099", "title": "Domingo Martinez de Irala", "text": ""}
{"id": "2284101", "revid": "287204", "url": "https://it.wikipedia.org/wiki?curid=2284101", "title": "Piaggio (disambigua)", "text": ""}
{"id": "2284102", "revid": "121836", "url": "https://it.wikipedia.org/wiki?curid=2284102", "title": "Ralph Hopton", "text": ""}
{"id": "2284113", "revid": "88740", "url": "https://it.wikipedia.org/wiki?curid=2284113", "title": "Moschea del Profeta", "text": "La moschea del Profeta ( \"al-Masjid al-Nabawi\") \u00e8 la seconda moschea pi\u00f9 sacra per l'Islam (a Medina, Arabia Saudita). Questa sorge sul luogo in cui, fin dal 622, Maometto fece edificare un locale destinato alla preghiera, attiguo alla stessa abitazione costruitagli non appena giunto a Medina (allora Yathrib).\nOrigine.\nMorto il loro Profeta, i musulmani lo seppellirono all'interno della stanza di sua moglie \u02bf\u0100\u02beisha (tra le cui braccia egli era deceduto) e il fatto che accanto alla sua sepoltura fossero pi\u00f9 tardi inumati il primo Califfo Ab\u016b Bakr e il secondo capo dei credenti, \u02bfUmar b. al-Kha\u1e6d\u1e6d\u0101b rese il sito talmente sacro da indurre presto a lavori di ampliamento e di abbellimento dell'attigua moschea. L'elemento architettonico pi\u00f9 importante della moschea del Profeta \u00e8 la Cupola Verde che sovrasta il centro della moschea e le sottostanti tombe del profeta e dei suoi primi due successori. Non si sa indicare con certezza la data della sua edificazione, ma manoscritti dei primi del XII secolo parlano e descrivono con precisione la cupola, che \u00e8 nota come cupola del Profeta o cupola Verde.\nLa costruzione originale era invece senza tetto mentre per il \"minbar\" sappiamo che fu usato il legno del bosco di tamerici della vicina localit\u00e0 di Gh\u0101ba. La pianta d'origine della struttura (30\u00d735\u00a0m all'incirca), con la sua \"mu\u1e63all\u0101\" (oratorio) rettangolare, serv\u00ec comunque come riferimento per le successive moschee. Fu usato legno di palma, mentre i muri erano di fango. Ad essa si accedeva attraverso tre porte: la porta della Misericordia (\"B\u0101b al-Ra\u1e25ma\") a sud, la porta di Gabriele (\"B\u0101b Jibr\u012bl\") a ovest e la porta delle Donne (\"B\u0101b al-Nis\u0101\u02be\") a est.\nLa moschea serv\u00ec anche alla comunit\u00e0 come luogo di convegno per discutere le pi\u00f9 rilevanti questioni e come luogo d'insegnamento ed era presente un piano leggermente rialzato che serviva a coloro che si accostava allo studio del Corano.\nStoria.\nAll'interno della moschea, verso sud, Maometto cre\u00f2 una zona ombreggiata, chiamata \"\u1e63uffa\", allineata verso la \"qibla\" per poter assolvere l'obbligo della preghiera obbligatoria, dal momento che fino a una certa data l'orientamento era verso Gerusalemme e, quindi, verso nord. Quando la \"qibla\" fu cambiata verso la Ka\u02bfba di Mecca, la moschea fu opportunamente riorientata verso sud. Gi\u00e0 sette anni dopo la morte di Maometto, la moschea dovette essere raddoppiata per accogliere l'accresciuto numero di nuovi fedeli musulmani.\nI successivi governanti continuarono nei secoli l'opera di ampliamento e di abbellimento della moschea. Nel 707, il Califfo omayyade al-Wal\u012bd ibn \u02bfAbd al-Malik (705-715) sostitu\u00ec la struttura originaria, edificata con materiale assai povero e facilmente deperibile, con una nuova struttura, che incorpor\u00f2 la tomba di Maometto e dei due primi califfi. La moschea era allora di 84\u00d7100 metri, con pietre di fondamento e un tetto ligneo sostenuto da colonne di pietra. I muri della moschea furono decorati da mosaici messi in opera da maestranze copte e greche, e simili a quelli che si possono liberamente ammirare nella coeva moschea degli Omayyadi di Damasco (costruita dallo stesso al-Wal\u012bd I) e nella moschea della Roccia di Gerusalemme (costruita da \u02bfAbd al-Malik ibn Marw\u0101n). Il cortile antistante la \"mu\u1e63alla\" era circondato sui quattro lati da logge, con quattro minareti agli angoli. Un \"mi\u1e25r\u0101b\" sovrastato da una piccola cupola, fu edificato nel muro della \"qibla\".\nIl califfo abbaside al-Mahd\u012b (775-785) sostitu\u00ec la sezione settentrionale della moschea di al-Wal\u012bd I tra il 778 e il 781 per consentire un ulteriore ampliamento. Aggiunse anche 20 porte d'accesso alla moschea: otto per la parte orientale e occidentale e 4 per il muro rivolto a settentrione.\nDurante il regno del sultano mamelucco Qal\u0101w\u016bn, una cupola fu eretta al di sopra della tomba del Profeta e una fontana per abluzioni fu costruita al di fuori della B\u0101b al-Sal\u0101m. Il sultano al-Nasir Muhammad ricostru\u00ec il quarto minareto che era andato distrutto qualche tempo prima. Dopo che un fulmine aveva danneggiato gran parte della moschea nel 1481, il sultano Qaytbay riedific\u00f2 i muri orientale, occidentale e quello della \"qibla\".\nI sultani ottomani che ebbero il controllo di Medina dal 1517 (anno della loro vittoria sui mamelucchi) fino al termine della prima guerra mondiale, fecero la loro parte. Il sultano Solimano il Magnifico (1520-1566) ricostru\u00ec i muri occidentale e orientale della moschea ed edific\u00f2 il minareto di nord-est, che sar\u00e0 conosciuto da allora col nome di al-Sulaym\u0101niyya. Aggiunse un nuovo \"mihr\u0101b\" (al-Ahn\u0101f) vicino al \"mihr\u0101b\" del Profeta (al-Sh\u0101fi\u02bfiyya) e colloc\u00f2 una nuova cupola coperta di lastre di piombo, dipinta di verde, al di sopra dell'abitazione e della tomba di Maometto.\nDurante il regno del sultano ottomano Abdul Mejid I (1839-1861), la moschea fu interamente ristrutturata, con la sola eccezione della tomba di Maometto, dei tre \"mihr\u0101b\", del minbar e del minareto al-Sulaym\u0101niyya. L'area sacra fu allargata per includervi la zona per le abluzioni a nord. La sala di preghiera (\"mu\u1e63all\u0101\") a sud fu raddoppiata in larghezza e fu coperta da numerose cupolette d'identica misura, salvo per le cupole che coprivano la superficie del \"mihr\u0101b\", la B\u0101b al-Sal\u0101m e la tomba di Maometto. Le cupole furono decorate con versetti del Corano e con versi della notissima poesia della Qa\u1e63\u012bdat al-Burda (Poema del Mantello), del poeta arabo del XIII secolo al-B\u016bs\u012br\u012b. Il muro della \"qibla\" fu coperto con tessere vitree che riproducevano con eleganti stili calligrafici versetti coranici. I pavimenti della \"mu\u1e63all\u0101\" e i cortili furono pavimentati col marmo e pietre rosse, mentre un quinto minareto (al-Maj\u012bdiyya), fu eretto a ovest del recinto sacro.\nDopo la creazione del regno dell'Arabia Saudita nel 1932, la moschea del Profeta sub\u00ec massicci (e talora criticati) rifacimenti. Nel 1951 re \u02bfAbd al-\u02bfAz\u012bz (1932-1953) ordin\u00f2 di demolire ci\u00f2 che circondava la moschea per fare spazio a nuovi settori a est e a ovest della \"mu\u1e63alla\", facendo erigere colonne in cemento armato con archi a sesto acuto. Le colonne pi\u00f9 antiche furono rinforzate con calcestruzzo e furono fortificate con anelli di rame. I minareti al-Sulaym\u0101niyya e al-Maj\u012bdiyya furono sostituiti da due minareti in stile mamelucco. Due ulteriori minareti furono eretti a nord-est e a nord-ovest della moschea. Una biblioteca fu costruita lungo il muro occidentale per ospitare corani storici e altri testi di interesse religioso.\nNel 1973 il re saudita Faysal b. \u02bfAbd al-\u02bfAz\u012bz ordin\u00f2 la costruzione di ripari temporanei per alloggiare a occidente della moschea il crescente numero di operai e artigiani. La vecchia moschea fu circondata da nuove aree idonee alla preghiera, quintuplicando complessivamente gli spazi precedentemente esistenti.\nLe ultime modifiche hanno avuto luogo durante il regno di re Fahd e hanno notevolmente incrementato l'ampiezza della moschea, consentendo l'afflusso di un gran numero di devoti e pellegrini, consentendo loro comodit\u00e0 moderne come l'aria condizionata. Fahd fece anche installare 27 cupolette mobili sul tetto della moschea del Profeta.\nDescrizione.\nCome oggi si mostra, la moschea del Profeta ha una pianta rettangolare su due piani, con la \"mu\u1e63alla\" ottomana che si allunga verso sud. La sala principale di preghiera occupa l'intero primo piano. Il perimetro della moschea \u00e8 100 volte maggiore della prima moschea fatta costruire da Maometto e pu\u00f2 accogliere oltre mezzo milione di devoti.\nLa moschea del Profeta ha un piano sovrastato da 24 cupolette dalla base quadrata. Aperture sono praticate alla base di ogni cupola, illuminata al suo interno. Il piano \u00e8 usato per la preghiera durante i periodi di maggiore affluenza (il mese di Dhu l-Hijja), allorch\u00e9 le 24 cupolette scivolano sui loro binari per ombreggiare le sottostanti aree, fornendo fonti di luce per la sala per la preghiera. In queste occasioni, il cortile della moschea ottomana \u00e8 anche ombreggiato con appositi tendaggi che sono collegati alle colonne, lasciando del tutto sgombero il sottostante pavimento. Al piano si accede tramite scale e ascensori. L'area pavimentata attorno alla moschea \u00e8 parimenti usata per la preghiera ed \u00e8 equipaggiata anch'essa da tendaggi che forniscono all'occorrenza l'ombra.\nLa facciata settentrionale ha tre ampi portici di dimensioni identiche, mentre la facciata orientale, occidentale e meridionale ne hanno due. I muri ospitano una serie di finestrature sovrastate da archi a sesto acuto, con conci rastremati bianchi e neri. Vi sono sei minareti perimetrali annessi alla nuova estensione della moschea, e quattro altri che fanno parte della struttura di et\u00e0 ottomana. Tutti hanno un'altezza superiore ai 100 metri, con un massimo di 105 metri. La moschea \u00e8 decorata generosamente con marmi e pietre policromi. Le colonne sono di marmo bianco con capitelli d'ottone che sostengono sottili archi a sesto acuto, per i quali sono stati utilizzati marmi e pietre di color nero e bianco. La base delle colonne ha una griglia di ventilazione che consente di regolare la temperatura all'interno della sala di preghiera.\nQuesta rilucente moschea del Profeta ingloba l'antica al suo interno. Le due sezioni possono essere agevolmente distinte: la pi\u00f9 antica ha molte decorazioni colorate e numerosi piccoli pilastri; la nuova sezione \u00e8 invece in marmo bianco scintillante ed \u00e8 completamente climatizzata.\nAl-Rawda al-Nabawiyya.\nIl cuore degli ambienti che costituiscono la moschea \u00e8 costituito dalla specialissima piccola area chiamata \"al-Rawda al-Nabawiyya\" (Il giardino del Profeta), che si estende dalla tomba di Maometto al suo \"minbar\". I pellegrini che accedono alla Moschea con quella che \u00e8 chiamata \"ziy\u0101ra\" (visita) - che il pensiero wahhabita, ufficiale nel regno saudita, non apprezza a causa del timore che una venerazione eccessiva per un uomo possa indebolire quella dovuta ad Allah) tendono a pregare nella \"al-Rawda\", dal momento che una tradizione (che non ha alcuna ufficialit\u00e0) afferma che le suppliche elevate a Dio da quel luogo non rimarranno inascoltate. Entrare nella \"al-Rawda\" non \u00e8 sempre possibile (specialmente nel mese del \"Hajj\"), anche a causa della limitatezza di spazio che consente l'ingresso a pochissime centinaia di devoti. L\"al-Rawda\" ha due piccoli accessi, presidiati da ufficiali della speciale polizia saudita che sovrintende regolarmente a tutti i riti religiosi a causa della appassionata devozione dei pellegrini che potrebbe facilmente tracimare in forme di eccessivo e rischioso eccitamento religioso. L'attuale pulpito marmoreo \u00e8 stato costruito in et\u00e0 ottomana. L\"al-Rawda al-Nabawiyya\" viene considerato diffusamente come una parte del Janna (paradiso).\nAmpliamento saudita della Moschea.\nLa moschea originale non era molto grande, mentre oggi ha dimensioni davvero ragguardevoli. Dal 1925, dopo che Medina si arrese ai sauditi, la moschea \u00e8 stata gradualmente ingrandita fino al 1955, quando furono avviati lavori estensivi e notevolmente innovatori. Le ultime modifiche sono state realizzate all'epoca di re Fahd e hanno consentito alla moschea di diventare un manufatto di particolare imponenza.\nLa moschea \u00e8 sita in quello che tradizionalmente \u00e8 sempre stato il centro della citt\u00e0 di Medina, ed \u00e8 ora attorniata da alberghi e centri di attivit\u00e0 commerciale."}
{"id": "2284117", "revid": "114962599", "url": "https://it.wikipedia.org/wiki?curid=2284117", "title": "Voacamina", "text": "La voacamina (abbreviata con la sigla VOA) \u00e8 un alcaloide bisindolico che viene estratto dalla corteccia della pianta \"Peschiera fuchsiaefolia\" appartenente alla famiglia delle Euphorbiaceae, piante infestanti della foresta amazzonica. \nPropriet\u00e0.\nNumerosi studi attualmente in corso stanno dimostrando che gli estratti della \"Peschiera\" hanno attivit\u00e0 antiplasmodio, antitumorale, anti-AIDS e anti-microbica. Appena scoperta essa ha mostrato una notevole attivit\u00e0 cardiotonica, con minore tossicit\u00e0 rispetto ai farmaci a base di cardenolide, trovando largo impiego nel trattamento di patologie cardiache. In seguito \u00e8 stata dimostrata una generale tossicit\u00e0 e un'intensa attivit\u00e0 antimicrobica nei confronti dei batteri Gram positivi e negativi. La VOA \u00e8 stata analizzata in vitro sul \"Plasmodium falciparum\"\n dimostrando un'attivit\u00e0 antiparassitaria nei confronti sia del ceppo sensibile alla clorochina sia di quello resistente. Tuttavia non aumentava l'attivit\u00e0 della clorochina sui ceppi resistenti. \u00c8 stato dimostrato, inoltre, che la VOA aumenta l'effetto citotossico della vinblastina sulle cellule tumorali di una linea linfoblastoide resistente ai farmaci\n. Da questo studio \u00e8 emerso che la vinblastina \u00e8 in grado di legarsi direttamente alla P-gp, mentre la VOA, e altri composti simili come la coronaridina e la conoduramina, modulano il fenotipo MDR attraverso altri meccanismi. Il fatto che la VOA possa aumentare l'effetto citotossico dei farmaci sulle cellule tumorali ma non sul Plasmodium falciparum dimostra che i meccanismi alla base della farmacoresistenza delle cellule tumorali di mammifero sono diversi da quelli dei ceppi di Plasmodium falciparum. Precedenti studi hanno dimostrato che la VOA \u00e8 in grado di aumentare l'effetto citotossico della doxorubicina nei confronti di cellule farmaco resistenti di osteosarcoma umano e che tale aumento \u00e8 dovuto alla sua capacit\u00e0 di inibire, in maniera competitiva, la funzionalit\u00e0 della P-gp aumentando quindi l'accumulo intracellulare dell'agente chemioterapico. La voacamina induce un meccanismo di morte cellulare per autofagia su cellule di osteosarcoma sensibili e resistenti ai chemioterapici (es. la doxorubicina). Le ricerche ancora in corso indicano inoltre che un tal effetto non \u00e8 esclusivo delle cellule di osteosarcoma umano ma \u00e8 presente anche in altri tipi di cellule tumorali, quali il carcinoma del colon e il glioblastoma. La capacit\u00e0 chemiosensibilizzante della VOA, nonch\u00e9 l'induzione di morte cellulare per autofagia, rende questa sostanza particolarmente interessante per la futura terapia anti-tumorale in cellule resistenti all'apoptosi."}
{"id": "2284118", "revid": "986213", "url": "https://it.wikipedia.org/wiki?curid=2284118", "title": "Isabella FitzRoy, duchessa di Grafton", "text": "Famiglie e matrimonio.\nIsabella era la figlia di Henry Bennet, I conte di Arlington, politico inglese facente parte del gabinetto di governo privato del re d'Inghilterra Carlo II Stuart e di sua moglie Isabella de Nassau. Sua madre era la nipote di Maurizio di Nassau, Principe d'Orange e quindi una bisnipote di Guglielmo il Taciturno. Henry era stato creato Barone Arlington per la sua lealt\u00e0 alla corona. Lord Arlington fu poi ulteriormente elevato al titolo di Conte di Arlington e Visconte Thetford, che furono tutti creati con special reminder per permettere alle donne di ereditare.\nIsabella spos\u00f2 il 1\u00ba agosto 1672 Henry FitzRoy, Conte di Euston (poi creato Duca di Grafton), il figlio illegittimo di Carlo II. La cerimonia nuziale fu ripetuta il 7 novembre 1679 e vissero a Euston Hall . Isabella e suo marito ebbero un solo figlio, Charles FitzRoy, II duca di Grafton, che successe ad entrambi i genitori come II Duca di Grafton e III Conte di Arlington. Dopo la morte del suo primo marito nel 1690 per una ferita ricevuta nell'assalto di Cork mentre guidava le forze di Guglielmo d'Orange, la Duchessa di Grafton si rispos\u00f2 il 14 ottobre 1698 con Sir Thomas Hanmer.\nTitoli e trattamento.\nAlla morte di suo padre nel 1685, Isabella successe nel titolo \"suo jure\"."}
{"id": "2284125", "revid": "767487", "url": "https://it.wikipedia.org/wiki?curid=2284125", "title": "Lago No", "text": "Il lago No \u00e8 un lago del Sudan del Sud. Si trova a nord della vasta zona paludosa del Sudd, alla confluenza tra i fiumi Bahr al-Jabal (Nilo della Montagna) e Bahr al-Ghazal o Fiume delle Gazzelle. \nIl lago segna la transizione tra il Bahr al-Jabal e il Nilo Bianco vero e proprio. Il lago No si trova approssimativamente 1156\u00a0km pi\u00f9 a valle rispetto all'ugandese lago Alberto, il pi\u00f9 grande lago del Nilo Bianco. Il lago \u00e8 considerato il centro della popolazione Nuer. "}
{"id": "2284130", "revid": "729019", "url": "https://it.wikipedia.org/wiki?curid=2284130", "title": "Kajetan von Bissingen-Nippenburg", "text": "Biografia.\nKajetan von Bissingen-Nippenburg nacque il 18 marzo 1803 a Venezia da una famiglia nobile di rango comitale di origini austriache. Suo padre era Ferdinand Ernst Maria von Bissingen-Nippenburg. A Innsbruck Kajetan ebbe modo di studiare diritto compiendo dopo la laurea numerosi viaggi in Austria, Ungheria, negli stati tedeschi, in Italia, in Svizzera, in Francia ed in Belgio. Dal 1828 entr\u00f2 a far parte dello staff del tribunale di Innsbruck come uditore. Dopo la morte del padre nel 1831, egli assunse completamente le redini della casata e come prima sua azione vendette i possedimenti della famiglia in Ungheria scambiandoli con la signoria di Schramberg, in Germania, nel Regno di W\u00fcrttemberg. In quello stesso anno, spos\u00f2 Ludovica Maria von Warsberg e dal 1838 decise di ritirarsi a vita privata, rinunciando al proprio incarico presso il tribunale e preferendo vivere nei propri possedimenti. A Schramberg fece erigere un nuovo castello in stile neoclassico tra il 1841 ed il 1843. Essendo divenuto uno dei pi\u00f9 ricchi proprietari terrieri dell'area, nel 1845 e sino al 1848 fu membro del parlamento del W\u00fcrttemberg.\nDurante la rivoluzione del 1848, in riconoscimento del proprio sapiente operato presso Innsbruck, venne nominato tra i cinquanta commissari incaricati di risolvere le rivolte nell'Impero austriaco, venendo successivamente (1849) destinato al governatorato del Tirolo e del Vorarlberg. Durante questo suo periodo egli introdusse il telegrafo in tutta le aree del suo governatorato, consentendo un miglioramento delle comunicazioni interne e con l'esterno. Nel 1855 venne spostato al governatorato di Venezia, carica che resse sino al 1860 quando decise di ritirarsi a vita privata, facendo ritorno in patria.\nNegli ultimi anni della sua vita si dedic\u00f2 ancora alla politica, entrando a far parte ancora una volta dal 1868 del parlamento del W\u00fcrttemberg e passando quindi al Reichstag tedesco dal 1872 al 1884, ponendosi in uno schieramento di centro.\nMor\u00ec a Schramberg, nel W\u00fcrttemberg, nel 1890."}
{"id": "2284131", "revid": "767487", "url": "https://it.wikipedia.org/wiki?curid=2284131", "title": "G\u00e1rdony", "text": "G\u00e1rdony \u00e8 una citt\u00e0 dell'Ungheria di 8.005 abitanti (dati 2001). \u00c8 situata nella provincia di Fej\u00e9r."}
{"id": "2284135", "revid": "110157", "url": "https://it.wikipedia.org/wiki?curid=2284135", "title": "Martonv\u00e1s\u00e1r", "text": "Martonv\u00e1s\u00e1r \u00e8 una citt\u00e0 dell'Ungheria di 5.275 abitanti (dati 2001). \u00c8 situata nella provincia di Fej\u00e9r."}
{"id": "2284138", "revid": "155634", "url": "https://it.wikipedia.org/wiki?curid=2284138", "title": "Manfred Brunner", "text": "Biografia.\nSpecialista delle prove tecniche, Manfred Brunner ottenne il suo primo risultato di rilievo in Coppa del Mondo il 25 febbraio 1977 sulle nevi di Furano, quando conquist\u00f2 l'unico podio di carriera classificandosi 2\u00ba in slalom gigante alle spalle del connazionale Hansi Hinterseer.\nAi Mondiali di Garmisch-Partenkirchen 1978 fu 11\u00ba nello slalom gigante; ottenne il suo ultimo piazzamento di rilievo in Coppa del Mondo il 12 febbraio 1978 arrivando 4\u00ba in slalom speciale a Chamonix, nella gara vinta dallo statunitense Phil Mahre. Nella stagione successiva in Coppa Europa si piazz\u00f2 al 3\u00ba posto nella classifica generale."}
{"id": "2284139", "revid": "547034", "url": "https://it.wikipedia.org/wiki?curid=2284139", "title": "Grafo concettuale", "text": "Un grafo concettuale \u00e8 una notazione logica basata sui grafi esistenziali di Charles Sanders Peirce e le reti semantiche usate in intelligenza artificiale. Nel primo articolo pubblicato sull'argomento, John F. Sowa us\u00f2 i grafi concettuali per rappresentare gli schemi concettuali utilizzati nei sistemi di database. Il primo libro sui grafi concettuali (Sowa, 1984) forn\u00ec applicazioni a un'ampia gamma di argomenti in intelligenza artificiale, informatica e scienze cognitive.\nRami di ricerca.\nInterfaccia grafica per la logica del primo ordine.\nIn questo approccio, una formula nella logica del primo ordine (calcolo dei predicati) \u00e8 rappresentata da un grafico etichettato.\nUna notazione lineare, denominata CGIF (Conceptual Graph Interchange Format), \u00e8 stata standardizzata nello standard ISO per la logica comune.\nIl diagramma sopra \u00e8 un esempio del \"modulo di visualizzazione\" per un grafico concettuale. Ogni box \u00e8 chiamato \"nodo di concetto\" e ogni ovale \u00e8 chiamato \"nodo di relazione\". In CGIF, questo CG sarebbe rappresentato dalla seguente dichiarazione:\ncodice_1\nIn CGIF, le parentesi racchiudono le informazioni all'interno dei nodi del concetto e le parentesi racchiudono le informazioni all'interno dei nodi della relazione. Le lettere x e y, chiamate \"etichette di coreferenza\", mostrano come sono collegati il concetto e i nodi di relazione. In CLIF, quelle lettere sono mappate su variabili, come nella seguente dichiarazione:\ncodice_2\nCome mostra questo esempio, gli asterischi sulle etichette di coreferenza codice_3e codice_4in CGIF si associano a variabili quantificate esistenzialmente in CLIF, mentre i punti interrogativi su codice_5e codice_6mappano a variabili vincolate in CLIF. Un quantificatore universale, rappresentato codice_7in CGIF, sarebbe rappresentato codice_8in CLIF.\nIl ragionamento pu\u00f2 essere fatto traducendo i grafici in formule logiche, quindi applicando un motore di inferenza logica.\nCalcolo schematico della logica.\nUn altro ramo di ricerca continua il lavoro sui grafi esistenziali di Charles Sanders Peirce, che furono una delle origini dei grafi concettuali proposti da Sowa. In questo approccio, sviluppato in particolare da Dau (2003), i grafi concettuali sono diagrammi concettuali piuttosto che grafici nel senso di teoria dei grafi, e le operazioni di ragionamento sono eseguite da operazioni su questi diagrammi.\nRappresentazione della conoscenza basata su grafici e modello di ragionamento.\nLe caratteristiche chiave di GBKR, la rappresentazione della conoscenza basata su grafici e il modello di ragionamento sviluppato da Chein e Mugnier e dal gruppo di Montpellier (\"Chein &amp; Mugnier - 2009\"), possono essere riassunte come segue:\nCOGITANT e COGUI sono strumenti che implementano il modello GBKR. COGITANT \u00e8 una libreria di classi C ++ che implementa la maggior parte delle nozioni e dei meccanismi di ragionamento GBKR. COGUI \u00e8 un'interfaccia utente grafica dedicata alla costruzione di una knowledge base GBKR (integra COGITANT e, tra le numerose funzionalit\u00e0, contiene un traduttore da GBKR a RDF/S e viceversa).\nGeneralizzazione delle frasi e diagrammi di generalizzazione.\nLa generalizzazione delle frasi e i diagrammi di generalizzazione possono essere definiti come un tipo speciale di grafici concettuali che possono essere costruiti automaticamente da alberi sintattici di analisi e supportano il compito di classificazione semantica. La misura di similarit\u00e0 tra alberi sintattici di analisi pu\u00f2 essere eseguita come operazione di generalizzazione sugli elenchi di sotto-alberi di questi alberi. I diagrammi sono la rappresentazione della mappatura tra il livello di generalizzazione della sintassi e il livello di generalizzazione della semantica (anti-unificazione delle forme logiche). I diagrammi di generalizzazione sono destinati ad essere una rappresentazione semantica pi\u00f9 accurata rispetto ai grafici concettuali convenzionali per le singole frasi perch\u00e9 solo le comunanze sintattiche sono rappresentate a livello semantico."}
{"id": "2284140", "revid": "2108263", "url": "https://it.wikipedia.org/wiki?curid=2284140", "title": "Regno dei Vandali", "text": "Il Regno dei Vandali () o Regno dei Vandali e degli Alani () venne fondato da Genserico, Re dei Vandali, nel 429 sulle coste del Nord Africa; domin\u00f2 nel corso della sua esistenza anche sulla Sicilia, sulla Sardegna, sulla Corsica e sulle Isole Baleari fino a quando nel 534 fu conquistato dall'imperatore bizantino Giustiniano. Originariamente creato dal governo di Roma per consentire l'insediamento nelle province di Numidia e Mauretania delle genti germaniche, acquis\u00ec ben presto autorit\u00e0 ed influenza, arrivando a minacciare la stessa \"Citt\u00e0 Eterna\".\nStoria.\nFondazione ed espansione del regno.\nLo sbarco di 80.000 Vandali ed Alani sulle coste africane \u00e8 datato 429: questi popoli giunsero in Numidia e Mauretania o, secondo Procopio di Cesarea, su richiesta del \"comes\" romano Bonifacio oppure in cerca di un luogo sicuro lontano dalle aggressioni romane subite, per esempio, nel 422 sul suolo europeo.\nForti di un esercito di circa 15.000-20.000 uomini, i Vandali guidati da Genserico si spinsero verso oriente, avanzando lungo la costa, fino ad assediare la citt\u00e0 fortificata di Ippona (in latino \"Hippo Regius\") nel 430. Ben poche speranze di vittoria avevano gli assediati, tra cui vi era Sant'Agostino, che invit\u00f2 la popolazione cristiana a pregare per le anime degli assedianti, sicuro che alla caduta della citt\u00e0 sarebbero seguite conversioni forzate e terribili massacri. Agostino mor\u00ec il 28 agosto 430 all'et\u00e0 di settantacinque anni, a tre mesi dall'inizio dell'assedio, forse per la fame o per la tensione; undici mesi pi\u00f9 tardi, tuttavia, Genserico tolse l'assedio, vinto dalla fame e dalle malattie. Per Roma e per Ippona fu una vittoria effimera: sconfitti sul campo gli eserciti romani mandati per fermare l'invasione vandala, gli abitanti di \"Hippo Regius\" furono costretti a fuggire, lasciando campo libero al Re vandalo che, conquistata l'indifesa Ippona, la scelse come capitale del nuovo regno.\nNegli anni seguenti n\u00e9 il \"comes\" romano Bonifacio n\u00e9 il \"magister militum\" bizantino Ardaburio Aspare riuscirono con le armi a fermare le scorribande vandaliche in Africa. Un tentativo diplomatico fu compiuto dallo stesso Aspare che nel 435 costrinse i Vandali di Genserico ad una tregua, con lo scopo se non di evitare quantomeno di ritardare la presa di Cartagine da parte dei \"barbari\": ai Vandali furono assegnate le terre da loro conquistate nelle province di Numidia e Mauretania, mentre in mani romane sarebbero rimaste le province dell'Africa Proconsolare e di Byzacena, oltre a vaste parti del territorio numidico. La tregua, sfavorevole ai Vandali, fu rotta nel 439, quando Genserico invase l'Africa Proconsolare e pose l'assedio a Cartagine. La seconda citt\u00e0 per importanza dell'Impero Romano d'Occidente fu presa senza combattimenti: i Vandali entrarono in citt\u00e0 approfittando delle gare all'ippodromo cittadino a cui assistevano la maggior parte della popolazione. Genserico, ora Re dei Vandali e degli alleati Alani, elesse Cartagine come nuova capitale del regno, facendone il punto di partenza delle successive conquiste nel Mediterraneo.\nFulgenzio di Ruspe, Quodvultdeus e Vittore di Vita descrissero a tinte fosche e sanguinolente il dominio vandalico sul Nord Africa, tramandando testimonianze di devastazioni ed eccidi compiuti dai \"barbari\". In epoche recenti le indagini archeologiche hanno messo in discussione tali affermazioni: sebbene la distruzione dell'Odeon, il teatro di Cartagine, avvenne realmente, le strade e la maggior parte degli edifici pubblici romani della citt\u00e0 non furono rasi al suolo, bens\u00ec restaurati ed ampliati; nuovi centri di produzione sorsero all'interno delle mura cittadine; furono riprese le esportazioni, come dimostra la grande quantit\u00e0 di anfore e vasellame nordafricano appartenente alla dominazione vandalica diffuso in tutto il Mediterraneo.\nIl Regno Vandalico approfitt\u00f2 della debolezza dell'Impero Romano d'Occidente di Valentiniano III, impegnato nelle guerre in Gallia, per saccheggiare ed occupare nel 440 la Sicilia. L'anno seguente l'imperatore d'Oriente Teodosio II organizz\u00f2 una spedizione militare per sconfiggere definitivamente i Vandali ma, una volta riportata la Sicilia sotto il dominio di Roma, interruppe le operazioni. Successivi trattati di pace tra Romani e Vandali riconobbero il dominio di Genserico su parte della Numidia, sull'Africa Proconsolare e sulle maggiori isole del Mediterraneo occidentale e concessero la Byzacena e la Tripolitania al neonato regno.\nIl Sacco di Roma del 455.\nLa nuova flotta vandala di Genserico pot\u00e9 dominare il Mediterraneo occidentale e saccheggiare le coste romane fino alla morte di Attila, re degli Unni. La scomparsa della pi\u00f9 grande minaccia alla sopravvivenza dell'Impero Romano Occidentale permise a Roma e a Costantinopoli di rivolgere le proprie forze alla riconquista delle province africane e del \"granaio dell'Impero\".\nCon l'intento di includere, com'era gi\u00e0 avvenuto in precedenza con altri popoli, all'interno del dominio romano i Vandali, Valentiniano III offr\u00ec in sposa sua figlia Eudocia al figlio di Genserico Unerico. Prima che il fidanzamento potesse trasformarsi in matrimonio, tuttavia, l'imperatore Valentiniano fu spodestato ed ucciso dal suo successore Petronio Massimo. Il nuovo imperatore, nel tentativo di rafforzare il suo dominio su Roma, spos\u00f2 la moglie di Valentiniano Licinia Eudossia e fece sposare a suo figlio Palladio Eudocia, rompendo la promessa di matrimonio fatta ad Unerico. Fu forse una lettera dell'imperatrice Licinia Eudossia inviata ad Unerico a convincere i Vandali all'azione militare: nell'estate del 455 l'esercito di Genserico sbarc\u00f2 sulle coste laziali e saccheggi\u00f2 Roma, uccise l'imperatore Petronio Massimo e suo figlio Palladio, prese in ostaggio Licinia Eudossia, Eudocia e Placidia, figlia minore di Valentiniano III, condotte a Cartagine l'anno successivo insieme ad incalcolabili ricchezze. Secondo Prospero di Aquitania, Roma fu salvata dal rogo grazie all'intervento di Papa Leone I che ricevette Genserico il 2 giugno 455 e lo implor\u00f2 di accontentarsi del sacco senza provocare ulteriori distruzioni e stermini; l'apporto del Papa alla salvezza dell'Urbe \u00e8 oggi messo in discussione.\nIntorno al 460 Eudocia and\u00f2 in sposa ad Unerico, come inizialmente previsto dai piani di Valentiniano III, sebbene la situazione storica fosse decisamente mutata: il Sacco di Roma, infatti, aveva fatto maturare a Costantinopoli la consapevolezza che il Regno Vandalo andasse distrutto, considerazione che non cambi\u00f2 nemmeno con l'arrivo, nel 462 nella capitale orientale di Licinia Eudossia e di sua figlia Placidia, quest'ultima andata subito in sposa ad Anicio Olibrio, futuro imperatore romano occidentale del 472.\nGli ultimi decenni.\nIn seguito al Sacco di Roma, il Regno Vandalo dovette affrontare numerosi tentativi di invasione da parte dei Romani: nel 456 il generale germanico Ricimero, al servizio dell'Impero Romano d'Occidente, riusc\u00ec ad infrangere il blocco navale vandalo posto all'Italia nei pressi della Corsica e ad ottenere una vittoria sul campo vicino ad Agrigento; nel 460, l'imperatore occidentale Maggioriano cerc\u00f2 di invadere l'Africa ma fu sconfitto nella battaglia navale di Cartagena, di fronte alle coste della Spagna; nel 468 Roma e Costantinopoli tentarono lo sbarco di 100.000 uomini nei pressi di Cartagine, ma le flotte imperiali, nel corso della battaglia di Capo Bon furono sbaragliate dalla potente flotta vandala. Dopo aver catturato la flotta occidentale e distrutto quella orientale, i Vandali tentarono l'invasione del Peloponneso, ma furono ricacciati in mare presso la penisola di Maina con gravissime perdite. Presi 500 ostaggi romani a Zante, li fecero a pezzi durante la traversata di ritorno a Cartagine, gettando in mare i resti.\nVisti i fallimentari tentativi d'invasione, i Romani abbandonarono la via delle armi, concludendo con i Vandali tregue ed accordi di pace. Lo stesso Ricimero, artefice dei pochi successi romani contro Genserico, raggiunse un accordo di pace con questi; nel 476 il Re dei Vandali riusc\u00ec a trattare una \"pace perpetua\" con Costantinopoli. Alla sua morte, avvenuta il 25 gennaio 477 all'et\u00e0 di ottantotto anni, Genserico lasci\u00f2 al figlio Unerico un regno all'apice della sua potenza, dalla grande forza navale e in grado di sostituire la moneta imperiale, almeno nei bassi conii, con una valuta indipendente.\nSe, sotto il dominio di Genserico, non si erano assistite a grandi persecuzioni religiose, cos\u00ec non fu con il suo successore Unerico (477-484) che, dopo un periodo di tolleranza forzata dalla minaccia di Costantinopoli, nel 482 avvi\u00f2 persecuzioni contro i manichei e contro i cristiani niceni. Unerico non prosegu\u00ec la politica d'espansione del padre, preferendo concentrarsi sui problemi interni del Regno, minacciato dalla sollevazione berbera che minacciava i territori dell'odierna Algeria, e non esit\u00f2 ad uccidere ed esiliare numerosi esponenti della famiglia paterna, temendo una congiura. Nel 472 ripudi\u00f2 la moglie Eudocia, testimoniando l'avvenuto distacco del Regno Vandalo dall'orbita romana.\nGutemondo (484-496), cugino e successore di Unerico, visto il declino della potenza vandala, cerc\u00f2 la pacificazione interna interrompendo le persecuzioni religiose e stabilizzando l'economia, sebbene non riusc\u00ec a frenare la crescente ribellione dei berberi e dei Mauri. Approfittando delle sanguinose guerre in corso tra gli avversari, Gutemondo tent\u00f2 vanamente nel 491 di riappropriarsi della Sicilia, conquistata dagli Ostrogoti di Teodorico.\nNuove persecuzioni furono intraprese da Trasamondo (496-523), sovrano da molti considerato inadatto a governare. Sotto il suo dominio il Regno Vandalo sub\u00ec un rapidissimo declino: Trasamondo riusc\u00ec a mantenere sotto la sua autorit\u00e0 soltanto l'odierna Tunisia, abbandonando l'Algeria al controllo dei Mauri e contrastando senza successo le trib\u00f9 di Tripoli, che si resero indipendenti da Cartagine. Leptis Magna, uno dei pi\u00f9 importanti centri del Regno, fu raso al suolo dai berberi negli ultimi anni del suo regno, simbolo dell'estrema fragilit\u00e0 del potere vandalo. Riusc\u00ec sposando Amalafrida, sorella di Teodorico, a stringere un'alleanza con gli Ostrogoti e a riappropriarsi della Sicilia occidentale e di Lilibeo, territori portati in dote dalla moglie.\nLa Guerra vandalica e la caduta.\nIl successore di Trasamondo Ilderico (523-530) fu pi\u00f9 tollerante nei confronti della Chiesa cristiana trinitaria e concesse la libert\u00e0 di culto. Non essendo interessato alle operazioni militari, lasci\u00f2 il comando di queste ultime al parente Oamero. Quando questi, tuttavia, sub\u00ec una sconfitta contro i berberi, il cugino del re, Gelimero (530-534), si pose a capo della fazione ariana della famiglia reale, prendendo il potere: Ilderico, Oamero e tutti i loro congiunti furono imprigionati; Ilderico fu ucciso nel 533.\nApprofittando della guerra fratricida in corso nel Regno Vandalo e della temporanea assenza del grosso della flotta e dell'esercito di Gelimero, impegnato sotto il comando del fratello del re Zazo a soffocare la ribellione dell'autoproclamato Re Goda in Sardegna, l'imperatore bizantino Giustiniano, con la giustificazione di voler restituire il trono di Cartagine al legittimo sovrano, dichiar\u00f2 guerra a Gelimero e ai Vandali. Le armate bizantine guidate dal generale Belisario sbarcarono a 16 chilometri da Cartagine, iniziando a marciare incontrastate verso la capitale. Gelimero tent\u00f2 di opporre resistenza nella battaglia di Ad Decimum (13 settembre 533), che sarebbe stata vinta dai Vandali se il fratello del re Ammataso e il nipote Gibamondo non fossero morti in battaglia, provocando la disperazione e la fuga di Gelimero. Dopo la vittoria sul campo, Belisario riusc\u00ec rapidamente ad impossessarsi di Cartagine.\nDopo aver radunato un nuovo esercito, il 15 dicembre 533 Gelimero e Belisario si scontrarono nuovamente a circa trentadue chilometri da Cartagine nella battaglia di Ticameron, vinta dai bizantini quando la notizia della morte del fratello del re Zazo si sparse tra le schiere vandale. Belisario avanz\u00f2 velocemente verso Ippona, seconda citt\u00e0 del Regno, sottomettendo la maggior parte del territorio vandalo. Gelimero continu\u00f2 a resistere sul Monte Pappua, assediato da Fara, generale erulo al servizio dei bizantini, a cui si arrese nel 534. Con la cattura di Gelimero si dissolse il Regno dei Vandali.\nI Vandali insediati nel Nord Africa, divenuto provincia bizantina, furono espulsi dai nuovi dominatori. Molti esuli vandali si stabilirono a \"Saldae\" (l'odierna citt\u00e0 algerina di B\u00e9ja\u00efa) dove si integrarono con i locali berberi; molti altri si misero al servizio dell'Impero (numerosi vandali furono arruolati dalla cavalleria bizantina; altri guerrieri vandali furono inviati alla frontiera persiana; altri furono inquadrati nell'esercito privato di Belisario); altri invece fuggirono tra i Visigoti e gli Ostrogoti; molte donne sposarono soldati bizantini. Il re deposto Gelimero fu trattato con tutti gli onori nel corso della sua vita e ricevette grandi possedimenti terrieri in Galazia, dove dimor\u00f2 fino alla morte (553); gli fu addirittura offerto il rango di patrizio, carica che dovette rifiutare per via della sua fede ariana."}
{"id": "2284148", "revid": "6923", "url": "https://it.wikipedia.org/wiki?curid=2284148", "title": "Grafo esistenziale", "text": "Un grafo esistenziale \u00e8 un tipo di notazione visuale o diagrammatica per espressioni logiche, proposta da Charles Sanders Peirce, che scrisse il suo primo lavoro sui grafi logici nel 1882 e continu\u00f2 a sviluppare il metodo fino alla sua morte nel 1914.\nI grafici.\nPeirce ha proposto tre sistemi di grafi esistenziali:\n\"Alpha\" nidifica in \"beta\" e \"gamma\". Il sistema \"beta\" non si annida in \"gamma\", poich\u00e9 la logica modale quantificata \u00e8 pi\u00f9 generale di quella proposta da Peirce.\nAlpha.\nLa sintassi \u00e8:\nQualsiasi parte ben formata di un grafico \u00e8 un sottografo.\nLa semantica \u00e8:\nQuindi i grafici \"alfa\" sono una notazione minimalista per la logica proposizionale, fondata sull'adeguatezza espressiva di And e Not. I grafi \"alfa\" costituiscono una semplificazione radicale dell'algebra booleana a due elementi e dei connettivi logici.\nLa \"profondit\u00e0\" di un oggetto \u00e8 il numero di tagli che lo racchiudono.\n\"Regole di inferenza\":\n\"Regole di equivalenza\":\nUna dimostrazione manipola un grafico da una serie di passaggi, con ogni passaggio giustificato da una delle regole precedenti. Se un grafico pu\u00f2 essere ridotto per passaggi alla pagina vuota o un taglio vuoto, \u00e8 ci\u00f2 che ora viene chiamato tautologia (o il suo complemento). I grafici che non possono essere semplificati oltre un certo punto sono analoghi delle formule soddisfacenti della logica del primo ordine.\nBeta.\nPeirce annot\u00f2 predicati funzionali utilizzando frasi intuitive in inglese; pu\u00f2 essere impiegata anche la notazione standard della logica contemporanea, lettere maiuscole latine. Un punto afferma l'esistenza di qualche individuo nel dominio del discorso. Pi\u00f9 istanze dello stesso oggetto sono collegate da una linea, chiamata \"linea di identit\u00e0\". Non ci sono variabili o quantificatori letterali nel senso della logica del primo ordine. Una linea di identit\u00e0 che collega due o pi\u00f9 predicati pu\u00f2 essere letta come affermazione che i predicati condividono una variabile comune. La presenza di linee di identit\u00e0 richiede la modifica delle regole \"alfa\" di equivalenza.\nI grafici beta possono essere letti come un sistema in cui tutte le formule devono essere considerate chiuse, poich\u00e9 tutte le variabili sono quantificate implicitamente. Se la parte \"superficiale\" di una linea di identit\u00e0 ha una profondit\u00e0 pari (dispari), la variabile associata viene tacitamente quantificata esistenzialmente (universalmente).\nZeman (1964) fu il primo a notare che i grafici \"beta\" sono isomorfi alla logica del primo ordine con uguaglianza. Tuttavia, la letteratura secondaria, in particolare Roberts (1973) e Shin (2002), non \u00e8 d'accordo su come sia cos\u00ec. Gli scritti di Peirce non affrontano questa questione, perch\u00e9 la logica del primo ordine fu chiaramente articolata per la prima volta solo alcuni anni dopo la sua morte, nella prima edizione del 1928 dei \"Principi di logica matematica\" di David Hilbert e Wilhelm Ackermann.\nGamma.\nSi aggiunge alla sintassi di \"alfa\" un secondo tipo di curva chiusa semplice, scritta utilizzando una linea tratteggiata anzich\u00e9 continua. Peirce ha proposto delle regole per questo secondo stile di taglio, che pu\u00f2 essere letto come il primitivo operatore unario della logica modale.\nZeman (1964) fu il primo a notare che emendamenti diretti delle regole del grafo \"gamma\" producono le ben note logiche modali S4 e S5. Quindi i grafici \"gamma\" possono essere letti come una forma peculiare di normale logica modale. Questa scoperta di Zeman \u00e8 rimasta ignorata.\nIl ruolo di Peirce.\nI grafici esistenziali sono un curioso prodotto di C. S. Peirce, il logico/matematico fondatore di un importante filone della semiotica. La logica grafica di Peirce \u00e8 solo uno dei suoi numerosi successi in logica e matematica. In una serie di articoli che iniziano nel 1867 e culminano con il suo articolo classico del 1885, Peirce svilupp\u00f2 gran parte dell'algebra booleana a due elementi, il calcolo proposizionale, la quantificazione e il calcolo dei predicati, e una teoria rudimentale degli insiemi. Gli studiosi di teoria dei modelli (model theory) considerano Peirce il primo del loro genere; ha anche esteso l'algebra delle relazioni di Augustus De Morgan.\nL'evoluzione della teoria semiotica di Peirce lo port\u00f2 a dubitare del valore della logica formulata utilizzando la notazione lineare convenzionale ed a preferire che logica e matematica fossero annotate in due (o anche tre) dimensioni. Il suo lavoro andava oltre i diagrammi di Eulero e la loro revisione el 1880 di John Venn. Anche il \"Begriffsschrift\" di Gottlob Frege (1879) impieg\u00f2 una notazione bidimensionale per la logica, ma molto diversa da quella di Peirce.\nIl primo articolo pubblicato di Peirce sulla logica dei grafi (ristampato nel Vol. 3 dei suoi \"Collected Papers\") proponeva un sistema duale (in effetti) ai grafi esistenziali \"alfa\", chiamati grafi entitativi. Ben presto abbandon\u00f2 questo formalismo a favore dei grafici esistenziali. Nel 1911 Victoria, Lady Welby mostr\u00f2 i grafici esistenziali a Charles Kay Ogden che compreseche potevano essere utilmente combinati con i risultati della Welby in una \"forma meno astrusa\". Oltretutto hanno attirato poca attenzione durante la sua vita e sono stati invariabilmente denigrati o ignorati dopo la sua morte\", fino alle tesi di dottorato di Roberts (1964) e Zeman (1964)."}
{"id": "2284149", "revid": "214509", "url": "https://it.wikipedia.org/wiki?curid=2284149", "title": "Grafi esistenziali", "text": ""}
{"id": "2284151", "revid": "214509", "url": "https://it.wikipedia.org/wiki?curid=2284151", "title": "Grafi concettuali", "text": ""}
{"id": "2284152", "revid": "767487", "url": "https://it.wikipedia.org/wiki?curid=2284152", "title": "B\u00f3kah\u00e1za", "text": "B\u00f3kah\u00e1za \u00e8 un comune dell'Ungheria di 341 abitanti (dati 2001). \u00c8 situato nella provincia di Zala."}
{"id": "2284154", "revid": "110157", "url": "https://it.wikipedia.org/wiki?curid=2284154", "title": "M\u00f3r", "text": "M\u00f3r \u00e8 una citt\u00e0 dell'Ungheria di 14.796 abitanti (dati 2001). \u00c8 situata nella provincia di Fej\u00e9r."}
{"id": "2284156", "revid": "110157", "url": "https://it.wikipedia.org/wiki?curid=2284156", "title": "Polg\u00e1rdi", "text": "Polg\u00e1rdi \u00e8 una citt\u00e0 dell'Ungheria di 6.689 abitanti (dati 2001). \u00c8 situata nella provincia di Fej\u00e9r."}
{"id": "2284159", "revid": "729019", "url": "https://it.wikipedia.org/wiki?curid=2284159", "title": "Boncodf\u00f6lde", "text": "Boncodf\u00f6lde \u00e8 un comune dell'Ungheria di 244 abitanti (dati 2001). \u00c8 situato nella provincia di Zala."}
{"id": "2284161", "revid": "110157", "url": "https://it.wikipedia.org/wiki?curid=2284161", "title": "S\u00e1rbog\u00e1rd", "text": "S\u00e1rbog\u00e1rd \u00e8 una citt\u00e0 dell'Ungheria di 13.432 abitanti (dati 2001). \u00c8 situata nella provincia di Fej\u00e9r."}
{"id": "2284162", "revid": "144796", "url": "https://it.wikipedia.org/wiki?curid=2284162", "title": "Georg Otto von Toggenburg-Sargans", "text": "Biografia.\nGeorg Otto nacque in Svizzera nel 1810 dalla nobile famiglia dei conti di von Toggenburg-Sargans i quali godevano di antica nobilt\u00e0. La sua famiglia discendeva infatti dagli antichi conti di Toggenburg, ai quali venne aggiunto anche il predicato di Sargans dopo che il padre di Georg Otto, Johann Georg, ottenne nel 1835 una riconferma di nobilitazione ed una nuova concessione dal Regno di Francia col titolo di Cavaliere ereditario.\nIntrapresa la carriera politica in Austria, Georg Otto von Toggenburg-Sargans divenne dal\n22 luglio 1850 governatore di Venezia per conto del Vicer\u00e9 del Regno Lombardo-Veneto, rimanendo in carica sino al 1855.\nIn quell'anno venne nominato Ministro del Commercio dell'Impero Austriaco, apportando importanti riforme per la regolazione della produzione interna delle industrie e occupandosi anche dei rapporti con l'esterno in campo commerciale, in particolare con le dipendenze austriache come il Regno Lombardo-Veneto o l'Ungheria. Occup\u00f2 questa carica sino al 1859.\nIl 9 febbraio 1860 venne nuovamente nominato governatore a Venezia, ma era quello uno dei periodi forse pi\u00f9 travagliati del dominio austriaco in Italia settentrionale: nel 1861 dovette firmare all'armistizio che sciolse definitivamente il Regno Lombardo-Veneto, cedendo la Lombardia al Regno di Sardegna e lasciando il Veneto in mano austriaca. Successivamente, dopo i tragici eventi della Battaglia di Lissa nella terza guerra di indipendenza, venne costretto a lasciare Venezia il 18 ottobre 1866, la quale venne definitivamente ceduta al governo italiano.\nTornato in patria, tra il 1866 al 1868 venne nominato governatore del Tirolo e del Vorarlberg, trovandosi ancora una volta a dover fronteggiare i piemontesi che, guidati da Giuseppe Garibaldi, tentarono l'invasione del Trentino.\nSul lato della vita privata ebbe un figlio, Friedrich von Toggenburg, il quale segu\u00ec le orme paterne e fu anch'egli governatore di Tirolo e Vorarlberg.\nMor\u00ec a Bolzano l'8 marzo 1888."}
{"id": "2284168", "revid": "1573940", "url": "https://it.wikipedia.org/wiki?curid=2284168", "title": "Agareb", "text": "Agareb () \u00e8 una citt\u00e0 della Tunisia, situata 20 km a ovest di Sfax.\nFa parte del governatorato di Sfax ed \u00e8 capoluogo della delegazione omonima, che conta 35\u00a0841 abitanti. La citt\u00e0 conta 9\u00a0610 abitanti.\n\u00c8 stata costruita attorno a un monastero fondato nel XIV secolo da un santo musulmano di nome Sidi Brahim Agareb."}
{"id": "2284169", "revid": "124384913", "url": "https://it.wikipedia.org/wiki?curid=2284169", "title": "Esmeralda (Notre-Dame de Paris)", "text": "Esmeralda \u00e8 la protagonista femminile del romanzo \"Notre-Dame de Paris\", scritto da Victor Hugo.\nBiografia.\nEsmeralda, il cui vero nome \u00e8 Agn\u00e8s, nasce a Reims da una prostituta, Paquette \"la Chantefleurie\", ma a pochi mesi di vita viene rapita da alcuni zingari e cresciuta dal loro re nonch\u00e9 suo fratello maggiore: Clopin Trouillefou.\nAll'et\u00e0 di 16 anni, Esmeralda, chiamata cos\u00ec perch\u00e9 porta sempre al collo una collana di pietre verdi, arriva a Parigi con il padre adottivo e la popolazione zingara, dove si guadagna da vivere ballando per le strade suonando un tamburello e facendo eseguire dei giochi di prestigio alla sua capretta Djali. A causa della sua esotica bellezza, la giovane zingara conquista il cuore dell'arcidiacono Claude Frollo, che non potendo esprimere i suoi veri sentimenti essendo un sacerdote cattolico, la fa rapire da Quasimodo, il deforme campanaro della Cattedrale di Notre-Dame. Esmeralda per\u00f2 viene salvata da Phoebus de Chateaupers, il capitano degli arcieri reali, del quale si innamora a prima vista. La stessa notte del tentato rapimento da parte di Quasimodo, Esmeralda si sposa col poeta di strada Pierre Gringoire (che alla fine del libro salver\u00e0 Djali e lascer\u00e0 Esmeralda al suo destino), entrato misteriosamente nella Corte dei Miracoli, il luogo dove si rifugiano gli zingari, ma non ha intenzione di cedere alle sue avances: infatti lei l'ha sposato soltanto per salvarlo dall'impiccagione, poich\u00e9 il suo cuore \u00e8 gi\u00e0 stato rubato dall'affascinante capitano.\nLa giovane zingara riuscir\u00e0 infine ad avere la sua tanto attesa storia d'amore con Febo, che verr\u00e0 per\u00f2 pugnalato dal geloso arcidiacono. Esmeralda verr\u00e0 quindi accusata di stregoneria poich\u00e9 Frollo aveva usato il suo pugnale nel tentativo di uccidere il capitano. Dopo un lungo processo e la tortura dello stivaletto, la ragazza viene condannata a morte tramite l'impiccagione. Il giorno della sentenza, Frollo propone ad Esmeralda un patto: se avesse accettato di diventare sua l'avrebbe liberata, ma Esmeralda rifiuta sapendo che \u00e8 Frollo il vero assassino. Un attimo dopo arriva Quasimodo che porta la zingara nella cattedrale chiedendo asilo per lei. Dopo averla salvata, il campanaro spiega ad Esmeralda il motivo del suo eroico gesto: le \u00e8 grato del fatto che gli aveva dato dell'acqua quando doveva essere fustigato, ma non ha il coraggio di confessarle l'amore che prova per lei perch\u00e9 sa che, come tutti, lo considera un mostro.\nNel frattempo gli zingari tentano di liberare la loro beniamina assalendo Notre-Dame ma durante la confusione Esmeralda viene aiutata a fuggire dalla cattedrale da Gringoire e da un suo compagno incappucciato, che si rivela essere Frollo. L'arcidiacono le rif\u00e0 la sua proposta ottenendo un altro rifiuto. Frollo affida allora Esmeralda ad una reclusa che odia anch'ella gli zingari mentre lui corre ad avvertire le guardie. La reclusa, che si era fatta chiudere anni addietro in una torre pregando giorno e notte affinch\u00e9 le fosse restituita sua figlia rapita dagli zingari, riconosce Esmeralda come sua figlia Agn\u00e9s e tenta di difenderla dalle guardie, che tuttavia portano la gitana al patibolo dove viene impiccata. Il corpo di Esmeralda viene deposto nella cripta di un cimitero non lontano da Parigi, che Quasimodo decide di raggiungere per poter morire accanto all'ultima delle persone che aveva amato.\nSono stati ricreati alcuni adattamenti del personaggio: i pi\u00f9 popolari nel film Disney del 1996 e nel musical di due anni dopo.\nAltri media.\nDa questo classico della letteratura sono stati realizzati molti film e cartoni animati: tra le attrici pi\u00f9 famose che hanno dato il loro volto al personaggio di Esmeralda vengono ricordate Patsy Ruth Miller, Theda Bara, Maureen O'Hara, Gina Lollobrigida, Michelle Newell, Lesley-Anne Down, Salma Hayek.\n\u00c8 stata interpretata anche da Lola Ponce, Rosalia Misseri, Chiara Di Bari, Ilaria Andreini, Leyla Martinucci, Sabrina De Siena, Claudia Paganelli, Alessandra Ferrari, Federica Callori, Tania Tuccinardi ed Elhaida Dani nella versione italiana dello spettacolo di Riccardo Cocciante \"Notre Dame de Paris\", mentre si ricordano Helene Segara e Hiba Tawaji nella versione francese.\nVersione Disney.\nAltrettanto famoso \u00e8 il film d'animazione Disney \"Il gobbo di Notre Dame\", dove la bella zingara viene doppiata da Demi Moore (voce) e Heidi Mollenhauer (canto), da Mietta nella versione italiana. Il personaggio appare anche nel sequel \"Il gobbo di Notre Dame II\", nel quale ha la voce di Franca D'Amato.\nNella versione Disney, Esmeralda si mostra come una zingara gentile, premurosa, indipendente e spiritosa che \u00e8 disposta ad aiutare gli altri nel bisogno. Il pi\u00f9 grande desiderio di Esmeralda \u00e8 vedere emarginati come Quasimodo e i suoi compagni zingari essere accettati nella societ\u00e0 ed essere trattati come persone. Gira di citt\u00e0 in citt\u00e0, portando in giro il suo spettacolo, sempre accompagnata dalla sua capra domestica Djali. \u00c8 uno dei pochi personaggi del film in grado di guardare oltre le apparenze fisiche, insieme all'Arcidiacono e molto probabilmente a Febo, ed \u00e8 la prima persona a fare amicizia con Quasimodo. \u00c8 una donna che sa vivere con dimestichezza per strada, lungi dalla ragazzina ingenua del romanzo, e riesce a difendersi bene dalle guardie, prima ancora che Febo le trattenga. Inoltre diffida molto di Febo in quanto soldato, innamorandosi di lui solo in un secondo tempo.\nL'affascinante Esmeralda attira l'attenzione di tre uomini nel corso del film. Quasimodo \u00e8 il primo ad innamorarsi, in quanto lei, durante la Festa dei folli, lo slega e prende le sue difese, risparmiandogli ulteriori prese in giro, maltrattamenti, umiliazioni. Frollo, ossessionato dalla zingara, l'accusa di stregoneria, per poi offrirle la possibilit\u00e0 di scampare dalla morte sul rogo accettando di vivere con lui, ma, per risposta, riceve solo uno sputo in faccia. Esmeralda viene salvata dal disilluso Quasimodo, di cui non s'innamorer\u00e0 mai, corrispondendo i sentimenti di Febo.\nNel secondo film, Esmeralda, sposata con Febo, ha un figlio di nome Zephyr. \u00c8 il personaggio che principalmente aiuta Quasimodo, innamorato di Madeleine, nei suoi affari di cuore.\nLa rivediamo nella serie televisiva \"House of Mouse - Il Topoclub\" e nella saga di videogiochi \"Kingdom Hearts\"."}
{"id": "2284170", "revid": "767487", "url": "https://it.wikipedia.org/wiki?curid=2284170", "title": "Borsfa", "text": "Borsfa \u00e8 un comune dell'Ungheria di 768 abitanti (dati 2001). \u00c8 situato nella provincia di Zala."}
{"id": "2284171", "revid": "119728782", "url": "https://it.wikipedia.org/wiki?curid=2284171", "title": "Caff\u00e8 Burello", "text": "Il Caff\u00e8 Burello era un antico e celeberrimo caff\u00e8 di Torino che fu la culla del motociclismo in Italia.\nStoria.\nAnche conosciuto come \"la pantalera\" (che significa \"tettoia\" in dialetto piemontese), il locale era posto all'angolo di Corso Vittorio Emanuele e via Urbano Rattazzi, in un edificio risalente al 1861, progettato dall'architetto Blachier.\nIn seguito alla costruzione della vicina stazione ferroviaria di Porta Nuova, nel 1861, divenne uno dei principali luoghi di passaggio e d'incontro per i passeggeri in arrivo o partenza, con particolare riguardo ai commercianti della provincia che giungevano a Torino per l'acquisto di carrozze o per la vendita di cavalli. \nDurante l'ultimo ventennio del XIX secolo, il Caff\u00e8 Burello poteva considerarsi una tappa obbligata per i giovani torinesi di buona famiglia, alla ricerca di nuovi cavalli e calessi veloci e, negli ultimi anni del secolo, la svolta tecnologica dovuta alla diffusione degli automobili, di gran moda nella vicina Francia, polarizz\u00f2 l'interesse della clientela.\nFu nelle sale del Caff\u00e8 Burello, frequentate abitualmente da tecnici come Ceirano e Faccioli, da aristocratici come Bricherasio, industriali come Lanza o semplici benestanti come Goria Gatti e Agnelli, accomunati dalla passione per i mezzi a motore, che nel 1899 nacque l'idea della Welleyes e si tennero le riunioni costitutive della FIAT.\nNel 1900, il vecchio edificio dentro cui il bar aveva sede venne abbattuto per il costruendo Palazzo Priotti."}
{"id": "2284172", "revid": "767487", "url": "https://it.wikipedia.org/wiki?curid=2284172", "title": "Velence", "text": "Velence \u00e8 una citt\u00e0 dell'Ungheria di 4.636 abitanti (dati 2001). \u00c8 situata nella provincia di Fej\u00e9r.\nIl nome della citt\u00e0 \u00e8 lo stesso del nome ungherese di Venezia."}
{"id": "2284173", "revid": "287204", "url": "https://it.wikipedia.org/wiki?curid=2284173", "title": "Ernestina Paper", "text": " Anche la seconda laureata, Maria Farn\u00e9 Velleda prese la laurea in medicina (a Torino nel 1878).\nBiografia.\nErnestina Puritz-Manass\u00e9 nacque ad Odessa nel 1846 da una famiglia agiata della borghesia commerciale ebraica di origine russa (i Puritz-Manass\u00e9). Ernestina non dichiar\u00f2 il cognome Puritz Manass\u00e8, menzionato invece al momento dell'iscrizione all'universit\u00e0 di Pisa, ma adott\u00f2 il cognome del marito Giacomo Paper, un avvocato che spos\u00f2 a Odessa e che, pare, mor\u00ec a Pietroburgo nel 1881. Si presume, inoltre, avesse una figlia \u00abPaper Elisa figlia di Giacomo, nata a Pisa nel 1875\u00bb. A Firenze fu Sara Ritter a inaugurare il foglio di famiglia in cui Ernestina rimase iscritta fino alla morte e dal quale si desumono le informazioni qui riportate.\nUna testimonianza tratta dal giornale \u00abLa donna\u00bb, 6 maggio 1879, n. 8, p. 77, riguardo l'indole ed il carattere di Ernestina Paper:\nLa formazione.\nDopo aver trascorso la sua adolescenza ad Odessa e terminati gli studi scolastici, Ernestina Puritz si iscrisse alla facolt\u00e0 di medicina all'Universit\u00e0 di Zurigo che frequent\u00f2 per tre semestri, tra l'8 ottobre del 1870 e il gennaio 1872 e dove, 10 anni prima, si era laureata la ventiquattrenne Nadeschda Suslowa, la prima donna medico europea.\nAll'universit\u00e0 di Zurigo intraprese un percorso universitario che era molto comune per le studentesse russe, in quanto questa universit\u00e0 fu la prima ad aprire le porte alle donne.\nL'Impero zarista, infatti, nei suoi vasti territori (tra cui l'Ucraina), praticava una rigorosa discriminazione nell'accesso agli studi universitari: numero chiuso per gli ebrei (maschi), divieto puro e semplice per le donne, qualunque fosse la loro appartenenza religiosa. L'istruzione superiore, si diceva, era inutile e dannosa per adempiere il ruolo familiare a cui le donne erano destinate. Per questo motivo si ebbe la migrazione di \u201csuddite imperiali\u201d verso la Svizzera, la nazione che, allora, aveva aperto alle donne le sue universit\u00e0 (a tutte le sue facolt\u00e0, anche quelle tecniche).\nLa Facolt\u00e0 di medicina in Toscana.\nNel 1872 Ernestina Puritz si trasfer\u00ec in Italia dove visse fino alla morte, escluso il periodo 1897-1905 quando fece ritorno a Odessa. Nello stesso 1872 si iscrisse all'Universit\u00e0 di Pisa, dove frequent\u00f2 la Facolt\u00e0 di medicina per tre anni, spostandosi poi a Firenze per frequentare l'ultimo biennio di pratica clinica presso il regio Istituto di Studi Superiori di Firenze e dove consegu\u00ec il primo livello di laurea nel 1875 (ASP). Secondo l'ordinamento dell'epoca, infatti, in quegli anni non era ancora possibile completare gli studi medici previsti fino al sesto anno. Questo assetto della facolt\u00e0 medica pisana risaliva all'epoca del granducato di Toscana, periodo in cui matur\u00f2 anche la decisione di operare una riforma del sistema universitario toscano, confermata dalla riforma Giorgini (1840) ed appoggiata, dopo l'Unit\u00e0, dal ministro Carlo Matteucci.\nProprio per questo motivo gli studenti ultimavano la propria formazione presso l'Istituto di Studi Superiori di Firenze (l'assetto della facolt\u00e0 medica pisana fu eliminato solo nel 1884).\nL'istituto di studi superiori di Firenze.\nL'Istituto di Studi Superiori di Firenze venne fondato nel 1859 durante il governo provvisorio di Bettino Ricasoli, quando ormai i Lorena avevano lasciato la Toscana. Detto Istituto ereditava e proseguiva l'attivit\u00e0 del Liceo di scienze fisiche e naturali, inserendosi nella grande tradizione culturale fiorentina. \nEsso proponeva un coordinamento fra gli studi scientifici e quelli umanistici e le sue finalit\u00e0 erano da un lato il perfezionamento per coloro che avevano terminato gli studi universitari e, dall'altro, la pura ricerca scientifica.\nEra composto da tre sezioni: medicina e chirurgia, scienze naturali, filosofia e filologia.\nInizialmente fu istituita anche una sezione di giurisprudenza che, tuttavia, ebbe breve durata.\nNel 1872 fu approvata dal parlamento nazionale una convenzione che ne consentiva una riorganizzazione ed un ampliamento, assumendo sempre pi\u00f9 una fisionomia universitaria. \nInfatti, negli anni seguenti, le sezioni furono configurate come vere e proprie facolt\u00e0 universitarie e, nel 1923, l'Istituto si trasformo in Universit\u00e0 degli Studi di Firenze.\nDunque nel 1875 Ernestina si trasfer\u00ec a Firenze per ottenere la specializzazione biennale medica presso il Regio Istituto di studi superiori pratici e di perfezionamento. Nell'anno in cui si iscrisse, la prolusione accademica fu tenuta dal fisiologo materialista Moritz Schiff. \nTra il 9 e l'11 luglio 1877, sostenne gli esami di \u2018promozione e finali' la cui documentazione testimonia dell'eccellente preparazione conseguita presso l'arcispedale di Santa Maria Nuova.\nLa carriera.\nUna volta laureata intraprese una carriera professionale, come indica un'inserzione pubblicitaria apparsa nel marzo 1878 sul quotidiano \u00abLa Nazione\u00bb di Firenze: alla terza pagina, viene citata l'apertura di uno studio medico \u201cper malattie delle donne e dei bambini\u201d al civico 12 di via Venezia. All'epoca, infatti, per svolgere la professione medica una volta ottenuto il diploma di laurea non era necessaria l'iscrizione ad un ordine professionale, ma era sufficiente trasmettere al Comune, in cui si intendeva aprire il proprio esercizio, la certificazione della regolarit\u00e0 del titolo conseguito rilasciata dall'universit\u00e0. Puritz pratic\u00f2 la professione privatamente e spesso gratuitamente.\nLe donne e la medicina nell'800.\nNel XIX secolo, l'idea che una dottoressa potesse svolgere la sua attivit\u00e0 all'interno degli ospedali pubblici non veniva facilmente accettata e per questo motivo le donne si dedicarono alla libera professione privata, proprio come Ernestina.\nMaria Farn\u00e8 Velleda, ad esempio, divenne archiatra della regina Margherita di Savoia; Anna Kuliscioff, sfumata la possibilit\u00e0 di dedicarsi alla carriera ospedaliera, inizi\u00f2 la sua attivit\u00e0 di medico lavorando nei quartieri pi\u00f9 miseri della citt\u00e0, dove si guadagn\u00f2 l'appellativo di \u201cdottora dei poveri\u201d. Solo Giuseppina Cattani, pur esercitando come ginecologa in forma privata, si dedic\u00f2 anche alla ricerca, lavorando per anni nel laboratorio di patologia del Professore Guido Tizzoni sullo studio del batterio del colera, a seguito dell'epidemia che colp\u00ec Bologna nel 1886, e su quello del tetano, condividendo con Tizzoni il merito di averlo isolato, di aver prodotto un siero, averne studiato e sperimentato le condizioni per la sua conservazione.\nIn quegli anni, la motivazione che portava le donne a laurearsi in medicina era da ricercarsi in una loro naturale predisposizione verso le sofferenze degli ammalati, tuttavia la scelta ricadeva maggiormente in alcuni ambiti della medicina, quali pediatria e ginecologia. Infatti, solo la ginecologia e la pediatria erano le specializzazioni che la societ\u00e0 medica ammetteva per le prime \u201cdottoresse\u201d. Queste erano ritenute pi\u00f9 accettabili rispetto ad altre branche della medicina, in quanto la cura dei bambini appariva come il proseguimento delle cure materne e le visite ginecologiche da parte di una donna potevano suscitare meno disagio. La professione di medico sembrava richiamare la figura di benefattrice ottocentesca: la disposizione verso il lavoro di cura veniva intesa come una naturale predisposizione del carattere femminile. Queste considerazioni agevolarono e resero accettabili gli studi medici delle donne, nonostante l'opposizione di coloro che ritenevano il loro cervello troppo piccolo, quindi inadatto per studi scientifici, e troppo alta la loro emotivit\u00e0 per reggere la vista del sangue.\nGli anni della professione.\nNel 1881, in occasione del censimento, Puritz si dichiar\u00f2 tuttavia \u2018dottoressa non esercente': non erano anni in cui una medichessa, termine dell'epoca, potesse assicurarsi una clientela regolare, come lamentava ancora nel 1902 la collega fiorentina Aldina Francolini.\nIn quegli anni, al primo piano del civico 6 di via Venezia, Ernestina risiedeva con la madre, la figlia, alcune cugine e il cugino Giacomo Puritz, anch'egli nato a Odessa, laureato in medicina a Firenze e attivo nei circoli sociali e politici. La moglie di quest'ultimo era Mary Nathan, figlia del politico anglo-italiano e sindaco di Roma, Ernesto Nathan (1845-1921). Mary Nathan ed Ernestina Puritz Manass\u00e9 sono state attive nella Federazione femminile toscana (emanazione del Consiglio nazionale delle donne italiane), della cui Sezione di igiene lei risulta essere stata presidente almeno fino al 1921. Attraverso Mary Nathan, Puritz conobbe Amelia Pincherle Rosselli, della quale cur\u00f2 i figli Nello e Carlo (attivi nella campagna politica antifascista) e con la quale fu in contatto almeno fino al 1911. I Nathan e i Rosselli erano imparentati e soci in affari in Inghilterra.\nNel 1886 Ernestina ottenne un incarico pubblico, in quanto la Direzione compartimentale dei telegrafi di Firenze le affid\u00f2 il compito di effettuare le visite mediche al proprio personale dipendente di sesso femminile.\nL'attivit\u00e0 scientifica.\nCi sono poche testimonianze dell'attivit\u00e0 scientifica di Puritz. Nel febbraio 1877, presentata dall'antropologo darwiniano Paolo Mantegazza e dal fisiologo russo Aleksandr Herzen, divenne \u201csocio ordinario\u201d della Societ\u00e0 di antropologia. Nel 1884 furono riportati, nei dettagli, due casi di amenorrea guariti da Puritz con l'utilizzo dell'elettricit\u00e0 e nel 1894, in occasione di un congresso medico internazionale, fu tra i \u201cmembri e aderenti\u201d.\nUna delle attivit\u00e0 pi\u00f9 interessanti di Puritz fu la divulgazione medica, d'igiene e scientifica, nella quale coinvolse diversi docenti universitari e che la port\u00f2, nel 1911, a mettere a disposizione una scuola per bambinaie, aperta anche a \u2018signore e signorine', che ebbe un buon successo per diversi anni.\nNel 1913 Elena French Cini, presidente della Federazione femminile toscana, e Puritz, presidente della sezione d'igiene, scrissero al sindaco per proporgli di aiutare le madri povere del quartiere S.Croce, con un progetto che prevedeva anche l'assistenza sanitaria gratuita offerta dalle dottoresse Puritz e Carmela Daddi. Nel 1922 Ernestina era ancora attiva come presidente della sezione d'igiene della FFT (Federazione Femminile Toscana). La corrispondenza con l'antropologo Paolo Mantegazza testimonia di questi interessi che furono insieme scientifici, sociali e salottieri.\nContributo socio-politico.\nDonne ed universit\u00e0 in Italia ed Europa.\nDiversamente da altri Paesi europei e dal Nord America, in Italia non risulta siano mai state introdotte norme che escludessero le donne dall'universit\u00e0: a tenerle lontane dalla formazione scolastica e superiore bastarono le radicate consuetudini culturali e religiose.\nNello Statuto Albertino e nella Legge Boncompagni (1848) erano assenti esplicite discriminazioni a danno delle donne, non per la volont\u00e0 di sancire l'uguaglianza dei diritti personali, politici e civili ma, al contrario, perch\u00e9 eventuali rivendicazioni femminili, anche in campo educativo, apparivano un fatto impensabile. L'accesso delle donne a livelli di istruzione che andassero oltre quelli minimi richiesti dallo stare in societ\u00e0 era ostacolato dallo scetticismo circa le loro reali capacit\u00e0 intellettuali e dai dubbi circa l'opportunit\u00e0 di una pi\u00f9 approfondita istruzione, che rischiava di distoglierle dai doveri connessi al loro sesso, suscitando nelle giovani menti futili ambizioni personali. Inoltre, dalla seconda met\u00e0 dell'Ottocento, con l'ingresso delle donne nella formazione superiore, all'antico pregiudizio nei confronti del loro intelletto si aggiunse il timore di possibili turbamenti nei consolidati privilegi economici e di potere maschili in ambito professionale.\nIl Geneva Medical College di New York, divenuto famoso nel mondo per aver concesso l'iscrizione nel 1847 all'inglese Elizabeth Blackwell, richiuse le porte alle donne dopo la sua laurea che, si ebbe a precisare, era stata un \u201cexperiment, not intended as precedent\u201d. In Russia, dopo una temporanea ammissione tra il 1859 e il 1863, le donne furono nuovamente escluse dalla formazione superiore, un episodio che aiuta a capire i primati delle studentesse russe in Europa: Ernestina Puritz in Italia; Elena Lej in Francia, prima laureata in matematica e fisica alla Sorbona nel 1867; la matematica Sofia Kovalevskaya in Svezia, nel 1889 seconda donna a ottenere una cattedra universitaria dopo Laura Bassi. Nel mondo di lingua tedesca, l'Universit\u00e0 di Zurigo per prima ammise le donne nel 1867, accogliendo centinaia di giovani russe come Ernestina Puritz.\nLa battaglia delle donne per praticare la professione medica fu una delle pi\u00f9 difficili tra le molte combattute per la parit\u00e0 dei diritti. Il riconoscimento ufficiale del diritto per le ragazze di frequentare ogni tipo di scuola superiore era gi\u00e0 stato per\u00f2 preceduto, sorprendentemente, da quello della possibilit\u00e0 per loro di iscriversi all'universit\u00e0, previo conseguimento, da privatiste, della licenza liceale. Infatti ci\u00f2 era previsto nel regolamento Borghi (1875), che, per la prima volta, esplicitamente, ammetteva le donne all'universit\u00e0, alle stesse condizioni degli uomini. Prima di allora esse potevano accedere occasionalmente alle aule universitarie, solo se esplicitamente invitate ad ascoltare prolusioni, ad assistere a lezioni di illustri professori o per iscriversi ad alcuni corsi, frequentandoli come uditrici. Potevano anche sostenere esami, dai quali per\u00f2 ricavavano un attestato che non aveva valore legale, ma che poteva valere come prestigiosa referenza per un posto da istitutrice o per assunzione nei tanti istituti privati per l'educazione delle signorine.\nL'ammissione a pieno titolo delle ragazze all'universit\u00e0 apr\u00ec loro uno scenario completamente nuovo e forse anche in parte imprevisto: innanzitutto, per frequentare l'universit\u00e0, occorreva conseguire il diploma di Liceo classico, rimasto rigorosamente maschile fino a quel momento, e questo, necessariamente, doveva implicare la possibilit\u00e0 di iscriversi ai licei che per\u00f2 fu sancita solo nel 1883; inoltre, conseguita la laurea, avrebbe dovuto aprirsi per loro la possibilit\u00e0 di esercitare una libera professione retribuita, con una conseguente indipendenza economica e controllo sulla propria vita che avrebbe modificato anche i tradizionali equilibri sociali.\nLa Firenze di Puritz.\nNegli anni settanta del XIX secolo l'ambiente intellettuale fiorentino era stato vivacizzato dalla presenza di personaggi di rilievo nel campo delle arti e delle scienze, italiani e stranieri, attratti non solo dal fascino della tradizione associata alla citt\u00e0 ma anche dai fermenti innescati dal pur breve periodo nel quale essa fu scelta come capitale del Regno. Tra il 1877, anno di approvazione della Legge Coppino e il 1878, quando proprio a Firenze Ernestina Paper divenne la prima laureata in Italia, si avvi\u00f2 un confronto sulla questione dell'istruzione superiore delle donne che trov\u00f2 spazio sulle pagine del quotidiano locale La Nazione. \nIn questi anni di accese discussioni a proposito del diritto delle donne di poter accedere all'istruzione superiore, Puritz fece parte di un comitato promotore per l'apertura a Firenze di un liceo femminile. Poich\u00e9 la possibilit\u00e0 di creare licei misti non era stata neppure contemplata, presero il via, in diverse citt\u00e0 italiane, numerose iniziative per aprire licei femminili. Al comitato fiorentino, di cui si fece promotore Bartolomeo Zandonella, professore di greco e latino al liceo \"Dante\" della citt\u00e0, aderirono Pasquale Villari, Gaetano Cammarota, provveditore agli studi, Torello Sacconi, prefetto della Biblioteca Nazionale, alcune signore fiorentine, altre di famiglia ebraica, anche straniere, fra le quali appunto la dottoressa Paper.\nCos\u00ec, nell'Italia liberale, qualche rara giovane cominci\u00f2 a iscriversi all'universit\u00e0, incoraggiata dal nuovo regolamento del 1876 che ricordava in termini chiari che anche alle donne era consentito iscriversi. In quegli anni ebbero un ruolo importante, nell'attirare le prime giovani agli studi superiori, i dibattiti nazionali e internazionali sui diritti delle donne, le cronache giornalistiche che riportavano quanto accadeva oltralpe e l'importante presenza sulla stampa di accesi dibattiti sulla riforma dell'educazione. Furono quegli stimoli a dare alle donne, in Italia, il coraggio di entrare in quel mondo interamente di uomini.\nUn femminismo moderato e laico.\nPuritz si mosse in ambiti alto borghesi, spesso di cultura ebraica e internazionale, sostenitori di un femminismo laico impegnato soprattutto in attivit\u00e0 assistenziali e benefiche: un femminismo sostenuto anche da uomini con solidi contatti politici e massonici, orientato in chiave emancipazionista, sebbene con prudenza. Ella si dichiar\u00f2 convinta che la donna \u201c\u00e8 nata specialmente per essere moglie e madre\u201d, un compito a suo parere da assolvere con una solida formazione di \u2018igiene' e conoscenza dei \u2018fenomeni naturali'; tuttavia riteneva allo stesso tempo che \u201ccerte carriere professionali\u201d dovessero essere \u201cagevolate alla donna\u201d, soprattutto per coloro che \u201cvogliono o siano in necessit\u00e0 di prescegliere un modo di vita e di lavoro diverso da quello della generalit\u00e0 delle donne\u201d.\nNel corso della prima guerra mondiale fu contraria al servizio civile obbligatorio femminile, dichiarando che \u201cper il bene della famiglia \u201cla donna dovesse rimanere vicina \u201cil pi\u00f9 possibile al focolare domestico\u201d, ma aggiungendo poi che sarebbe stato peraltro impossibile convincere \u201c4 o 5 milioni di donne a questo servizio, visto che solo con delle leggi severissime si ottiene che gli uomini facciano il servizio militare\u201d."}
{"id": "2284174", "revid": "80598", "url": "https://it.wikipedia.org/wiki?curid=2284174", "title": "No-no-no-no-no", "text": ""}
{"id": "2284181", "revid": "54728", "url": "https://it.wikipedia.org/wiki?curid=2284181", "title": "Ajim", "text": ""}
{"id": "2284183", "revid": "110157", "url": "https://it.wikipedia.org/wiki?curid=2284183", "title": "Duna\u00fajv\u00e1ros", "text": "Duna\u00fajv\u00e1ros (Dunapentele, 1951\u20131961 Szt\u00e1linv\u00e1ros, in italiano: Citt\u00e0 nuova Danubio) \u00e8 una citt\u00e0 dell'Ungheria di 49.183 abitanti (dati 2008) con circondario urbano autonomo situata nella provincia di Fej\u00e9r lungo il Danubio.\nStoria.\nDuna\u00fajv\u00e1ros \u00e8 una delle citt\u00e0 pi\u00f9 nuove dell'Ungheria, essendo stata fondata negli anni cinquanta durante l'industrializzazione del paese sotto il regime comunista, nei pressi del gi\u00e0 esistente villaggio di \"Dunapentele\".\nStoria di Dunapentele.\nLa zona era abitata fin dall'antichit\u00e0. Durante l'Impero Romano faceva parte della provincia di Pannonia. Nei suoi pressi si trovava l'antico \"castrum\" romano di Intercisa almeno fin dall'epoca dei Flavi, trasformatosi nei secoli in piccola citt\u00e0.\nGli Ungheresi conquistarono la citt\u00e0 nel X secolo chiamandola \"Pentele\", dal nome del santo greco Pantaleone di Nicomedia.\nTra il 1541 e il 1688 fece parte dell'Impero Ottomano e venne completamente distrutta.\nInizi\u00f2 a prosperare all'inizio del XVIII secolo, nel 1830 c'erano due mercati ogni giorno ma l'anno successivo scoppi\u00f2 un'epidemia di colera. Nel 1833 ottenne lo status di citt\u00e0 dal Re Ferdinando V e partecip\u00f2 alla rivolta del 1848.\nCostruzione della citt\u00e0.\nAlla fine della seconda guerra mondiale il nuovo governo insediatosi programm\u00f2 un'intensa industrializzazione del paese, e nel 1949 la zona fu scelta per la costruzione di fabbriche per la lavorazione di ferro e acciaio. In origine, doveva sorgere nei pressi di Moh\u00e1cs, ma il peggioramento dei rapporti con la Jugoslavia fece s\u00ec che la sede della nuova citt\u00e0 fosse lontana dal confine. Nei progetti doveva avere 25.000 abitanti. La costruzione inizi\u00f2 il 2 maggio 1950. In un anno furono terminati 1.000 alloggi e il 4 aprile 1952 venne chiamata \"Szt\u00e1linv\u00e1ros\", citt\u00e0 di Stalin. Le fabbriche aprirono durante il 1954 e in quell'anno la citt\u00e0 contava gi\u00e0 27.772 residenti, mentre si organizzavano trasporti pubblici e scuole. Nel 1956 ci fu un terremoto e, ad ottobre, la rivoluzione. Durante la rivolta la citt\u00e0 riprese il vecchio nome Dunapentele, ma venne occupata dai carri armati sovietici il 7 novembre 1956 e instaurata la legge marziale. In seguito ridivenne una citt\u00e0 commerciale visitata, tra gli altri, dal cosmonauta sovietico Gagarin e dal presidente dell'Indonesia Sukarno. Il 26 novembre 1961 cambi\u00f2 nome in \"Duna\u00fajv\u00e1ros\", che significa \"nuova citt\u00e0 sul Danubio\". Il complesso industriale Dunaferr \u00e8 ancora oggi attivo.\nSociet\u00e0.\nEvoluzione demografica.\nDal punto di vista etnico, il 92,5% sono ungheresi, lo 0,6% rom, lo 0,6 tedeschi e il 6,3% altre etnie.\nAmministrazione.\nGemellaggi.\nDuna\u00fajv\u00e1ros \u00e8 membro del gemellaggio internazionale \"Neustadt in Europa\", che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\")."}
{"id": "2284186", "revid": "93556", "url": "https://it.wikipedia.org/wiki?curid=2284186", "title": "Weald", "text": "Il Weald \u00e8 il nome dato a una zona fisiografica nel sud-est dell'Inghilterra situato tra i due grandi strati di gesso del Downs del Nord e del Downs del Sud. \u00c8 a sua volta formato da uno strato di arenaria, l'\"High Weald\" (Alto Weald) e uno strato di terreno argilloso il \"Low Weald\" (Basso Weald).\nIl nome, di origine sassone, significa \"landa boscosa\" (\"woody country\").\nIl nome Weald ha assunto in paleontologia un significato pi\u00f9 ampio di quello della formazione geologica. Ci si riferisce alle \"faune del Weald\" per definire gli animali che nel Cretaceo inferiore vivevano in un'ampia area, compresa tra il sud dell'Inghilterra, il nord est della Francia, il Belgio, i Paesi Bassi e la Germania renana. In quel periodo questo era un habitat pianeggiante, caratterizzato da fiumi, pianure alluvionali, aree deltizie, e lagune costiere (nella parte pi\u00f9 orientale), ed era molto simile, per specie di vertebrati e, in misura leggermente minore, di invertebrati, ad habitat costieri del Nord America e, soprattutto, della penisola iberica.\nL'affioramento del Weald inglese, ovvero il Weald geologico propriamente detto, in particolar modo negli strati ad arenarie, \u00e8 quello che ha permesso l'identitificazione del maggior numero di specie dell'omonima fauna, tra cui l'iguanodonte, uno dei primi dinosauri ad essere descritto scientificamente.\nEtimologia.\n\"Weald\" deriva dall'anglosassone \"weald\", il quale deriva da una radice Indo-Europea che significa \"foresta\" oppure \"wild\" (selvaggio).\"Wold\", dalla stessa radice di \"weald\", anch'esso significava \"foresta\" oppure \"wild lands\" (terreno selvaggio). I Sassoni lo hanno chiamato col nome alternativo di \"Andresleaz\", il quale deriva dal nome ancor pi\u00f9 recente di \"Coit Andred\" (molto largo) oppure il nome latino di \"Saltus Andred\" (\"grande tenuta di caccia\" oppure \"grande foresta\").\"Vedi anche i riferimenti\" (in inglese).\nL'aggettivo inglese per \"weald\" \u00e8 \"wealden\"."}
{"id": "2284187", "revid": "767487", "url": "https://it.wikipedia.org/wiki?curid=2284187", "title": "Andreas Michalakopoulos", "text": "Michalakopoulos fu un esponente di spicco del Partito Liberale greco (in greco \u039a\u03cc\u03bc\u03bc\u03b1 \u03a6\u03b9\u03bb\u03b5\u03bb\u03b5\u03c5\u03b8\u03ad\u03c1\u03c9\u03bd - letteralmente \"Partito dei liberali\" ma comunemente tradotto come \"Partito liberale\") ed un oppositore della dittatura militare di Ioannis Metaxas (in greco \u0399\u03c9\u03ac\u03bd\u03bd\u03b7\u03c2 \u039c\u03b5\u03c4\u03b1\u03be\u03ac\u03c2)."}
{"id": "2284189", "revid": "287204", "url": "https://it.wikipedia.org/wiki?curid=2284189", "title": "Alaminos", "text": ""}
{"id": "2284198", "revid": "110157", "url": "https://it.wikipedia.org/wiki?curid=2284198", "title": "Museo di Orsanmichele", "text": "Il Museo di Orsanmichele si trova al primo e secondo piano della loggia di Orsanmichele a Firenze. Vi si accede dalla chiesa stessa, mentre l'uscita avviene tramite il pontile che collega Orsanmichele al palazzo dell'Arte della Lana, dove si trova la scalinata che porta su via dell'Arte della Lana.\nStoria.\nLa chiesa di Orsanmichele e i suoi tabernacoli con le statue delle corporazioni fiorentine furono oggetto di un completo restauro a partire dal 1984. con un importante contributo nel 1986 in occasione dell'anno di Firenze capitale della cultura europea. Gi\u00e0 all'epoca parve evidente che la ricollocazione all'esterno avrebbe presto vanificato i risultati dei restauri, per cui si inizi\u00f2 a maturare l'idea di un museo al chiuso.\nFu aperto nel 1996, con l'esposizione delle statue originali presenti nelle nicchie (sostituite da copie, grazie anche a un generoso lascito di una cittadina americana), undici su quattordici, mentre al secondo piano, raggiungibile con una scala in legno appositamente costruita (Guido Morozzi, 1967), si trovano esposte le quaranta piccole sculture che decoravano le colonnine delle trifore esterne, seppur ormai gi\u00e0 molto danneggiate dagli agenti atmosferici e quasi illeggibili.\nNel frattempo il museo e la chiesa sono entrati sotto la gestione diretta della Soprintendenza per il Polo museale fiorentino. Il museo \u00e8 fruibile tutti i luned\u00ec, grazie anche alla presenza dei volontari dell'Associazione \"Amici dei Musei Fiorentini\". Direttore del museo dal 2005 \u00e8 l'architetto Antonio Godoli.\nOpere.\nIl museo espone 11 delle 14 statue delle nicchie esterne della chiesa, con capolavori dei pi\u00f9 grandi maestri fiorentini del Quattrocento. Sono escluse il \"San Matteo\" di Ghiberti, il cui originale \u00e8 tuttora nella nicchia, e il \"San Giorgio\" di Donatello, che si trova al Museo del Bargello dal 1891.\nLe statue si trovano su pedane che corrispondono alle posizioni nei rispettivi tabernacoli. Il progetto originario prevedeva la costruzione di pannelli attorno alle statue che simulassero le nicchie, ma poi si \u00e8 preferito lasciarle senza cornice per permettere di apprezzarle a tutto tondo. Solo l'\"Incredulit\u00e0 di San Tommaso\", essendo l'unica cava e senza retro, \u00e8 stata circondata dai pannelli.\nIn alcuni degli originali in marmo si possono vedere bene le macchie dovute all'annerimento delle statue con sostanze oleose realizzato nell'Ottocento, quando si reputava disarmonico l'accostamento fra marmo e bronzo, ricercando un'uniformit\u00e0.\nAl secondo piano si trovano quaranta statue in pietra bigia o pietraforte, alte circa un metro, provenienti dalle sommit\u00e0 delle colonne di sostegno delle trifore all'esterno, componenti una serie di \"Santi e profeti\". Esse sono molto danneggiate dagli eventi atmosferici, molte ormai illeggibili, e facevano \"pendant\" con le statue sulle colonnine interne, tuttora in loco e in ottimo stato di conservazione, spesso con tracce del colore originario. Le statue vennero staccate tra il 1950 e il 1960 e restaurate dall'Opificio delle Pietre Dure, che le tenne in deposito fino all'allestimento del museo. Di queste statue, alcune erano state rimosse nel 1876: quattro si trovano al Bargello e altre nel Museo di San Marco.\nLe dodici panche a questo piano sono state ricavate dalle travi originali del solaio rimosse negli anni sessanta del Novecento."}
{"id": "2284203", "revid": "767487", "url": "https://it.wikipedia.org/wiki?curid=2284203", "title": "Akouda", "text": "Akouda () \u00e8 una citt\u00e0 della Tunisia, posta a nord di Susa.\nFa parte del governatorato di Susa ed \u00e8 capoluogo della delegazione omonima, che conta 21 237 abitanti. La citt\u00e0 conta 18 998 abitanti."}
{"id": "2284205", "revid": "2013259", "url": "https://it.wikipedia.org/wiki?curid=2284205", "title": "L'agnellino e il pesciolino", "text": "L'agnellino e il pesciolino (titolo tedesco: \"Das L\u00e4mmchen und Fischchen\") \u00e8 una fiaba germanica contenuta nella raccolta \"Fiabe\" dei fratelli Grimm (1812-1822).\nTrama.\nUn fratellino e una sorellina, che si volevano molto bene, avendo perso la loro mamma vivevano insieme alla matrigna, che era assai cattiva e non li poteva soffrire. Un giorno, mentre i bimbi giocavano presso uno stagno nel giardino del castello, la donna, che conosceva l'arte della stregoneria, trasform\u00f2 il fratellino in un pesciolino e la sorellina in un agnellino. Un giorno giunsero al castello dei forestieri e la matrigna colse l'occasione per far uccidere l'agnellino e servirlo loro per pranzo. Ma il cuoco incaricato di cucinarlo ud\u00ec il pesciolino parlare tristemente all'agnellino e subito sospett\u00f2 qualcosa. Cos\u00ec, invece di ucciderlo, lo port\u00f2 da una contadina che abitava nei dintorni e che, caso volle, era anche la balia della sorellina. Ella, cos\u00ec, la riconobbe e la condusse da una maga, che benedisse l'agnellino e il pesciolino, i quali, ripresa la loro forma umana, se ne andarono insieme in una casetta nel bosco, dove vissero felici.\nLingua.\n\u00c8 interessante notare come, nella versione originale della fiaba, la filastrocca cantata dai bambini mentre giocano nei giardini del castello sia trascritta in dialetto tedesco: \nMentre i dialoghi tra i due fratellini trasformati in agnellino e pesciolino sono riportati in \"alto\" tedesco (ossia nel tedesco standard), come il resto del testo:"}
{"id": "2284210", "revid": "86982360", "url": "https://it.wikipedia.org/wiki?curid=2284210", "title": "Ala\u00e2", "text": "Ala\u00e2, scritto anche Al\u00e2a o El Al\u00e2a, \u00e8 una citt\u00e0 della Tunisia.\nFa parte del governatorato di Kairouan ed \u00e8 capoluogo della delegazione omonima, che conta 31 773 abitanti. La citt\u00e0 conta 2 657 abitanti."}
{"id": "2284213", "revid": "339392", "url": "https://it.wikipedia.org/wiki?curid=2284213", "title": "Dura-Europos", "text": ""}
{"id": "2284214", "revid": "1318658", "url": "https://it.wikipedia.org/wiki?curid=2284214", "title": "Stanislaus Anton Puchner", "text": "Biografia.\nNato a Bansk\u00e1 \u0160tiavnica nel 1779, Stanislaus Anton Puchner, era membro di una nobile famiglia tedesco-ungherese.\nIntrapresi gli studi, prosegu\u00ec nell'area giuridica sino a laurearsi a Presburgo, ove poi decise di optare per la carriera militare, che inizi\u00f2 trionfalmente combattendo nell'esercito austriaco contro quello di Napoleone Bonaparte.\nPromosso generale di Cavalleria, durante la rivoluzione del 1848 venne nominato tra i cinquanta commissari nominati per risolvere le rivolte nel paese assieme al Conte Kajetan von Bissingen-Nippenburg e nel 1849 il suo nome rientr\u00f2 tra i sette comandanti pi\u00f9 valorosi distintisi nelle battaglie contro i rivoluzionari ungheresi. Egli, in un primo momento, aveva supportato al rivolta di Kossuth tentando di placare gli animi in un'area tanto delicata quanto poteva essere l'Ungheria della prima met\u00e0 dell'Ottocento. Quando per\u00f2 i suoi legami con la corte austriaca si fecero sempre pi\u00f9 forti e stabili, egli ruppe completamente ogni contatto con i rivoluzionari ungheresi. In cooperazione col feldmaresciallo Alfred von Windisch-Graetz, inizi\u00f2 una guerriglia sporadica contro gli Sz\u00e9kely, occupando Cluj e Gran Varadino (Oradea). Prima della definitiva sconfitta, Kossuth nomin\u00f2 a capo delle sue truppe il generale polacco J\u00f3zef Bem, ma le sue forze erano ormai troppo stremate per resistere all'esercito austriaco e la rivolta capitol\u00f2 nel 1849. Fu in questa occasione che Puchner ottenne la medaglia di Cavaliere dell'Ordine Militare di Maria Teresa.\nNel 1839, inoltre, aveva fatto iniziare la costruzione del Castello di Bansk\u00e1 \u0160tiavnica, sua residenza ufficiale, che oggi rientra nel complesso di beni della citt\u00e0 tutelati dall'UNESCO.\nNell'ottobre del 1849 venne trasferito col titolo di Governatore a Venezia, operando per conto del vicer\u00e9 del Regno Lombardo-Veneto, ove rimase sino al 22 luglio 1850.\nRitiratosi a vita privata, mor\u00ec nel proprio castello di Bansk\u00e1 \u0160tiavnica nel 1852."}
{"id": "2284216", "revid": "174925", "url": "https://it.wikipedia.org/wiki?curid=2284216", "title": "Battaglia di Curupedio", "text": ""}
{"id": "2284217", "revid": "113904496", "url": "https://it.wikipedia.org/wiki?curid=2284217", "title": "N-gramma", "text": "Un n-gramma \u00e8 una sottosequenza di n elementi di una data sequenza. Secondo l'applicazione, gli elementi in questione possono essere fonemi, sillabe, lettere, parole, ecc. Un n-gramma di lunghezza 1 \u00e8 chiamato \"unigramma\", di lunghezza 2 \"digramma\", di lunghezza 3 \"trigramma\" e, da lunghezza 4 in poi, \"n-gramma\". Alcuni modelli del linguaggio costruiti a partire da n-grammi sono catene di Markov di ordine n-1.\nEsempi.\nSeguono alcuni esempi di trigrammi di parole e relativi conteggi ottenuti dal Google n-gram corpus."}
{"id": "2284219", "revid": "599013", "url": "https://it.wikipedia.org/wiki?curid=2284219", "title": "Fredrik J\u00f6nz\u00e9n", "text": ""}
{"id": "2284221", "revid": "599013", "url": "https://it.wikipedia.org/wiki?curid=2284221", "title": "Fredrik Jonzen", "text": ""}
{"id": "2284222", "revid": "339392", "url": "https://it.wikipedia.org/wiki?curid=2284222", "title": "Graffatrice", "text": ""}
{"id": "2284223", "revid": "287204", "url": "https://it.wikipedia.org/wiki?curid=2284223", "title": "Delegazioni della Tunisia", "text": "Le delegazioni della Tunisia (in francese: \"d\u00e9l\u00e9gation\", in arabo \u0645\u0639\u062a\u0645\u062f\u064a\u0629) costituiscono la suddivisione territoriale di secondo livello del Paese, dopo i governatorati, e ammontano a 264; ciascuno di essi si suddivide a sua volta in settori (\"imada\"), pari nel loro complesso a 2.073.\nL'80% delle delegazioni aveva al censimento 2014 tra i 15.000 e gli 80.000 abitanti. I centri abitati maggiori sono suddivisi in pi\u00f9 delegazioni. \nLe delegazioni possono essere anche delle municipalit\u00e0 (\"shaykhats\"), le quali per\u00f2 possono essere formate da pi\u00f9 delegazioni.\nLista.\nAriana.\nDelegazioni di Ariana:\nBeja.\nDelegazioni di Beja:\nBen Arous.\nDelegazioni di Ben Arous:\nBiserta.\nDelegazioni di Biserta:\nGab\u00e8s.\nDelegazioni di Gab\u00e8s:\nGafsa.\nDelegazioni di Gafsa:\nJendouba.\nDelegazioni di Jendouba:\nKairouan.\nDelegazioni di Kairouan:\nKasserine.\nDelegazioni di Kasserine:\nK\u00e9bili.\nDelegazioni di K\u00e9bili:\nKef.\nDelegazioni di Kef:\nMahdia.\nDelegazioni di Mahdia:\nManouba.\nDelegazioni di Manouba:\nM\u00e9denine.\nDelegazioni di M\u00e9denine:\nMonastir.\nDelegazioni di Monastir:\nNabeul.\nDelegazioni di Nabeul:\nSfax.\nDelegazioni di Sfax:\nSidi Bouzid.\nDelegazioni di Sidi Bouzid:\nSiliana.\nDelegazioni di Siliana:\nSusa (Sousse).\nDelegazioni di Susa:\nTataouine.\nDelegazioni di Tataouine:\nTozeur.\nDelegazioni di Tozeur:\nTunisi.\nDelegazioni di Tunisi:\nZaghouan.\nDelegazioni di Zaghouan:"}
{"id": "2284224", "revid": "341780", "url": "https://it.wikipedia.org/wiki?curid=2284224", "title": "Rudolph Rahn", "text": ""}
{"id": "2284228", "revid": "767487", "url": "https://it.wikipedia.org/wiki?curid=2284228", "title": "Samir El Moussaoui", "text": "Carriera.\nCresciuto prima nelle giovanili del e successivamente nell' esordisce nella Eredivisie il 17 febbraio 2007."}
{"id": "2284229", "revid": "547992", "url": "https://it.wikipedia.org/wiki?curid=2284229", "title": "Raquel Sueiro", "text": "Biografia.\nNel 1995 ha vinto il concorso di Positano \"Bellissima d'Europa\". Ha girato spot pubblicitari per vari prodotti, tra cui le scarpe Lerre.\nNel 2003 esordisce in Italia come attrice, interpretando \"Daria\", la fidanzata di \"Geg\u00e8\" (Carlo Verdone) nel film \"Ma che colpa abbiamo noi\", regia di Carlo Verdone.\nNel 2007 diventa pi\u00f9 nota al pubblico italiano grazie alla soap opera \"Incantesimo 9\", in onda su Rai 1, dove interpreta \"Carmen\", l'amica di \"Luca Mauri\", interpretato da Riccardo Sardon\u00e8.\nVita privata.\n\u00c8 sposata con un imprenditore italiano dal quale ha avuto due figli. Vive a Barcellona."}
{"id": "2284239", "revid": "287204", "url": "https://it.wikipedia.org/wiki?curid=2284239", "title": "Aousja", "text": "Aousja, scritto anche Ousja o Aousdja, () \u00e8 unacitt\u00e0 del nord della Tunisia.\nFa parte del governatorato di Biserta e della delegazione di Ghar El Melh. La citt\u00e0 conta 3980 abitanti.\nDal 1988 a Aousja viene organizzato il \"Festival della Patata\", la cui coltivazione occupa circa il 60% della popolazione maschile della citt\u00e0."}
{"id": "2284242", "revid": "1543377", "url": "https://it.wikipedia.org/wiki?curid=2284242", "title": "Insufficienza venosa cronica", "text": "L'insufficienza venosa cronica \u00e8 una condizione caratterizzata da insufficiente ritorno venoso al cuore.\nPu\u00f2 essere \"organica\", se alla sua base vi sono alterazioni anatomiche delle vene, e \"funzionale\" se le vene, pur essendo integre, sono sottoposte ad un lavoro eccessivo e pertanto non sono in grado di garantire un ritorno venoso sufficiente.\nEpidemiologia.\nNegli Stati Uniti ne \u00e8 affetto sino al 5% della popolazione generale. Pi\u00f9 colpito il sesso femminile in un rapporto di 2:1 rispetto al sesso maschile.\nEziologia.\nLa perdita di elasticit\u00e0 della parete venosa e la distruzione delle valvole porta alla formazione di varici (dilatazioni patologiche permanenti delle vene). Le varici sono dovute alle gravidanze, all'obesit\u00e0, alla sedentariet\u00e0, all'uso di anticoncezionali orali, o a patologie quali la trombosi venosa profonda. L'insorgenza di varici \u00e8 spesso condizionata anche dalla familiarit\u00e0 o dal tipo di lavoro svolto.\nSintomatologia.\nSugli arti inferiori si pu\u00f2 rilevare la presenza di vene varicose o di teleangectasie e di distrofie cutanee che nei casi pi\u00f9 gravi arrivano fino alle ulcere. Il paziente pu\u00f2 avvertire pesantezza agli arti inferiori, gonfiore, parestesie, prurito, dolore di tipo crampiforme. Questi sintomi ovviamente peggiorano nella stagione calda.\nEsami.\nL'anamnesi ed esame obiettivo permettono di formulare la diagnosi; l'ecocolor Doppler permette di valutare la morfologia e la funzione delle vene degli arti inferiori.\nTerapia.\nSi devono correggere in generale in primo luogo le abitudini alimentari e lo stile di vita dell'individuo.\nPoi pu\u00f2 essere sempre utile l'utilizzo di calze elastiche e comunque la compressione della gamba.\nTra le terapie farmacologiche e fitoterapiche vengono comunemente usati preparati che contengono una serie di principi attivi di documentata efficacia; tra questi i pi\u00f9 noti ed usati sono, spesso sotto forma di fitocomplessi, i seguenti principi attivi:\nLa vitis vinifera possiede documentate attivit\u00e0 su:\nL'ippocastano o \"aesculus hippocastanum\" possiede documentate attivit\u00e0 su:\nLa rutina (Quercetin-3-O-rutinoside o Rutin o rutoside) possiede documentate attivit\u00e0 su:\nLa amamedile o \"hamamelis virginiana\" possiede documentate attivit\u00e0 su:\nLa diosmina possiede documentate attivit\u00e0 su:\nLa luteina possiede documentate attivit\u00e0 su:\nL'esperidina possiede documentate attivit\u00e0 su:"}
{"id": "2284243", "revid": "22783497", "url": "https://it.wikipedia.org/wiki?curid=2284243", "title": "Nacone", "text": ""}
{"id": "2284246", "revid": "1705737", "url": "https://it.wikipedia.org/wiki?curid=2284246", "title": "Frederick Russell Burnham", "text": "Fu uno dei fondatori dei Boy Scouts of America, insieme a Theodore Roosevelt e Robert Baden-Powell, la sua poliedrica figura \u00e8 romanzesca ai limiti dell'irreale, eppure fu solo la base sulla quale ci si bas\u00f2 per la costruzione del fantasioso personaggio di Allan Quatermain.\nBiografia.\nViaggi\u00f2 ed oper\u00f2 oltre che negli USA, in Africa e in Canada. Partecip\u00f2 alla corsa all'oro del Klondike e alla guerra ispano-americana. \nBurnham era alto solo 1,62 ma aveva uno sguardo potente e inquietante con occhi tra il blu e il grigio, capacit\u00e0 di vedere da molto lontano (e lui stesso faceva vita spartana per mantenere il rigore del corpo e poter superare le prove imposte dalla vita avventurosa per giungle e deserti, arrivando al punto di non bere e fumare per non ottundere i suoi acutissimi sensi).\nPartecip\u00f2 alle ricognizioni effettuate durante la campagna dei Metabele. Baden-Powell - con la sua caratteristica capacit\u00e0 di assimilare il meglio delle persone con cui veniva a contatto - prese da Burnham vari dettagli che poi si ritroveranno nello scautismo.\nProspettore minerario, avventuriero, militare, esploratore, combattente ed anche spia del controspionaggio britannico, venne coinvolto in un mortale duello con la spia tedesca Fritz Joubert Duquesne."}
{"id": "2284262", "revid": "123606399", "url": "https://it.wikipedia.org/wiki?curid=2284262", "title": "Calesse", "text": "Il calesse \u00e8 un veicolo a due ruote per il trasporto di persone, generalmente trainato da un solo animale da tiro, evoluzione in veste lussuosa del barroccio, dal quale deriva. Il termine calesse trae origine da \"kolesa\" che in diverse lingue slave significa \"ruote\" o concetti analoghi.\nD'uso comune fino alla prima met\u00e0 del XX secolo, il calesse era il veicolo maggiormente utilizzato per gli spostamenti veloci con limitate quantit\u00e0 di bagagli o materiali. \nLa presenza di due sole ruote comporta il necessario aggancio ai finimenti del cavallo o dell'inno o del Pony, al fine di assicurare la stabilit\u00e0 longitudinale del veicolo che, in caso di inutilizzo, si inclina ruotando sull'asse trasversale, fino a poggiare sul terreno il traverso posteriore. Per tale caratteristica \u00e8 facilmente rimessabile in barchesse o porticati, nei quali sfrutta lo spazio in altezza.\nIn alcuni casi dotato di copertura retraibile detta \"mantice\", il calesse era il mezzo preferito da chi voleva percorrere velocemente i lunghi tratti che collegavano i fondi agricoli ad altri fondi viciniori o alle citt\u00e0. \nVarianti del calesse sono la calessa e il calessino. La calessa, tipica del sud Italia, consiste in un robusto calesse di generose dimensioni, usato per il trasporto di molti passeggeri. Il calessino \u00e8 un piccolo calesse particolarmente leggero, adatto ad essere trainato da animali di piccola taglia, oppure concepito per raggiungere alte velocit\u00e0, in questo caso generalmente assumendo la denominazione di \"padovanella\"."}
{"id": "2284263", "revid": "394", "url": "https://it.wikipedia.org/wiki?curid=2284263", "title": "Mulini di Castiglione della Pescaia", "text": "I mulini di Castiglione della Pescaia erano una serie di mulini ad acqua e a vento che sorgevano attorno al centro storico di Castiglione della Pescaia, sia nell'area pianeggiante a est che in quella collinare a nord.\nLa costruzione dei mulini ebbe inizio in epoca rinascimentale, pi\u00f9 precisamente durante il Quattrocento, quando ne furono costruiti due nei pressi delle sponde dell'antico Lago Prile. Ad essi si aggiunse un mulino, che venne costruito in epoca tardocinquecentesca nei pressi del Castello di Castiglione della Pescaia e dell'attigua cinta muraria: questo fu l'unico ad essere realizzato in prossimit\u00e0 del borgo medievale. Altri mulini furono infine realizzati durante il Seicento nell'area collinare a nord del centro storico, oltre il poggio sul quale si trova attualmente il cimitero comunale.\nQuasi tutti i mulini, sia quelli ad acqua che quelli a vento, furono dismessi in epoca Ottocentesca, generalmente dopo che vi si verificavano guasti la cui riparazione risultava troppo onerosa. Una volta abbandonate, tutte le strutture andarono incontro ad un rapido ed inesorabile degrado, tanto da versare molto presto in rovina.\nAttualmente, rimangono i ruderi di un mulino sulla vetta dell'altura che si eleva a nord del poggio del cimitero, le cui strutture murarie in pietra sono riconoscibili anche dalla piazza antistante la porta che si apre lungo le mura presso la pieve di San Giovanni Battista. Degli altri mulini \u00e8 stato invece possibile identificare i luoghi di ubicazione grazie a numerose mappe storiche.\nBibliografia.\nEnrico Collura, Mario Innocenti, Stefano Innocenti, \"Comune di Castiglione della Pescaia: briciole di storia\", Grosseto, Editrice Innocenti, 2002, p.\u00a074."}
{"id": "2284265", "revid": "119991", "url": "https://it.wikipedia.org/wiki?curid=2284265", "title": "Molini di Castiglione della Pescaia", "text": ""}
{"id": "2284267", "revid": "110157", "url": "https://it.wikipedia.org/wiki?curid=2284267", "title": "Teatro Accademia", "text": "Il Teatro Accademia \u00e8 un teatro di Conegliano (TV), situato in \"Piazza Cima\", nel cuore del centro storico della citt\u00e0.\nStoria.\nLa costruzione fu iniziata sotto il dominio austriaco e venne conclusa nel 1868.\nNato dall'idea che il vecchio \"Teatro Concordia\", in \"Contrada Borghetto\" (attuale via Teatro Vecchio) non riuscisse a soddisfare le richieste, venne edificato grazie ai progetti dell'architetto udinese Andrea Scala.\nVenne inaugurato il 5 settembre 1869; per l'occasione fu rappresentato Il Conte Ory di Gioachino Rossini.\nRistrutturato pi\u00f9 volte a partire dal 1937, dal 1946 ha iniziato anche un'attivit\u00e0 cinematografica.\nSimbolo della Citt\u00e0 di Conegliano, della sua piazza, \u00e8 stato testimone del cambiamento del mondo, della cultura, della socialit\u00e0 ma rimane espressione di una comunit\u00e0 viva e dinamica.\nCon la Stagione 2019/2020 Il Teatro Accademia ha festeggiato i suoi 150 anni di attivit\u00e0.\nArchitettura.\nIl teatro \u00e8 una tipica architettura neoclassica, la cui grande facciata domina Piazza Cima da una scalinata, ai lati della quale sono posizionate due caratteristiche sfingi in pietra. Si accede al portale attraverso un portico, nella parte centrale sporgente verso la piazza.\nQuattro semplici frontoni, due sulle ali laterali e due sovrapposti nel corpo centrale, sono i decori della parte alta. Delle statue, anch'esse di impronta neoclassica, ornano la loggia e alcune finestre."}
{"id": "2284272", "revid": "110157", "url": "https://it.wikipedia.org/wiki?curid=2284272", "title": "A\u00efn Djeloula", "text": "A\u00efn Djeloula \u00e8 una citt\u00e0 nel centro della Tunisia, posta 30 km a ovest di Kairouan e a est del massiccio montagnoso di Djebel Oueslat (895 m).\nFa parte del governatorato di Kairouan e della delegazione di El Ouslatia. La citt\u00e0 conta 1 651 abitanti.\nLa citt\u00e0 ha preso il nome da una sorgente (\"a\u00efn\") che sgorga dalla montagna. Nelle vicinanze si trovano numerose grotte con vestigia preistoriche."}
{"id": "2284275", "revid": "287204", "url": "https://it.wikipedia.org/wiki?curid=2284275", "title": "A\u00efn Draham", "text": "A\u00efn Draham () \u00e8 una citt\u00e0 del nord-ovest della Tunisia, posta 25 km a sud di Tabarka.\nFa parte del governatorato di Jendouba ed \u00e8 capoluogo della delegazione omonima, che conta 40 732 abitanti. La citt\u00e0 conta 10 843 abitanti.\nSorge ad un'altitudine di 800 m sulle pendici del Djebel Bir (1014 m), nei monti della Crumiria. Questa regione \u00e8 la pi\u00f9 umida della Tunisia, con il record nazionale di precipitazioni di 1.534\u00a0mm all'anno.\nIl nome significa \"sorgente d'argento\", evocando le sorgenti calde solforose gi\u00e0 utilizzate dai Romani nell'antichit\u00e0, come testimoniano alcune vestigia di terme presenti.\nDurante il periodo del protettorato francese, tra il 1881 e il 1956, A\u00efn Draham \u00e8 stata una localit\u00e0 di villeggiatura."}
{"id": "2284277", "revid": "729019", "url": "https://it.wikipedia.org/wiki?curid=2284277", "title": "Ferdinand Ernst Maria von Bissingen-Nippenburg", "text": "Biografia.\nFerdinand Ernst Maria von Bissingen-Nippenburg nacque a Wilten il 2 febbraio 1749 da Joseph Kajetan Leopold, Conte di Bissingen-Nippenburg, e da sua moglie, la Baronessa Amalia Antonia von Spaur-Flavon.\nNel 1774 spos\u00f2 in prime nozze Maria Anna Amalia von Stotzingen ed alla morte di questa, si rispos\u00f2 nel 1798 con la Principessa Maria von Thurn-Valsassina.\nIntrapresa la carriera politica, divenne commissario straordinario per il governo di Salisburgo dal 1805 al 1806 e successivamente pass\u00f2 al governatorato del Tirolo dal 1815 al 1819.\nOttenne quindi di essere spostato al governatorato del Veneto nell'ambito del Regno Lombardo-Veneto, carica che resse dal 1819 al 1820, occupandosi attivamente della restaurazione piena del governo imperiale nell'area veneta, dopo il passaggio delle truppe napoleoniche e l'insorgenza dei locali al governo centralizzato dell'Impero austriaco.\nEbbe un figlio, Kajetan von Bissingen-Nippenburg, il quale fu anch'egli governatore a Venezia ed in Tirolo.\nMor\u00ec nella citt\u00e0 natale di Wilten il 22 aprile 1831."}
{"id": "2284278", "revid": "339392", "url": "https://it.wikipedia.org/wiki?curid=2284278", "title": "Cesariani", "text": ""}
{"id": "2284279", "revid": "767487", "url": "https://it.wikipedia.org/wiki?curid=2284279", "title": "The Doors - 30 Years Commemorative Edition", "text": "The Doors - 30 Years Commemorative Edition \u00e8 un DVD pubblicato nel 2001 per il trentennale della morte di Jim Morrison.\n\u00c8, praticamente, la ripubblicazione del precedente cofanetto in VHS \"The Doors Collection - Collector's Edition\"."}
{"id": "2284280", "revid": "182396", "url": "https://it.wikipedia.org/wiki?curid=2284280", "title": "Pompeiani", "text": ""}
{"id": "2284281", "revid": "1305772", "url": "https://it.wikipedia.org/wiki?curid=2284281", "title": "Isacco da Forl\u00ec", "text": "Biografia.\nDi religione ebraica, secondo alcuni convertitosi al cattolicesimo in tarda et\u00e0, fu artista molto raffinato (\"One of the finest professional Jewish scribes in mid fifteenth-century Florence\"), attivo nella Firenze del XV secolo, ma anche a Mantova. Alcuni suoi manoscritti sono conservati, oltre che a Firenze, a Bologna e a Mantova.\nI manoscritti superstiti, databili al periodo tra il 1427 e il 1467, comprendono:\nPasternak ne esalta \"il profondo senso estetico, insieme alla qualit\u00e0 dei suoi materiali\"."}
{"id": "2284283", "revid": "367445", "url": "https://it.wikipedia.org/wiki?curid=2284283", "title": "Generazione spagnola del 1927", "text": ""}
{"id": "2284290", "revid": "57342", "url": "https://it.wikipedia.org/wiki?curid=2284290", "title": "Felice Riva", "text": "Biografia.\nNella Milano degli anni ruggenti.\nNato a Legnano da Giulio Riva, ai tempi proprietario del Cotonificio Vallesusa, e da Luisella Lampugnani, erede dei pittori Lampugnani, Felice viene iscritto presso l'Istituto \"Leone XIII\" di Milano, una scuola privata gestita dai gesuiti e frequentata da studenti figli dei massimi rappresentanti della borghesia milanese. Felice e i suoi fratelli (Vittorio e Adelaide) restano orfani molto presto: la madre muore a causa di un cancro nel 1955, mentre il padre appena cinque anni dopo a causa di un banale intervento di appendicectomia. \nAmante della bella vita, una volta ottenuto il diploma in ragioneria, passa diversi anni divertendosi tra attivit\u00e0 sportive (nuoto, automobilismo, tennis, golf e sci), feste, viaggi, donne e serate varie. Dopo il matrimonio con Luisella Stabile nel 1958, per volere del padre Felice inizia una breve esperienza lavorativa presso uno degli stabilimenti di famiglia, a Perosa Argentina, in provincia di Torino.\nNel 1960, dopo la morte improvvisa del padre, Felice Riva eredita il gruppo tessile Vallesusa, allora uno dei simboli del boom economico italiano: un vero e proprio impero che ai tempi contava oltre trenta stabilimenti dispersi tra Val di Susa, Canavese e Lombardia, 18.000 dipendenti (elevata la manodopera femminile), 600.000 fusi di filatura, 15.000 di ritorcitura e decine di societ\u00e0 commerciali e finanziarie controllate e collegate in Italia e all'estero. \nIl 18 maggio 1960, a venti giorni dalla morte del padre, Felice Riva entra nel Consiglio di Amministrazione della societ\u00e0 e, nominato Direttore Generale, assume, di fatto, la direzione assoluta del gruppo industriale. In seguito, il 5 dicembre 1961 \u00e8 altres\u00ec nominato Vice Presidente e Amministratore Delegato. Catapultato di colpo all'et\u00e0 di venticinque anni ai vertici dell\u2019azienda di famiglia, ed ereditati numerosi immobili di famiglia sparsi in tutta la penisola, con il tempo diventa protagonista delle cronache mondane e comincia a lanciarsi in una serie di operazioni finanziarie e in borsa che - complice anche la generale crisi del tessile e di altri settori - risulteranno poi essere rovinose.\nIl Milan.\nNel 1963 Felice Riva subentra ad Andrea Rizzoli in qualit\u00e0 di presidente della squadra di calcio del Milan, dopo nove anni di successi e trofei da parte dell'editore. Contemporaneamente, l\u2019Inter - l'altra formazione di Milano - \u00e8 sotto la presidenza di un altro imprenditore italiano, il petroliere Angelo Moratti. \nLa formazione del neo-acquistato Milan \u00e8 quella che ha da poco ottenuto la prima Coppa Campioni, conquistata a Wembley contro il Benfica di Eus\u00e9bio. Nello staff della squadra, a sostituire l'uscente allenatore Nereo Rocco, \u00e8 chiamato Luis Carniglia, che nel corso della stagione verr\u00e0 per\u00f2 esonerato - dopo la sconfitta nelle finali della Coppa Intercontinentale contro il Santos di Pel\u00e9 - in favore del debuttante Nils Liedholm. Tra i vari calciatori che hanno militato tra i rossoneri sotto la presidenza di Felice Riva, ricordiamo: Gianni Rivera, Cesare Maldini, Jos\u00e9 Altafini, Amarildo e Giovanni Trapattoni. \nIn questo periodo di presidenza, la sede rossonera era nel centro di Milano presso via Serbelloni, in zona Porta Venezia. Felice Riva ricopr\u00ec la carica di presidente per circa due anni, fino al 1965, quando subentrer\u00e0 Luigi Carraro.\nIl crac e il carcere.\nTra il 1964 e il 1965 inizia a presentarsi in maniera evidente la crisi del suo gruppo industriale, anche a causa di investimenti e operazioni finanziarie finite rovinosamente. Di conseguenza, in questo periodo si susseguono riduzioni d\u2019orario, sospensioni e mancati pagamenti dei salari; insomma, la chiusura definitiva dell\u2019azienda \u00e8 una prospettiva sempre pi\u00f9 concreta. Nel 1965, infatti, il gruppo Vallesusa viene dichiarato fallito a causa di un \u201cbuco\u201d di 46 miliardi di lire, un\u2019enormit\u00e0 per l\u2019epoca (oltre 400 milioni di euro, del 2017). Gli stabilimenti e le fabbriche iniziano a chiudere e quasi 9000 dipendenti si trovano senza un posto di lavoro e uno stipendio. Si segnalano scioperi e proteste di alcuni suoi ex dipendenti; ad esempio durante una serata alla Scala di Milano, Felice Riva viene da questi contestato anche con dei volantini sui quali \u00e8 riportato: \u201c\"Rag. Felice Riva, il tuo posto \u00e8 a San Vittore, non alla Scala\"\u201d; a queste agitazioni seguono anche quelle dei tifosi e dei giocatori del Milan che in pi\u00f9 occasioni si sono rifiutati di allenarsi a causa del mancato pagamento dei premi-presenze. Nel 1966 il direttore dello stabilimento di Rivarolo Canavese, gi\u00e0 in cura per una malattia depressiva, si suicida per non firmare altre 1580 lettere di licenziamento.\nLa grave perdita aziendale, tenuta inizialmente nascosta con bilanci falsificati, gli vale una condanna penale giudiziale per bancarotta fraudolenta aggravata e ricorso abusivo al credito: 6 anni di carcere il verdetto. La sera del 4 febbraio 1969 Felice Riva viene arrestato presso l\u2019uscita di un cinema del centro di Milano - in via Durini, dove proiettavano il film \"Diario di una schizofrenica\" - e portato nel carcere di San Vittore; ma, successivamente, la Cassazione annulla il mandato di cattura per un vizio di forma e, pertanto, viene dimesso dopo circa venti giorni di carcere. \nLa fuga: la seconda vita a Beirut.\nPer salvarsi dal carcere e da un mandato di cattura internazionale decide di esportare (legalmente) i suoi capitali e di fuggire: nessuno gli aveva sequestrato e ritirato il passaporto italiano. Prima in Francia (a Nizza e, poi, a Parigi), quindi in Grecia (ad Atene) e infine in Libano a Beirut, ai tempi conosciuta come la \"Svizzera d'Oriente\". I primi mesi in Libano non sono tra i migliori: Felice Riva viene incarcerato per cinquanta giorni e, di l\u00ec a poco, la moglie Luisella Stabile ottiene la separazione. In seguito anche a Beirut, come nel suo stile, riesce comunque a condurre una vita agiata tra guardie del corpo, lusso, donne ed eccessi. Negli anni conosce una hostess norvegese - Vigdis Christiansen - sua ultima compagna di vita, dalla quale avr\u00e0 un'altra figlia, Maria (la quarta figlia, contando i tre avuti con Luisella Stabile: Raffaella, Giulio e Carlotta). Il \"soggiorno dorato\" a Beirut, tuttavia, termina nel 1982 anno nel quale scoppia la guerra del Libano.\nIl ritorno.\nLa guerra civile del 1982 costringe l'imprenditore a tornare in Italia e a stabilirsi per un primo momento a Forte dei Marmi, localit\u00e0 da lui gi\u00e0 frequentata negli anni sessanta (il suo nome, in questo periodo, rientra nell'elenco dei soci fondatori del Versilia Golf club). Grazie a diversi condoni e amnistie, riesce a ottenere una riduzione della pena a pochi mesi. La sua cittadinanza libanese, infine, lo aiuta a salvarsi da un\u2019ultima accusa di infrazione valutaria (per non aver fatto rientrare dall\u2019estero, entro i termini fissati dalla legge, un pacchetto di azioni del valore di un miliardo di lire): secondo i giudici della quarta sezione del tribunale penale di Milano, Felice Riva non \u00e8 punibile proprio perch\u00e9 cittadino straniero. Negli anni ottanta molto spesso vive con la famiglia spostandosi in Svizzera tra Lugano e Saint Moritz. Dagli anni novanta, invece, si stabilisce definitivamente in Versilia, a Forte dei Marmi. \nI retroscena del fallimento datato 1965 non sono mai stati chiariti, neppure durante il processo terminato ventisei anni dopo. Nel dicembre 1991, infatti, la pratica \u00e8 stata chiusa per mezzo del pagamento di 12 miliardi a favore degli ultimi creditori chirografari rimborsati all'80% dell'esposizione (ai valori dell'epoca, quindi non ricapitalizzati). \nDa tempo malato, muore il 26 giugno 2017 nella sua dimora a Forte dei Marmi all'et\u00e0 di 82 anni."}
{"id": "2284291", "revid": "287204", "url": "https://it.wikipedia.org/wiki?curid=2284291", "title": "Toni Kovacevi\u0107", "text": ""}
{"id": "2284292", "revid": "1924342", "url": "https://it.wikipedia.org/wiki?curid=2284292", "title": "Greatest Hits (Simply Red)", "text": "Greatest Hits \u00e8 la prima raccolta del gruppo musicale britannico Simply Red, pubblicata il 4 ottobre 1996.\nContiene i singoli dei loro primi cinque album (\"Picture Book\", \"Men and Women\", \"A New Flame\", \"Stars\", \"Life\") pi\u00f9 la cover inedita \"Angel\" di Aretha Franklin."}
{"id": "2284293", "revid": "438678", "url": "https://it.wikipedia.org/wiki?curid=2284293", "title": "L'amante di Gramigna (film)", "text": "L'amante di Gramigna \u00e8 un film del 1968, diretto da Carlo Lizzani, tratto da una novella del 1880 di Giovanni Verga.\nTrama.\nSicilia, 1865. Un contadino, Gramigna, truffato dal barone Nard\u00f2, \u00e8 costretto a lasciare la casa, che il barone ha ormai affittato ad Assunta e a sua figlia Gemma. Divenuto bandito per vendicarsi del torto subito, Gramigna comincia a uccidere i mediatori complici di Nard\u00f2 e, braccato da uno squadrone di cavalleria piemontese, piomba nella sua vecchia casa dandole fuoco. Nella casa si trova Ramarro, dipendente del barone e promesso sposo di Gemma, venuto con i parenti per il contratto nuziale. Mentre gli ospiti fuggono impauriti, Gemma si allontana con Gramigna: in realt\u00e0 lei non vorrebbe sposare Ramarro e nutre segretamente un sentimento per il bandito. In breve i due diventano amanti e Gemma si d\u00e0 alla macchia condividendo con lui rischi e pericoli.\nIl padre di Gramigna viene ucciso e Ramarro, su consiglio del barone, cerca di sorprendere i due latitanti servendosi di un povero demente. Il bandito, fiutando l'inganno, reagisce selvaggiamente ammazzando il demente; Gemma, spaventata dalla furia di Gramigna, fugge ma, mentre cerca di raggiungere la casa della madre, viene inseguita da Ramarro e successivamente bloccata da alcuni uomini di Nard\u00f2 che la violentano. In un drammatico confronto, Ramarro arma la mano di Gemma, che lo uccide. Tornata da sua madre in cerca di riparo, le annuncia che ha ucciso Ramarro, ma poi non resiste al richiamo di Gramigna, che la riconduce di nuovo con s\u00e9. Lei gli confessa la violenza subita e Gramigna, ormai disperato, abbandona Gemma e arriva fino al barone per completare la sua vendetta, ma lo trova ormai agonizzante dopo l'assalto dei braccianti, che si sono finalmente ribellati alle sue prepotenze. Mentre Gramigna infierisce sul corpo di Nard\u00f2, sopraggiungono i soldati piemontesi che lo uccidono. Per ultima arriva Gemma che porta via con s\u00e9 il corpo di Gramigna, seppellendolo nel terreno antistante la sua casa ormai distrutta.\nManifesti e locandine.\nLa realizzazione dei manifesti per l'Italia fu affidata al pittore cartellonista Mario De Berardinis."}
{"id": "2284296", "revid": "113268331", "url": "https://it.wikipedia.org/wiki?curid=2284296", "title": "Cupolino (aeronautica)", "text": "In aeronautica, il cupolino (detto anche tettuccio, in inglese \"canopy\") \u00e8 una copertura trasparente posta sopra la cabina di pilotaggio in alcuni tipi di aerei. La sua funzione \u00e8 quella di proteggere dagli agenti esterni e garantire un ambiente relativamente tranquillo agli occupanti del velivolo.\nData la posizione preponderante nella sezione frontale dell'aereo, \u00e8 fondamentale studiare adeguatamente l'aerodinamica di questo particolare per ridurre al minimo la resistenza all'aria.\nStoria.\nI primi aerei dei pionieri dell'aviazione non avevano un tettuccio. I piloti erano esposti al vento e agli agenti atmosferici, ma \u00e8 da notare che i voli agli albori dell'era aeronautica venivano effettuati solo in condizioni meteorologiche favorevoli. Nel corso della prima guerra mondiale, la maggior parte degli aerei non aveva tettuccio, sebbene molti cominciassero a utilizzare dei piccoli parabrezza per riparare il pilota dal flusso aerodinamico generato dall'elica e dal vento. Con l\u2019aumento delle velocit\u00e0 e delle quote raggiunte, negli anni venti e trenta del XX\u00ba secolo, si diffuse l'utilizzo del tettuccio per aumentare la protezione dei piloti.\nI primi tettucci erano composti da diverse sezioni realizzate in vetro, tenute in posizione da una intelaiatura. Questa riduceva la visibilit\u00e0, il che era un problema specialmente per gli aerei militari. Inoltre, il tettuccio di vetro era molto pi\u00f9 pesante di quelli realizzati in polimetilmetacrilato, noto anche con il nome commerciale di plexiglas, che furono introdotti poco prima della seconda guerra mondiale. Il nuovo materiale acrilico consentiva la realizzazione di tettucci a bolla (cupolini o in inglese \"bubble canopy\") privi di intelaiatura e furono utilizzati su velivoli quali i britannici Supermarine Spitfire e il Westland Whirlwind, con l'intento di avvantaggiare i piloti in combattimento fornendo maggiore visibilit\u00e0 e riducendo i pesi."}
{"id": "2284305", "revid": "116170346", "url": "https://it.wikipedia.org/wiki?curid=2284305", "title": "Piero di Giovanni Tedesco", "text": "Biografia.\nSecondo Lorenzo Ghiberti, doveva il suo cognome al fatto di essere originario della Germania o, secondo altri, del Brabante. Nel 1386 si incontra citato per la prima volta a Firenze, dove lavoro per la cattedrale fino al 1399. Lavor\u00f2 anche a Milano nel cantiere del Duomo. Nel 1402 \u00e8 segnalato a Orvieto dove lavorava alla fonte battesimale della cattedrale. Il suo stile risult\u00f2 aderente alla volumetria fiorentina, piena e arrotondata.\nUn documento datato 5 settembre 1387 dell'Opera del Duomo testimonia un pagamento al pittore Lorenzo di Bicci per il disegno di una statua di apostolo fatta scolpire poi da Piero Tedesco.\nLa sua opera pi\u00f9 celebre \u00e8 la \"Madonna della Rosa\" nella nicchia dell'Arte dei Medici e Speziali a Orsanmichele a Firenze, riferita al 1399 circa.\nIl suo stile \u00e8 caratterizzato da un certo realismo e da un avvicinarsi ai modelli classici, che preannuncia il Rinascimento.\nNiccol\u00f2 di Piero Lamberti fu suo assistente. Suo figlio Niccol\u00f2 fu un mastro vetraio, attivo ad esempio nel ciclo di vetrate di Orsanmichele."}
{"id": "2284307", "revid": "36426", "url": "https://it.wikipedia.org/wiki?curid=2284307", "title": "Pietro di Giovanni Tedesco", "text": ""}
{"id": "2284308", "revid": "36426", "url": "https://it.wikipedia.org/wiki?curid=2284308", "title": "Pietro Tedesco", "text": ""}
{"id": "2284309", "revid": "767487", "url": "https://it.wikipedia.org/wiki?curid=2284309", "title": "Ridillo", "text": "I Ridillo sono un gruppo funk-soul italiano, formatosi tra le province di Reggio Emilia e Mantova nel 1991.\nStoria.\nNel 1992 vincono il secondo premio dello \"Yamaha Music Quest\", concorso internazionale che si svolge ogni anno in Giappone, nel 1994 vincono il primo premio di \"Roxy Bar\" di Videomusic e nel 1995 pubblicano il loro primo singolo \"Cartoline\", cover di un successo di Mina prodotto da Valerio Gallorini per MAMA RECORDS. Nel 1996 esce il primo album dal titolo \"Ridillo\".\nCon il singolo \"MondoNuovo\" si presentano a Un disco per l'estate e partecipano a trasmissioni come \"Roxy Bar\", \"Help\", \"Superclassifica Show\" e \"Gelato al limone\".\nIl successivo singolo \"Festa in 2\" riscuote consensi radiofonici. \nInfine a inizio '97 esce \"Arrivano i nostri (Sar\u00e0 quel che sar\u00e0)\", quarto e ultimo singolo dall'album d'esordio.\nNell'estate 1997, durante il transito della cometa Hale Bopp, i Ridillo pubblicano \"Figli di una buona stella\", che il gruppo esegue dal vivo durante l'apertura dei concerti come gruppo supporto agli Earth, Wind &amp; Fire. Per tutto l'anno i Ridillo si esibiscono in Italia e Svizzera, dove partecipano anche ad alcuni festival.\nVincono il Premio Titano-Festival S. Marino (sponsorizzato dalla Repubblica di San Marino e da Radio Capital) come migliore gruppo dal vivo 1997/98.\nNel 1998 esce il loro secondo album, \"Ridillove\", seguito poco dopo da un'edizione speciale, \"Ridillove+Ridillive\", contenente anche un CD dal vivo.\nSuccessivamente effettuano due tourn\u00e9e e pubblicano il singolo \"Mangio amore\".\nIl terzo album, prodotto dalla Best Sound e pubblicato da BMG Ricordi nel febbraio del 2000, si intitola \"Folk'n'funk\" lasciando, gi\u00e0 dal titolo, comprenderne il filo conduttore: l'album infatti presenta un'ulteriore evoluzione del gruppo, che si avventura in sonorit\u00e0 nuove: dal funky fuso al nuovo soul, alle melodie italiane, arrivando alle contaminazioni con la musica popolare.\nNel 2001 i Ridillo festeggiano i loro dieci anni firmando un nuovo contratto con la New Music che produce due nuovi singoli: \"La Vera Disco\" e \"Prima, durante, dopo\".\nNell'estate 2002 esce il singolo \"Passo le mie notti qui da solo\", cover di Stevie Wonder, realizzata insieme ai Montefiori Cocktail e sempre prodotto da Pippo Landro.\nNel 2003 esce il singolo \"Uomo e donna, ore 10, dentro a un letto\", titolo ispirato ad una poesia di Charles Bukowski del 1973; la band viene accompagnata per l'occasione dal celebre musicista ed arrangiatore brasiliano Eumir Deodato.\nNel 2004 esce l'album \"Weekend al Funkaf\u00e9\", che vede la partecipazione di Eumir Deodato, Carmen Villani, Sam Paglia, Montefiori Cocktail e Dario Vergassola e che contiene anche due cover: \"Passo le mie notti qui da solo\" (di Stevie Wonder) e \"Splendida giornata\" (di Vasco Rossi).\nDurante il 2005 sono in tour con Gianni Morandi.\nNel giugno del 2007 esce il quinto album dei Ridillo: \"Soul assai brillante\", nuovo progetto discografico che viene definito dal gruppo \"la via italiana al soul\". Vi si ritrovano riferimenti a grandi classici della musica nera, da sempre fondamentale nel loro percorso musicale, affrontata, a detta loro \"non pi\u00f9 come citazioni o elementi ispiratori, ma come temi da svolgere, come un vero e proprio esame di maturit\u00e0 artistica attraverso una chiave interpretativa molto personale che rappresenta la cifra di questo nuovo lavoro\".\nNel 2008 esce \"Hello!\", sesto album, compendio di una intensa produzione musicale tracciata nel solco del funky e del soul, contenente rivisitazioni di vecchi brani e due tracce inedite (\"Stop alle telefonate\" e \"L'elastico\").\nA maggio 2011 \u00e8 stato pubblicato l'album \"Playboys\". Sempre nello stesso anno, dal 4 luglio al 10 settembre sono arrangiatori della sigla di \"Suoni d'estate\".\nNel 2015 escono col nuovo singolo Everybody Funky e con un nuovo album: \"1996-2015\" con 4 inediti e altre 10 tracce prese da vecchi provini, live e remix il tutto contenuto in un cofanetto di 3\u00a0cd che comprende la ristampa dei primi 2 album Ridillo e Ridillove.\nNel maggio del 2016 viene pubblicato un nuovo singolo: \"Dolce di giorno\", una funkeggiante cover del classico di Battisti/Mogol portato al successo dai Dik Dik.\nIl 29 gennaio 2017, pochi giorni dopo la pubblicazione del nuovo singolo \"Paura di un bacio\", i Ridillo si esibiscono nuovamente sul palco del Blue Note di Milano. La registrazione del concerto diventa \"Live at the Blue Note Milano\", il primo album dal vivo della band, che esce in doppio cd il 12 maggio, mentre per il download digitale \u00e8 gi\u00e0 disponibile dal 3 maggio.\nIl 18 settembre 2017, per la inaugurazione del nuovo programma di Radio Deejay, \"Tuttorial\" di Luca Bottura, sono gli esecutori della sigla del programma, una parodia della sigla di \"Deejay chiama Italia\", originariamente eseguita dal gruppo Elio e le Storie Tese.\nIl 23 marzo 2018, preceduto dal singolo \"Pianeta Terra\", esce il nuovo album di inediti \"Pronti, Funky, Via!\".\nDiscografia.\nAltri 11 brani sono stati pubblicati come singolo ma solo in edizione promozionale: \"MondoNuovo (1996), Festa in 2 (1996), Arrivano i nostri (Sar\u00e0 quel che sar\u00e0) (1997), Siamo nel 2000 (1998), Legalizza la felicit\u00e0 (1998), Zanzara party (1999), Sunshine (2000), Felice Natale (2003), Son capaci tutti (2004), Altroch\u00e9 Amore (2004), Splendida Giornata (2004).\""}
{"id": "2284310", "revid": "36426", "url": "https://it.wikipedia.org/wiki?curid=2284310", "title": "Piero Tedesco", "text": ""}
{"id": "2284316", "revid": "33751", "url": "https://it.wikipedia.org/wiki?curid=2284316", "title": "Storia del Manchester City F.C.", "text": ""}
{"id": "2284326", "revid": "76963", "url": "https://it.wikipedia.org/wiki?curid=2284326", "title": "Vittore Catella", "text": "Biografia.\nBiellese, sportivo molto attivo, gioc\u00f2 a rugby, e pratic\u00f2 l'atletica leggera e la pallacanestro; nel 1933 e nel 1937 partecip\u00f2 ai Giochi mondiali universitari di bob. Appassionatosi al mondo dell'aviazione, dopo aver conseguito la laurea in ingegneria, si arruol\u00f2 nella Regia Aeronautica come ufficiale di complemento. Con il grado di tenente prese parte alla guerra d'Etiopia in forza alla 1\u00aa Squadriglia Somala Ricognizione Terrestre, al comando del capitano Gastone Gorelli, equipaggiata con 9 IMAM Ro.1. Rientr\u00f2 in Italia decorato con due Medaglie di bronzo al valor militare. Part\u00ec poi per combattere nella guerra civile spagnola, assegnato alla 230\u00aa Squadriglia B.T. equipaggiata con i Fiat BR.20 Cicogna, venendo decorato con una Medaglia d'argento e una di bronzo al valor militare.\nPartecip\u00f2 alla seconda guerra mondiale come ufficiale pilota, e per un'azione di bombardamento effettuata su Gibilterra nel luglio 1940, fu decorato con una seconda Medaglia d'argento al valor militare. Nel 1942 fu assegnato alla Fiat come capo collaudatore, portando in volo per la prima volta il prototipo del velivolo da trasporto quadrimotore Piaggio P.108T (18 luglio dello stesso anno). La sua passione per il volo continu\u00f2 nel dopoguerra, tanto da collaudare nel 1947 il Fiat G.212 da trasporto civile, e nel 1951 il Fiat G.80, primo aereo a reazione italiano, che aveva contribuito a progettare. Successivamente divenne deputato al Parlamento italiano per il PLI, e nel 1958 assunse l'incarico di Presidente provinciale del CONI, e in seguito anche quella di presidente regionale.\nDa presidente della Juventus, incarico assunto nel 1962 su pressione di Gianni Agnelli e per cui fu costretto ad abbandonare l'attivit\u00e0 aviatoria, dovette rifondare la squadra dopo i successi del Trio Magico. Sul piano finanziario, condusse la societ\u00e0 nella trasformazione da azienda con capitale privato a responsabilit\u00e0 limitata, a societ\u00e0 per azioni; sul versante sportivo, in un decennio egemonizzato dalla Grande Inter, la squadra bianconera vinse una Coppa Italia nel 1965 e uno scudetto nel campionato 1966-67. Lasci\u00f2 l'incarico nel 1971, sostituito da Giampiero Boniperti.\nSuccessivamente fu presidente dell'Aero Club d'Italia (1970-1974), dell'Union Internationale Motonautique (1972-1975) e dell'Istituto Nazionale del Nastro Azzurro (1973-2000). Continu\u00f2 a seguire la Juventus da semplice tifoso senza perdersi, fino a 87 anni, una sola partita. Si spense a Torino il 16 giugno 2000, dopo una breve malattia.\n\u00c8 sepolto nel Cimitero monumentale di Torino."}
{"id": "2284328", "revid": "1086846", "url": "https://it.wikipedia.org/wiki?curid=2284328", "title": "Societ\u00e0 Sportiva Lanerossi Vicenza 1974-1975", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1974-1975.\nStagione.\nNella stagione 1974-1975 il L.R. Vicenza ottiene 21 punti con il quattordicesimo posto in graduatoria, scendendo in Serie B con la Ternana penultima a 19 punti ed il Varese con 17 punti. Lo scudetto \u00e8 stato vinto dalla Juventus con 43 punti davanti al Napoli con 41 punti, terza la Roma con 39 punti.\nDopo venti anni consecutivi in Serie A il Vicenza retrocede in Serie B, eppure \u00e8 stata una stagione che \u00e8 iniziata bene per i biancorossi con 3 vittorie e 3 pareggi nelle prime 10 partite, ma in inverno il Vicenza cala a picco, poi arriva la vittoria sul Milan (2-0) del 2 marzo e pare un colpo di reni, che tante volte ha permesso alla squadra veneta di rimettere in sesto stagioni tribolate, invece la truppa di Ettore Puricelli ripiomba nel buio, e neppure l'esonero del tecnico uruguaiano, sostituito a cinque turni dal termine dal mai dimenticato Manlio Scopigno, che nel frattempo aveva vinto uno scudetto con il Cagliari, serve a rimettere in piedi la baracca, con l'inevitabile ritorno in Serie B. In Coppa Italia il L.R. Vicenza disputa il girone 1 di qualificazione vinto dall'Inter, che si aggiudica (1-2) lo scontro diretto.\nStatistiche.\nStatistiche dei giocatori.\nIn campionato si aggiunga una autorete a favore."}
{"id": "2284329", "revid": "1776051", "url": "https://it.wikipedia.org/wiki?curid=2284329", "title": "Microsoft SharePoint", "text": "Microsoft SharePoint \u00e8 una piattaforma software di Content Management System (CMS) sviluppata da Microsoft, ovvero un programma che girando lato server permette la creazione e distribuzione di particolari siti web principalmente ad uso aziendale (Intranet), ma che possono anche essere distribuiti in Rete e quindi essere utilizzati come normali siti web.\nDescrizione.\nLo scopo del software \u00e8 condividere informazioni e/o documenti in diversi modi. \u00c8 possibile creare liste, repository documentali, calendari sincronizzati con Outlook e altro. SharePoint \u00e8 completamente integrato con il pacchetto Microsoft Office e offre soluzioni come il \"versionamento\" dei documenti. \nDal momento che questi sono salvati su server, \u00e8 possibile lavorare su di essi in collaborazione: due utenti, cio\u00e8, possono collegarsi da due posti differenti e visualizzare o lavorare sullo stesso documento. In base all'architettura del software, un solo utente alla volta pu\u00f2 modificare un certo documento mentre pi\u00f9 persone possono visualizzarlo in contemporanea. L'operazione di estrazione e blocco del documenti in lavorazione \u00e8 definita estrai (in inglese \"check-out\") mentre l'archiviazione e il blocco degli stessi si chiama archivia (in inglese \"check-in\"). Il blocco di un documento estratto riguarda solo la possibilit\u00e0 di modificarlo e serve infatti a impedire conflitti nelle modifiche.\nL'autenticazione avviene inserendo un nome utente e password al momento del login. Questa procedura viene agevolata dal single sign on, che nell'ambito delle tecnologie Microsoft viene spesso inserito al momento dell'accensione del proprio PC. Il sistema si preoccuper\u00e0 pertanto di autenticare automaticamente l'utente nei siti in cui dispone delle credenziali di accesso.\nVersioni.\nLa prima versione del prodotto, nata con il nome in codice \"Tahoe\", \u00e8 stata commercializzata nel 2001 con il nome Microsoft SharePoint Portal Server 2001.\nQuesto l'elenco completo e cronologico delle versioni del prodotto rilasciate a partire dal 2001:\nPermessi.\nSharePoint gestisce un sistema di permessi per i propri elementi (Site Collection, Site, Lista/Repository, Pagina o Folder/Item). \u00c8 possibile associare un permesso a ogni elemento, discriminando qualsiasi oggetto citato in precedenza. Ci\u00f2 consente di creare particolari siti web in cui, a seconda del livello di autorizzazione del quale un utente \u00e8 dotato, \u00e8 concesso vedere o non vedere certi elementi specificandone la tipologia di accesso (se in sola lettura o in contribuzione)."}
{"id": "2284332", "revid": "264902", "url": "https://it.wikipedia.org/wiki?curid=2284332", "title": "Bekalta", "text": "Bekalta (\u0628\u0642\u0627\u0644\u0637\u0629) \u00e8 una citt\u00e0 costiera della Tunisia che si trova 30\u00a0km a sud di Monastir.\nLa municipalit\u00e0 di Bekalta, facente parte del governatorato di Monastir, conta 17.850 abitanti.\nLa citt\u00e0 si \u00e8 sviluppata in prossimit\u00e0 dell'antica citt\u00e0 portuale di Tapso, probabilmente fondata dai Cartaginesi, celebre per la battaglia che nel 46 a.C. venne combattuta intorno ad essa tra le truppe di Giulio Cesare e quelle dei seguaci di Pompeo (vedi Battaglia di Tapso).\nLa cittaddina \u00e8 conosciuta per il peperoncino omonimo, piccante con retrogusto dolce, molto diffuso in tutta la Tunisia."}
{"id": "2284333", "revid": "729019", "url": "https://it.wikipedia.org/wiki?curid=2284333", "title": "Arte coreana", "text": "Per arte coreana s'intende l'arte originatasi o praticata in Corea o da artisti coreani, dai tempi antichi fino ad oggi. La Corea \u00e8 famosa per le sue tradizioni artistiche nella ceramica, nella musica, nella calligrafia ed in altri generi figurativi, spesso contrassegnati dall'uso di colori forti, forme naturali e decorazioni di superfici.\nIntroduzione.\nI pi\u00f9 remoti esempi di arte coreana sono rappresentati da opere dell'et\u00e0 della pietra che datano a partire dal 3000 a.C. Esse consistono principalmente in sculture votive, sebbene siano state riscoperte anche incisioni rupestri.\nQuesto periodo remoto fu seguito dall'affermazione degli stili artistici di vari regni e dinastie coreani. Gli artisti coreani si ispirarono in primo luogo alle tradizioni cinesi, modificandole talvolta con una innata preferenza per l'eleganza semplice, la purezza della natura e la spontaneit\u00e0. Questa rielaborazione degli stili cinesi, in virt\u00f9 di circostanze culturali e geografiche, influenz\u00f2 anche le tradizioni artistiche giapponesi.\nLa dinastia Goryeo (918-1392) fu uno dei periodi pi\u00f9 prolifici per gli artisti di varie discipline, specialmente nel campo della ceramica.\nIl mercato dell'arte coreano \u00e8 concentrato nel quartiere Insadong di Seul, dove espongono oltre 50 piccole gallerie e si tengono occasionali aste di belle arti. Le gallerie sono piccole, gestite in forma cooperativa e spesso con mostre curate e progettate in modo raffinato. In ogni citt\u00e0 ci sono gallerie regionali minori, con artisti locali che espongono in forme tradizionali e contemporanee. Le gallerie d'arte di solito presentano una mescolanza di mezzi espressivi. I tentativi di portare in primo piano l'arte concettuale occidentale di solito hanno avuto i loro maggiori successi fuori della Corea, a New York, San Francisco, Londra e Parigi.\nIn parte come conseguenza del governo coloniale giapponese dal 1910 al 1945, molte delle pi\u00f9 antiche e significative opere d'arte coreane sono custodite in collezioni private e pubbliche in Giappone. Il Museo nazionale di Tokyo espone o conserva pi\u00f9 di 1.000 pezzi in oro, bronzo e celadon donati dal defunto uomo d'affari Takenosuke Ogura. In totale, circa 4.800 oggetti d'arte coreani, dei quali oltre 2.000 sono considerati antichit\u00e0, sono custoditi nel museo. Si crede che l'80% di tutti i dipinti buddhisti coreani sia in Giappone. Secondo lo storico dell'arte coreano Kwon Cheeyu, \u00e8 stato confermato che vi si trovano anche ben 35.000 oggetti d'arte coreani e 30.000 libri rari. Queste cifre non comprendono le collezioni private, che si ritiene custodiscano notevoli quantit\u00e0 di arte coreana.\nStoria dell'arte coreana.\nIntroduzione.\nGli studiosi hanno cominciato a riconoscere l'originalit\u00e0 della produzione artistica della Corea e, quindi, la sua capacit\u00e0 non solo di trasmettere la cultura cinese, ma anche di assimilarla e di crearne una propria. \"Un'arte creata e sviluppata da una nazione \u00e8 la propria arte.\"\nArte neolitica.\nGli esseri umani occupano la Penisola coreana almeno dal 700.000 a.C. Sono state rinvenute ceramiche risalenti approssimativamente al 7.000 a.C. Erano fatte di argilla e cotte nel fuoco su fosse aperte o semi-aperte a temperature intorno ai 700\u00b0 centigradi.\nIl pi\u00f9 antico stile di ceramiche, risalente circa al 7.000 a.C., comprendeva oggetti dal fondo piatto (\"yunggi-mun\") decorati con disegni in rilievo, linee orizzontali sollevate ed altre impressioni.\nLe ceramiche di tipo Jeulmun sono tipicamente a fondo conico e incise con un motivo a pettine che, nelle testimonianze archeologiche, compare all'incirca nel 6000 a.C. Questo tipo di ceramica \u00e8 simile agli stili siberiani.\nLo stile di tipo Mumun emerse approssimativamente nel 2000 a.C. ed \u00e8 caratterizzato da grandi ceramiche, prive di decorazioni, perlopi\u00f9 utilizzate per la cottura e la conservazione dei cibi.\nArte dell'et\u00e0 del bronzo.\nFra il 1000 ed il 300 a.C. articoli in bronzo cominciarono ad essere importati e prodotti in Corea. Verso il VII secolo a.C., nel paese si afferm\u00f2 una cultura del bronzo indigena, com'\u00e8 evidenziato dal bronzo coreano che ha una percentuale di zinco caratteristica. La produzione in bronzo fu influenzata dalle culture cinese nordorientale, siberiana e scita.\nGli oggetti fabbricati durante questo periodo erano armi come spade, pugnali e punte di lancia. Inoltre, erano fatti oggetti rituali come specchi, campane e sonagli. Tali oggetti venivano seppelliti nei dolmen, ossia nelle tombe megalitiche dell'\u00e9lite culturale. In aggiunta, intorno al VI secolo cominciarono ad essere create pentole rosse ricche di ferro. Nelle sepolture dei dolmen sono stati trovati anche rosari a forma di virgola, di solito fatti di nefrite, noti come \"kokkok\". I \"kokkok\" potrebbero essere intagliati secondo quella forma per imitare gli artigli dell'orso. Un'altra influenza siberiana si pu\u00f2 vedere nei disegni di animali su roccia, che mostrano una \"linea della vita\" secondo lo stile a raggi X dell'arte siberiana.\nArte dell'et\u00e0 del ferro.\nL'et\u00e0 del ferro cominci\u00f2 in Corea intorno al 300 a.C. Il ferro coreano era assai apprezzato nelle comanderie cinesi ed in Giappone. Anche questo fu un periodo soggetto all'influenza cinese, come evidenziato dai motivi tombali in Corea del Nord che seguivano il modello cinese. La ceramica coreana progred\u00ec con l'introduzione dalla Cina del tornio del vasaio e della cottura nel forno in pendenza.\nArte dei Tre Regni.\nIn questo periodo, che va all'incirca dal 57 a.C. al 668 d.C., i tre regni coreani di Goguryeo, Baekje e Silla si contesero il controllo sulla penisola.\nGoguryeo.\nIl Buddhismo fu introdotto per la prima volta a Gogureyo nel 372 d.C. a causa della sua collocazione, che abbracciava gran parte della Manciuria e della met\u00e0 settentrionale della Corea, assai vicino agli stati cinesi pi\u00f9 settentrionali come i Wei settentrionali. Sotto l'influsso del Buddhismo, i re di Goguryeo iniziarono a commissionare opere artistiche e architettoniche dedicate al Buddha. Un aspetto notevole dell'arte di Goguryeo sono i murali tombali che ritraggono vivacemente aspetti della vita quotidiana nell'antico regno come pure della sua cultura. L'UNESCO ha designato il complesso di tombe Goguryeo come patrimonio dell'umanit\u00e0 per l'influenza esercitata dalla pittura di Goguryeo in Asia orientale, compreso il Giappone, un esempio essendo i murali di H\u014dry\u016b-ji. La pittura murale si diffuse anche negli altri due regni. I murali ritraevano temi buddhisti e taoisti e forniscono preziosi indizi su aspetti della vita del regno quali architettura e abbigliamento. Questi murali furono anche i primissimi inizi dei dipinti paesaggistici e della ritrattistica coreani. Tuttavia, i tesori delle tombe erano facilmente accessibili e furono largamente saccheggiati, lasciando pochissimi manufatti fisici dell'epoca.\nBaekje.\nBaekje \u00e8 generalmente considerato come il regno con la pi\u00f9 raffinata tradizione artistica fra i tre stati. Baekje era un regno della Corea sudoccidentale e fu influenzato dalle dinastie cinesi meridionali, come i Liang. Baekje fu anche uno dei regni che introdusse una significativa influenza coreana nell'arte del Giappone durante questo periodo di tempo. La scultura buddhista di Baekje \u00e8 caratterizzata dalla sua naturalezza, dal suo calore e dalle sue proporzioni armoniose, che ne fanno uno stile coreano unico. Un altro esempio di influenza coreana \u00e8 l'uso del caratteristico \"sorriso di Baekje\", un misterioso ed arcaico sorriso che \u00e8 caratteristico di molte statue di Baekje. Sebbene non vi siano esempi sopravvissuti di architettura lignea, il sito di Mireuksa contiene le pietre delle fondazioni di un tempio distrutto e di due pagode di granito sopravvissute che mostrano l'aspetto che potrebbe aver avuto l'architettura di Baekje. Un esempio dell'architettura di Baekje pu\u00f2 essere desunta dal tempio di H\u014dry\u016b-ji perch\u00e9 gli architetti e gli artigiani di Baekje aiutarono a progettare e a costruire il tempio originale. La tomba di re Muryeong conteneva un tesoro di manufatti non saccheggiati da ladri di tombe. Tra gli oggetti vi erano spille d'oro a forma di fiamma, calzature di bronzo dorato, cinture d'oro (un simbolo di regalit\u00e0) e spade dall'elsa d'oro con draghi e fenici.\nSilla.\nIl regno di Silla era quello pi\u00f9 isolato dalla Cina perch\u00e9 era situato nella parte sudorientale della penisola. Il regno fu l'ultimo ad adottare il Buddhismo e le influenze culturali cinesi. Le tombe del regno di Silla erano perlopi\u00f9 inaccessibili e tanti esempi di arte coreana vengono da questo regno. Gli artigiani di Silla erano famosi per la loro abilit\u00e0 nella lavorazione dell'oro che ha somiglianze con le tecniche etrusche e greche, come esemplificato dagli orecchini e dalle corone d'oro. Poich\u00e9 i manufatti d'oro di Silla presentavano somiglianze con le tecniche europee e nelle tombe reali sono stati trovati vetri e perline che ritraggono persone dagli occhi azzurri, molti ritengono che la Via della Seta arrivasse fino in Corea. Tra i pi\u00f9 notevoli oggetti d'arte di Silla sono da annoverare le sue corone, che sono fatte di oro puro ed hanno ornamenti a forma di alberi e palchi che suggeriscono una tradizione sciamanica sciito-siberiana e coreana.\nGaya.\nLa Confederazione Gaya era un gruppo di citt\u00e0-stato che non si consolidarono in un regno centralizzato. Nella sua arte, ad esempio nelle corone con protrusioni simili ad albero, si riscontrano molte somiglianze con i motivi gi\u00e0 visti a Baekje e Silla. Molti dei manufatti disseppelliti nei tumuli di Gaya sono collegati ai cavalli, come staffe, selle e armature per cavalli.\nArte dell'Unificazione Silla.\nL'Unificazione Silla fu un periodo di grande produzione artistica in Corea, specialmente nell'arte buddhista. Esempi comprendono le grotte di Seokguram ed il tempio di Bulguksa. Anche due pagode al piano terra, il Seokgatap ed il Dabotap, sono esempi unici dell'arte muraria e dell'abilit\u00e0 artistica di Silla. Gli artigiani crearono anche massicce campane per templi, reliquiari e statue. La citt\u00e0 capitale del regno unificato di Silla era soprannominata la \"citt\u00e0 dell'oro\" per l'ampio uso di questo metallo in molti oggetti d'arte.\nArte della dinastia Goryeo.\nLa dinastia Goryeo dur\u00f2 dal 935 al 1392. L'esempio pi\u00f9 famoso dell'arte di Goryeo fu la ceramica celadon, prodotta dal 1050 al 1250. Sebbene il celadon fosse nato in Cina, i ceramisti coreani crearono il loro stile di ceramica senza eguali, cos\u00ec apprezzato che i Cinesi lo consideravano \"il primo sotto il cielo\" ed una delle \"dodici cose migliori del mondo\".\nIl celadon coreano aveva uno smalto vitreo unico nel suo genere, verde azzurro (il cosiddetto colore del \"re pescatore\") a base ferrosa, ottenuto riducendo l'ossigeno nel forno. La produzione era caratterizzata da forme organiche e da uno stile libero, con pezzi fatti per assomigliare a pesci, meloni ed altri animali. I Coreani inventarono una tecnica a intarsio conosciuta come \"sanggam\", in cui i ceramisti incidevano i disegni nella ceramica semiasciutta e ponevano materiali dentro le decorazioni con argilla nera o bianca.\nArte della dinastia Joseon.\nAnche se nel periodo Joseon l'influenza del confucianesimo soppiant\u00f2 quella del buddhismo, gli elementi buddhisti continuarono ad essere ben presenti nell'arte coreana. Questa tendenza non era incoraggiata dai centri artistici imperiali o dal gusto pubblicamente accettato della dinastia Joseon, tuttavia nelle case private, come anche nei palazzi estivi degli stessi sovrani della dinastia, la semplicit\u00e0 dell'arte buddhista riceveva grande apprezzamento, ma non era pi\u00f9 considerata come l'arte dei centri urbani.\nSebbene la dinastia Joseon fosse cominciata sotto auspici militari, agli stili di Goreyo fu concessa notevole libert\u00e0 di sviluppo, e l'iconografia buddhista (bamb\u00f9, orchidea, pruno e crisantemo; e i familiari simboli della buona sorte decorati con nodi) erano ancora parte delle pitture di genere. N\u00e9 i colori n\u00e9 le forme ebbero alcun grande cambiamento, e i sovrani evitarono editti sull'arte. Gli ideali e le tecniche importate dei Ming continuarono nelle prime opere idealizzate della dinastia.\nA met\u00e0 della dinastia, gli stili pittorici si spostarono verso un accresciuto realismo. Inizi\u00f2 uno stile pittorico nazionale di paesaggi chiamato \"veduta dal vero\", che passava dal tradizionale stile cinese di generici paesaggi idealizzati a localit\u00e0 particolari rese con grande esattezza. Sebbene non fotografico, lo stile era abbastanza accademico da divenire consolidato e sostenuto come uno stile standardizzato della pittura coreana.\nIl periodo tra la met\u00e0 e la fine della dinastia Joseon \u00e8 considerato l'et\u00e0 d'oro della pittura coreana. Esso coincide con l'urto del crollo dei legami con la Dinastia Ming a causa dell'ingresso degli imperatori Manci\u00f9 in Cina, ed il conseguente sforzo degli artisti coreani di costruire nuovi modelli basati sul nazionalismo e su una ricerca interiore di particolari soggetti coreani. In quest'epoca la Cina cess\u00f2 di avere l'influenza preminente e l'arte coreana prese un corso autonomo, assumendo caratteristiche sempre pi\u00f9 distintive.\nArti visive.\nL'arte coreana \u00e8 caratterizzata da passaggi attraverso le influenze delle principali religioni del tempo: dalla prima arte sciamanica, all'arte buddhista e confuciana, fino alle varie forme di arte occidentale del XX secolo.\nNei tempi moderni le opere d'arte in metallo, giada, bamb\u00f9 e tessuti hanno avuto una ripresa limitata. Il governo sudcoreano ha tentato di incoraggiare il mantenimento della continuit\u00e0 culturale attraverso premi e borse di studio per gli studenti pi\u00f9 giovani di forme pi\u00f9 rare d'arte coreana.\nCalligrafia e stampa.\nLa calligrafia coreana \u00e8 vista come un'arte in cui i colpi di pennello rivelano la personalit\u00e0 dell'artista valorizzando l'oggetto raffigurato. Questa forma d'arte rappresenta l'apogeo dell'arte confuciana coreana.\nLe arti tessili coreane hanno una lunga storia, e comprendono i ricami coreani usati nei costumi e nei paraventi; i nodi coreani rappresentati al meglio nell'opera di Choe Eun-sun, usati nei costumi e nelle decorazioni murali; ed altre abilit\u00e0 di tessitura meno conosciute, indicate appresso tra le arti pi\u00f9 rare. Non vi \u00e8 una vera tradizione di tappeti o tappetini coreani, anche se le coperte e i rivestimenti delle selle erano fatti di lana tinta in modo naturale, e sono estremamente rari. Tappeti imperiali di drago, tappetini di tigre per giudici o magistrati o generali, e coprisedie di minori dimensioni erano importati dalla Cina e sono tradizionalmente o in giallo o in rosso. Rimangono pochi se non nessun tappeto imperiale. I tessitori di tappeti nei villaggi non esistono.\nL'arte della carta coreana include tutti i generi di carta fatta a mano (\"hanji\"), usata per fini architettonici (schermi per finestre, copertura di pavimenti), per la stampa, la grafica e le arti coreane della piegatura (ventagli di carta, figure di carta), come pure l'abbigliamento di carta coreano, per il quale si tiene ogni anno nella citt\u00e0 di Jeonju una sfilata di moda che attrae attenzione mondiale.\nNegli anni 1960 la carta coreana ricavata dalle radici del gelso fu scoperta quando venne restaurato il complesso del Tempio di Bulguksa a Gyeongju. La data sui documenti buddhisti corrispondeva nel calendario occidentale al 751, ed indicava che, in effetti, la pretesa spesso citata che la carta coreana pu\u00f2 durare mille anni era provata in modo irrevocabile. Tuttavia, dopo ripetute invasioni, esistono pochissimi esempi antichi dell'arte della carta coreana. Viceversa, oggi gli artisti coreani su carta sono molto attivi.\nPittura.\nLa pittura coreana contemporanea richiede una comprensione della porcellana e della ceramica coreane, poich\u00e9 gli smalti vitrei utilizzati nei dipinti e la struttura degli smalti stessi la rendono pi\u00f9 vicina alla tradizione dell'arte ceramica che a quella delle tradizioni pittoriche occidentali, anche se i soggetti appaiono di origine occidentale. Anche i colpi di pennello sono di gran lunga pi\u00f9 importanti di quanto siano per l'artista occidentale; i dipinti si giudicano infatti pi\u00f9 sulla base dei colpi di pennello che sulla base della tecnica pura.\nSebbene vi siano stati solo rari studi sull'estetica coreana, per cominciare a capire il processo attraverso il quale l'arte coreana svilupp\u00f2 una sua estetica pu\u00f2 essere utile consultare le voci sulla filosofia coreana e quelle collegate sul buddhismo coreano e sul confucianesimo coreano.\nCorea del Nord.\nNel nord, i sistemi politici in mutamento dal comunismo, fondendosi con la vecchia classe \"yangban\" dei capi nazionalistici coreani, hanno portato a un tipo diverso di arti visive che d'altra parte \u00e8 alquanto caratteristico rispetto all'architettura russa e agli stili dell'arte del popolo o dell'arte socialista. Questo \u00e8 vero in particolare nei film patriottici che dominavano quella cultura dal 1949 al 1994, e nel risveglio dell'architettura, della calligrafia, delle opere in tessuto e della pittura neotradizionale, che \u00e8 avvenuto dal 1994 ad oggi.\nGli artisti nordcoreani a met\u00e0 del XX secolo sono passati attraverso due periodi d'influenza, dall'arte russa e poi dall'arte cinese. L'impatto fu maggiore sui poster rivoluzionaria, sulla litografia e sui multipli, sui film drammatici e documentari, sulla pittura realistica, sulla grande architettura, e minore nei campi delle terrecotte domestiche, della ceramica, dei ricami esportabili e dell'artigianato visivo. L'arte sportiva e i poster rivoluzionari dotati di carica politica sono stati i pi\u00f9 sofisticati e sono divenuti oggetto di collezionismo internazionale da parte di case d'asta e collezionisti specializzati. I pittori nord coreani che fuggirono negli Stati Uniti alla fine degli 1950 comprendono le sorelle Fwhang. Duk Soon Fwhang e Chung Soon Fwhang O'Dwyer evitano dichiarazioni apertamente politiche in favore di paesaggi tempestosi, gettando un ponte tra le tecniche di pittura occidentali ed estremo-orientali.\nAltre notizie su pittori e dipinti nordcoreani qui: https://web.archive.org/web/20160118054357/http://www.pyongyang-painters.com/\nCeramica e scultura.\nLa ceramica coreana \u00e8 l'arte pi\u00f9 famosa e di livello pi\u00f9 elevato della Corea e comprende, accanto alle produzioni di tipo pi\u00f9 comune (vasi, piatti, anfore, ecc.), anche altre di maggiori dimensioni come mattonelle, murali in ceramica su larga scala ed elementi architettonici.\nAltre forme artistiche tradizionali comprendono:\nArchitettura e progettazione d'interni.\nEsiste una lunga tradizione dei giardini coreani, spesso legata ai palazzi.\nI modelli hanno spesso la loro origine in antichi ideogragrammi. I quattro pi\u00f9 essenziali sono modelli geometrici e modelli in cui ricorrono motivi vegetali, animali e naturali. I modelli geometrici includono triangoli, quadrati, rombi, zigzag, reticoli, fregi, spirali, denti di sega, cerchi, ovali e cerchi concentrici. Le incisioni dell'et\u00e0 della pietra mostrano modelli animali per richiamarsi alle attivit\u00e0 di raccolta del cibo. Molto popolari sono diventati i modelli dualisti, specialmente \"Yin e Yang\". Questi modelli si trovano sulle porte di templi e santuari, sugli abiti, sui mobili e sugli oggetti di uso quotidiano come ventagli e cucchiai.\nArti dello spettacolo.\nNelle arti dello spettacolo, l'arte coreana della narrazione di storie si pratica sia nei modi ritualistici sciamanici, nelle canzoni degli studiosi \"yangban\", sia negli incroci tra le arti visive e quelle dello spettacolo che sono pi\u00f9 intese e fluide che in Occidente.\nRappresentate nei petroglifi e nelle schegge di ceramiche, nonch\u00e9 nei dipinti murali sulle tombe, le varie arti dello spettacolo incorporavano quasi sempre le maschere coreane, i costumi con i nodi coreani, il ricamo coreano ed una fitta sovrapposizione dell'arte figurativa in combinazione con altre arti.\nAlcune specifiche danze sono considerate importanti esempi di arte del patrimonio culturale coreano. Le arti dello spettacolo sono sempre state legate alle arti tessili: non solo nei costumi, ma anche nelle tende tessute dietro alle rappresentazioni, agli ornamenti tessuti o ricamati o annodati per indicare il rango, la posizione o come amuleti sciamanici; e in altre forme ancora.\nStoricamente la divisione delle arti dello spettacolo vede riunite da un lato le arti eseguite quasi esclusivamente da donne in costume, cio\u00e8 le danze; e quelle svolte esclusivamente da uomini, cio\u00e8 quelle della narrazione di storie. Dall'altro comprende le arti eseguite da un gruppo di entrambi i sessi, nelle quali la presenza delle donne negli spettacoli si \u00e8 sempre pi\u00f9 ridotta con il tempo, in quanto \u00e8 divenuto onorevole per gli uomini svolgere la funzione di intrattenitori pubblici.\nCerimonia del t\u00e8.\nLa cerimonia del t\u00e8 coreana si tiene in una casa da t\u00e8 coreana dalla caratteristica architettura, spesso all'interno di giardini coreani. Il t\u00e8 viene servito in modo particolare, con l'uso di ceramiche e di costumi tradizionali coreani ed accompagnato da una conversazione ritualizzata e da poesia formale, scritta su rotoli appesi alle pareti. L'ambiente stesso \u00e8 una serie di eventi che fluiscono naturalmente fornendo un'esperienza di grande valore culturale ed artistico.\nArti musicali e teatro.\nL'abilit\u00e0 degli artisti dello spettacolo coreani, che hanno avuto grande riconoscimento all'estero, particolarmente negli strumenti a corde e come direttori sinfonici o cpme soprani e mezzisoprani d'opera, s'inserisce in una lunga storia musicale.\nLa musica coreana attualmente si divide generalmente tra gli stessi tipi di pubblico dell'Occidente, con preferenze basate sulla citt\u00e0 e sulle divisioni tra citt\u00e0 (classica, pop, techno, house, hip-hop, jazz; tradizionale) e la provincia (popolare, campagnola, tradizionale, classica, rock). Le influenze della musica internazionale sono molto forti nelle province, sebbene gli strumenti musicali tradizionali stiano ancora una volta guadagnando spazio. La concorrenza con la Cina per attirare i turisti ha spinto ad un'attenzione molto maggiore verso le forme musicali tradizionali coreane nel tentativo di differenziarsi sia dall'Occidente che da altri paesi orientali.\nIl nuovo Teatro dell'opera di Seul, che sar\u00e0 il punto di riferimento per l'opera coreana, ha appena ricevuto il via libera e sar\u00e0 realizzato su un'isola del fiume Han, con un investimento previsto di 300 milioni di dollari. Oltre agli spettacoli d'opera coreani, con una stagione operistica di stampo occidentale completamente riprogettata, l'edificio ospiter\u00e0 anche la scuola dell'opera, per competere ad armi con il Teatro dell'opera di Pechino e tenendo presente l'esempio giapponese, che costituisce attualmente il principale centro per la rappresentazione delle opere occidentali in Estremo Oriente.\nLa musica di corte coreana ha una storia che risale al Regno di Silla dove si eseguita la musica di corte della dinastia cinese Tang; in seguito la dinastia Song ispir\u00f2 l'\"A-ak\", una versione coreana suonata su strumenti cinesi durante l'era Joseon. Ricreazioni moderne di questa musica sono realizzate a Seul, principalmente sotto il patrocinio della Fondazione per la Corea (\"Korea Foundation\") e del Centro nazionale per le arti dello spettacolo tradizionali coreane (\"National Center for Korean Traditional Performing Arts\", NCKTPA).\nI musicisti di corte compaiono in costume tradizionale, mantengono una rigida postura formale di tipo appropriato e suonano strumenti a cinque corde. Insegnando in tal modo i principi \"yeak sasang\" del confucianesimo, la perfezione del tono e dello spazio acustico \u00e8 messa davanti alla grossolana emotivit\u00e0. Opere famose di musica di corte comprendono: \"Jongmyo Jeryeak\", proclamata patrimonio culturale dell'umanit\u00e0 dell'UNESCO, \"Cheoyongmu\", \"Taepyeongmu\" e \"Sujecheon\".\nLa musica popolare coreana o \"pansori\" \u00e8 la base da cui trae origine la maggior parte della nuova musica, trattandosi di una forma molto semplice e ritmica.\nI musical coreani sono una recente innovazione, incoraggiati dal successo dei revival di Broadway, cpme \"Showboat\"; produzioni come il musical basato sulla Regina Min hanno fatto tourn\u00e9e in tutto il mondo. Ci sono precedenti per i drammi di danza musicali di tipo popolare nel \"gamuguk\" diffuso ai tempi di Goryeo, che ha avuto alcuni revival con concerti nel XXI secolo.\nAnche l'arte della scenografia teatrale ha una lunga storia in Corea ed ha sempre tratto ispirazione dai paesaggi, cominciando dal teatro all'aperto e replicandolo con l'uso di tende all'interno degli allestimenti nelle corti e nei templi di rituali ed opere teatrali. Vi sono pochi libri se non nessuno su campo potenzialmente interessante. Secondo una regola empirica i modelli dovevano avere molto spazio aperto, ulteriore spazio bidimensionale e toni e colori soffusi, nonch\u00e9 essere realizzati da artisti per evocare i soggetti tradizionali della pittura con pennello. Le opere teatrali moderne si sono orientate verso fondali scenici occidentali, o atonalit\u00e0 minimalista per richiamare maggiore attenzione sugli attori. L'illuminazione del palco deve ancora raggiungere gli standard occidentali e, piuttosto sorprendentemente, nel colore e nella luce non riflette l'approccio di un fotografo alla pittura.\nLe maschere coreane si usano generalmente nelle rappresentazioni sciamaniche che si sono sempre pi\u00f9 secolarizzate come drammi dell'arte popolare. Allo stesso tempo, dopo il 1945 le stesse maschere sono diventate manufatti turistici e vengono riprodotte in grandi quantit\u00e0 come souvenir.\nNarrazione di storie e commedia.\nLa narrazione di storie, o nel canto drammatico poetico degli eruditi \"yangban\", o nei modi turbolenti e chiassosi dei attori in carne ed ossa, \u00e8 generalmente uno spettacolo maschile. Non c'\u00e8 ancora virtualmente nessuno spettacolo comico di cabaret in Corea a causa di limitazioni culturali sull'umorismo a base di insulti, sui commenti personali e del rispetto per gli anziani, malgrado il successo mondiale di film comici coreani basati sull'umorismo degli errori e su situazioni apparentemente senza alcuna facile soluzione in base a rigidi vincoli sociali.\nLa storia orale coreana comprende miti narrativi, leggende, racconti popolari; canti, canti popolari, canti sciamanici e \"pansori\"; proverbi che si espandono in brevi racconti storici, indovinelli e parole sospette che hanno le proprie storie. Sono state studiate da Cho Dong-Il, Choi In-hak e Zong In-sop, e pubblicate spesso in edizioni in inglese per stranieri o per insegnanti della scuola primaria.\nDanza.\nLa danza \u00e8 un elemento significativo della cultura tradizionale coreana. Speciali danze tradizionali sono eseguite come parte di molte feste e celebrazioni annuali (raccolto, ecc.), che coinvolgono costumi tradizionali, specifici colori, musiche, canti e strumenti speciali. Alcune danze sono eseguite o solamente da uomini o solamente da donne, mentre altre sono eseguite da entrambi. Le donne di solito hanno i capelli lontani dal viso, tirati all'indietro a formare una crocchia, o possono indossare cappelli colorati. S'indossa tipicamente una qualche variazione dell\"'hanbok\" tradizionale, o un costume speciale apposta per quella danza. In alcune danze, i costumi femminili avranno maniche molto lunghe o un lungo strascico di stoffa, per accentuare i movimenti aggraziati delle braccia. Le feste all'aperto sono chiassose e allegre, e si possono sentire in continuazione cembali e tamburi. Inoltre, possono essere indossate maschere.\nLetteratura.\nEsempi notevoli di cronache storiche sono molto ben documentati da tempi remoti, ed anche libri coreani a caratteri mobili, spesso enciclopedie imperiali o cronache storiche, furono fatti circolare fin dal VII secolo durante l'era dei Tre Regni usando tavolette di legno per la stampa; e nell'era Goryeo furono prodotti i primi caratteri di metallo e i primi libri al mondo stampati con essi.\nI generi letterari comprendono epica, poesia, testi religiosi e commentari esegetici sulla dottrina buddhista e confucianista; traduzioni di opere straniere; rappresentazioni e rituali di corte; commedie, tragedie, generi misti; e vari tipi di romanzi.\nPoesia.\nLa poesia coreana cominci\u00f2 a fiorire sotto la cultura confuciana nel periodo Goryeo, anteriormente al quale la maggior parte dei modelli imitati appartenevano alla poesia lirica cinese. Le raccolte furono stampate ripetutamente. Con l'ascesa del nazionalismo Joseon., la poesia si svilupp\u00f2 sempre di pi\u00f9 e raggiunse il suo apice alla fine del XVIII secolo. Ci furono tentativi di introdurre i metodi della poesia immagista e moderna all'inizio del XX secolo e, nel primo periodo repubblicano, ebbero molto successo le opere patriottiche. La poesia lirica domin\u00f2 dagli anni 1970 in avanti."}
{"id": "2284338", "revid": "1573940", "url": "https://it.wikipedia.org/wiki?curid=2284338", "title": "Bembla", "text": "Bembla (\u0628\u0646\u0628\u0644\u0629) \u00e8 una municipalit\u00e0 della Tunisia, facente parte del Governatorato di Monastir.\nConta 13.400 abitanti."}
{"id": "2284340", "revid": "41851", "url": "https://it.wikipedia.org/wiki?curid=2284340", "title": "Mauro Masi", "text": "Biografia.\nDi famiglia ebraica, dopo avere conseguito nel 1977 a Roma la laurea in Giurisprudenza con 110 e lode Masi ottiene nel medesimo anno il diploma di merito come \"tecnico della programmazione economica\" e continua gli studi l'anno successivo con il corso \"Gestione e controllo dell'attivit\u00e0 bancaria\" alla Bocconi. Masi prosegue quindi a Washington gli studi in \"Tecnica e analisi economica\" presso l\"'IMF Institute\".\nNel 1978 entra in Banca d'Italia, ove successivamente ottiene la qualifica di Dirigente. Dal 1988 inizia la sua attivit\u00e0 di collaborazione con la Presidenza del Consiglio dei ministri prima come consigliere per la comunicazione economica, poi come direttore dell'ufficio stampa. \u00c8 stato membro del comitato per la politica dell'informatica e delle telecomunicazioni e nel 1996 \u00e8 stato nominato Capo del Dipartimento per l'Informazione e l'Editoria della Presidenza del Consiglio dei ministri, dove ha rivestito anche il ruolo di vice presidente del comitato per un codice di autoregolamentazione su TV e minori.\nHa lavorato alle leggi sul diritto d'autore (248/2000), sull'editoria (62/2001) e sui punti vendita dei prodotti editoriali (108/1999) diventando per alcuni anni Commissario straordinario della SIAE.\n\u00c8 stato vicepresidente della Commissione che ha realizzato la \"Campagna d'informazione nazionale straordinaria sull'introduzione dell'euro\"; dal maggio 2004 \u00e8 membro della task force dell'ONU per l'implementazione di Internet nei Paesi in via di sviluppo. Ha ottenuto incarichi amministrativi di vertice fra cui, pi\u00f9 volte, quella di Segretario generale della Presidenza del Consiglio dei ministri e Capo di Gabinetto del Vicepresidente del Consiglio dei ministri durante i governi Berlusconi II e III (2001-06).\nIn seguito \u00e8 stato membro del Consiglio superiore delle Comunicazioni. A partire dal 2006 ricopre la carica di Delegato Italiano per la Propriet\u00e0 Intellettuale, rappresentando l'Italia nel Consiglio di amministrazione dell'Organizzazione europea dei Brevetti (EPO).\nLa direzione della RAI.\nIl 2 aprile 2009 il CdA della RAI lo ha nominato direttore generale in sostituzione di Claudio Cappon. Le sue prime nomine e la scelta di togliere i canali Rai Sat dalla piattaforma Sky hanno suscitato polemiche.\n\u00c8 stato oggetto di una indagine della Corte dei Conti relativa ad una ipotesi di danno erariale di 680.000 euro per le buonuscite ingiustificate concesse ad Angela Buttiglione e Marcello Del Bosco. In relazione ai casi di Paolo Ruffini e Claudio Cappon, secondo i magistrati della Corte dei Conti Masi, pur di allontanare dirigenti sgraditi, avrebbe prodotto cause di lavoro costose e votate al fallimento.\nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a 695.466 euro.\nHa suscitato molte polemiche il suo intervento del 27 gennaio 2011 nella trasmissione Annozero, via telefono, per criticare l'impostazione della trasmissione. Molto critico nei suoi confronti \u00e8 stato il commentatore Aldo Grasso sul sito del Corriere della Sera.\nFin dalla sua nomina \u00e8 stato oggetto di forti critiche per una gestione accusata di \"partigianeria\" della tv pubblica. Fra i vari comportamenti discutibili che gli sono ascritti, l'ultimo \u00e8 quello legato alla firma del contratto di assunzione di Giada Kulyte (in arte Rasa Kulyte) per la trasmissione Il lotto alle otto.\nNel marzo 2010 viene coinvolto nello scandalo del \"Trani-Gate\", sulle telefonate tra Masi e Berlusconi intercettate dalla procura di Trani.\nAlla Consap e Igea Banca.\nHa lasciato la Direzione generale della RAI il 2 maggio 2011 (gli \u00e8 succeduta Lorenza Lei) e Masi \u00e8 stato nominato amministratore delegato della Consap. Sar\u00e0 riconfermato per altre due volte sino al 2019. Nel frattempo \u00e8 nominato anche presidente di Igea Banca, nata nel 2015 con uno sportello a Roma e tre in Sicilia dopo aver acquisito la commissariata Popolare dell'Etna: nel 2019 acquisisce la storica banca dei Torlonia, Banca del Fucino, con una situazione economica molto compromessa.\nIl 23 dicembre 2020 \u00e8 stato nominato Presidente della Consap."}
{"id": "2284343", "revid": "767487", "url": "https://it.wikipedia.org/wiki?curid=2284343", "title": "Gianni Nocenzi", "text": "Insieme al fratello Vittorio \u00e8 stato il fondatore del Banco del Mutuo Soccorso, ma nel 1985 ha lasciato il gruppo per intraprendere una nuova strada protesa verso la ricerca dell'aspetto tecnologico della musica, in particolare sui mezzi di produzione dell'audio e la creazione dei suoni."}
{"id": "2284345", "revid": "80598", "url": "https://it.wikipedia.org/wiki?curid=2284345", "title": "Valentina (serie televisiva 1989)", "text": "Valentina \u00e8 una serie televisiva prodotta in Italia da Reteitalia in coproduzione franco-spagnola, ed ispirata all'omonimo fumetto di Guido Crepax. \u00c8 stata trasmessa fra il 29 settembre 1989 e il 22 dicembre 1989 su Italia 1.\nNel ruolo della protagonista fu scelta l'allora esordiente Demetra Hampton, doppiata da Claudia Balboni.\nIl ruolo del protagonista maschile fu affidato a Russel Case (doppiato da Dario Penne), che interpreta il ruolo di Philip Rembrant, il compagno di Valentina. L'attore appare in tutte le puntate ad eccezione dell'episodio \"Farfalle\".\nNel cast, in ruoli minori, figurano anche Sabrina Ferilli, Kim Rossi Stuart, Antonello Fassari, Giorgio Tirabassi, Eva Robin's, Andrea Liberovici, Assumpta Serna, Ricky Gianco, Beatrice Palme, Andrea Prodan, Eleonora Vallone, John Karlsen.\nLa serie \u00e8 stata trasmessa nuovamente da Mediaset Extra dal 27 novembre 2010 in seconda serata.\nTrama.\nLe vicende ruotano intorno alle indagini della fotografa Valentina Rosselli, relative ad intrighi e misteri nei quali finisce invischiata a causa della sua curiosit\u00e0. Nelle indagini Valentina \u00e8 spesso coadiuvata dall'antiquario Philip Rembrant, con il quale condivide un'ambigua relazione sentimentale.\nHome video.\nNel 2008 i tredici episodi componenti la serie sono stati raccolti in un cofanetto di tre DVD, edito dalla Mondo Home Entertainment."}
{"id": "2284350", "revid": "125431374", "url": "https://it.wikipedia.org/wiki?curid=2284350", "title": "Vallio (Roncade)", "text": "Vallio \u00e8 una frazione di Roncade, in provincia di Treviso.\nGeografia fisica.\nVallio \u00e8 situata a 3 km a nord-est del capoluogo comunale,(Roncade) sorgendo lungo il fiume omonimo. Si trova inoltre in prossimit\u00e0 dei confini con Monastier di Treviso (nord-est) e Meolo (sud-est).\nStoria.\n\u00c8 uno degli abitati pi\u00f9 antichi del comune e viene citata per la prima volta in una bolla di papa Eugenio III del 1152: vi \u00e8 ricordata la chiesa di San Nicol\u00f2, pieve matrice delle altre chiese roncadesi. Si \u00e8 ipotizzato dunque che qui in et\u00e0 romana sorgesse un \"vicus\", al quale fu associata una chiesa poco dopo la fondazione della vicina abbazia di Monastier (VII-VIII secolo).\nL'abitato decadde nel XIV secolo in seguito a pestilenze e alluvioni (come quelle del 1330 e del 1362). Il territorio, assieme al titolo di pieve, pass\u00f2 alla chiesa di San Cipriano.\nLa zona fu bonificata e ripopolata solo nel Cinquecento grazie all'interessamento della famiglia patrizia dei Pesaro. La chiesa, ricostruita gi\u00e0 nel Quattrocento, fu per tre secoli oggetto di rivendicazioni da parte degli abitanti di Vallio, che intendevano ristabilire il titolo di pieve \"sottratto\" da San Cipriano.\nMonumenti e luoghi d'interesse.\nLa chiesa parrocchiale si trova sulla riva del fiume Vallio ed \u00e8 intitolata a San Nicola di Bari e conserva l'organo di Gaetano Callido suonato per molti anni da Andrea Lucchesi."}
{"id": "2284361", "revid": "119654400", "url": "https://it.wikipedia.org/wiki?curid=2284361", "title": "Alberto Ruggieri", "text": "Biografia.\nDiplomato al Liceo Artistico e all'Accademia di Belle Arti di Roma, inizia l'attivit\u00e0 di illustratore nella seconda met\u00e0 degli anni ottanta.\nLe sue immagini appaiono su giornali e magazine (\"La Repubblica\", \"Il Corriere della Sera\", \"L'Espresso\") in Italia e nel resto del mondo. \nIllustra libri per ragazzi e copertine di libri. \nNegli anni novanta \u00e8 autore di storie a fumetti pubblicate da \"Frigidaire\" e \"Il Grifo\"'.\nIllustra diversi libri per zagazzi.\nHa ricevuto numerosi riconoscimenti tra cui:\nHa esposto i suoi lavori in mostre personali e collettive in Italia e all'estero.\nInsegna illustrazione presso l'Istituto Europeo di Design di Roma."}
{"id": "2284363", "revid": "123491064", "url": "https://it.wikipedia.org/wiki?curid=2284363", "title": "Amiga 1500", "text": "Il Commodore Amiga 1500 o Commodore A1500, comunemente conosciuto come Amiga 1500 o A1500, \u00e8 un personal computer della Commodore International basato sulla piattaforma Amiga.\nL'Amiga 1500 \u00e8 stato commercializzato nel 1990 esclusivamente nel Regno Unito.\nDescrizione.\nL'Amiga 1500 si presenta in case desktop con due periferiche in dotazione: una tastiera alfanumerica e un mouse a due tasti. Il display video, necessario per il funzionamento dell'Amiga 1500, non \u00e8 compreso.\nL'Amiga 1500 \u00e8 un'Amiga 2000 dotato di serie di due floppy disk drive da 3,5\" DS/DD (double sided/double density) invece che uno."}
{"id": "2284364", "revid": "223378", "url": "https://it.wikipedia.org/wiki?curid=2284364", "title": "Thomas J.Hilfiger", "text": ""}
{"id": "2284366", "revid": "599013", "url": "https://it.wikipedia.org/wiki?curid=2284366", "title": "F\u00e9renc Pusk\u00e1s", "text": ""}
{"id": "2284367", "revid": "22475", "url": "https://it.wikipedia.org/wiki?curid=2284367", "title": "Tommy Hilfiger (azienda)", "text": "La Tommy Hilfiger Licensing LCC, pi\u00f9 nota col nome Tommy Hilfiger, \u00e8 una casa di moda statunitense, fondata dallo stilista Tommy Hilfiger e facente parte del gruppo statunitense PVH. L'azienda produce abbigliamento, jeans e fragranze. L'azienda \u00e8 stata fondata nel 1985 e la merce del marchio \u00e8 venduta nei grandi magazzini e in oltre 2000 negozi al dettaglio indipendenti in 100 paesi. Nel 2006, la societ\u00e0 di private equity Apax Partners ha acquisito la societ\u00e0 per circa 1,6 miliardi di dollari. Nel marzo 2010, PVH Corp.(allora noto come Phillips-Van Heusen) ha acquistato l'azienda.\nDaniel Grieder \u00e8 stato nominato CEO nel luglio 2014, mentre il fondatore Tommy Hilfiger rimane il designer principale dell'azienda, guidando i team di progettazione e supervisionando l'intero processo creativo. Le vendite globali nella vendita al dettaglio attraverso il marchio sono state di 6,4 miliardi di dollari nel 2013, e 6,7 miliardi di dollari nel 2014.\nStoria.\nBackground e fondazione (anni '60-'90).\nLa carriera di Tommy Hilfiger nella moda \u00e8 iniziata nel 1968, quando ha co-fondato un negozio di abbigliamento e dischi chiamato People's Place nello stato di New York. Utilizzando $150 che aveva risparmiato lavorando in una stazione di servizio come denaro per l'avvio, ha supervisionato l'espansione dell'azienda in una catena di dieci negozi. Nonostante l'incontro con il successo iniziale, People's Place dichiar\u00f2 bancarotta nel 1977. Nel 1979, Hilfiger si trasfer\u00ec a New York City per intraprendere la carriera di stilista, lavorando per diverse etichette tra cui Jordache Jeans.\nAll'inizio degli anni '80, ha incontrato Mohan Murjani, un magnate tessile indiano che sperava di lanciare una linea di abbigliamento maschile. Con il sostegno di Murjani nel 1985, Hilfiger ha debuttato con la sua prima collezione esclusiva, che comprendeva versioni modernizzate di camicie button-down, pantaloni chino e altri stili classici preppy. L'atteggiamento casual e giovanile di questi primi modelli rimarrebbe un tratto caratteristico delle successive collezioni dell'azienda. La nuova linea di abbigliamento ha fatto il suo debutto con una campagna di marketing di alto profilo, che includeva un grande cartellone pubblicitario a Times Square dell'inserzionista George Lois.\nIl marchio Tommy Hilfiger ha lasciato Murjani International nel 1989, con Silas Chou invece che fornisce sostegno finanziario. Quell'anno, Lawrence Stroll e Joel Horowitz, entrambi ex dirigenti di Ralph Lauren, furono assunti come dirigenti della neonata societ\u00e0 Tommy Hilfiger, Inc., che inizialmente si occupava di abbigliamento sportivo casual maschile.\nCrescita di popolarit\u00e0 e linee di prodotti (anni '90).\nLa Tommy Hilfiger Corporation \u00e8 diventata pubblica nel 1992. Dopo aver ottenuto la licenza per Pepe Jeans USA nel 1995, nel 1996 Tommy Hilfiger Inc. ha iniziato a distribuire anche abbigliamento femminile. Entro la fine dell'anno successivo Hilfiger aveva aperto il suo primo negozio a Beverly Hills, seguito da un negozio a Londra nel 1998. L'azienda lanci\u00f2 la sua linea di letti e bagni nel 1998.\nNel corso degli anni 1990 la societ\u00e0 di divisione marketing ha lavorato in tandem con la musica popolare del settore, e gi\u00e0 nel 1993 era Hilfiger sponsor ufficiale per Pete Townshend 's Psychoderelict tour. All'inizio degli anni '90 \u00e8 entrato di moda un look da uomo pi\u00f9 ampio e meno sartoriale e Hilfiger ha dato ai suoi vestiti una vestibilit\u00e0 pi\u00f9 rilassata. Man mano che gli stili pi\u00f9 spaziosi con loghi oversize divennero popolari tra gli artisti hip-hop tra la met\u00e0 e la fine degli anni '90, lo stile di abbigliamento di Hilfiger divenne sempre pi\u00f9 popolare sia nella scena \"preppy\" americana che come moda hip hop, e quando Snoop Dogg indossava una felpa Hilfiger durante un'apparizione al \"Saturday Night Live\" negli anni '90, \u00e8 andata esaurita nei negozi di New York City il giorno successivo. Inoltre, Hilfiger corteggiava il nuovo mercato hip hop e rapper come Puffy e Coolio camminavano durante le sue sfilate. Con collezioni spesso influenzate dalla moda delle sottoculture musicali, gli abiti sono anche commercializzati in relazione all'industria musicale, e l'icona americana dell'R&amp;B Aaliyah divenne la tanto pubblicizzata portavoce di Tommy Hilfiger Corporation nel 1997. La societ\u00e0 in seguito sponsorizzer\u00e0 il progetto di Sheryl Crow \"If It Makes You Happy\" tour nel 1997, quello di Britney Spears nel 1999, \"Baby One More Time Tour\", e il tour Freedom del 1999 di Lenny Kravitz.\nCrescita oltremare e acquisizione di Apax Partners (anni 2000).\nL'abbigliamento intimo femminile \u00e8 stato introdotto nel 2001. Dopo che le vendite e il reddito netto hanno vacillato nel 2001, le vendite dell'azienda nel 2002 sono state pari a 1,87 miliardi di dollari. Complessivamente tra il 2000 e il 2009, le vendite sono scivolate da circa $1,9 miliardi a $ 700 milioni. Durante lo stesso periodo di tempo, tuttavia, le vendite europee di Hilfiger sono aumentate costantemente fino a $1,13 miliardi. Nel 2003, il dirigente di Hilfiger Fred Gehring e Hilfiger hanno deciso di investire ulteriormente nel crescente pubblico estero del marchio, concentrandosi nuovamente sullo stile originale del marchio, \"classico americano cool\", e disegnando i vestiti fuori da New York City. Gehring ha inoltre adattato il modello di business alla cultura del retail europea, perseguendo partnership con grandi magazzini europei e con boutique pi\u00f9 piccole, firmandone 4.500 in 15 paesi. Hilfiger ha anche cercato di mantenere l'esclusivit\u00e0 del marchio di design dell'etichetta Hilfiger firmando un accordo per distribuire le linee Hilfiger pi\u00f9 vendute solo da Macy's.\nHilfiger ha approvato prodotti come True Star, una fragranza, che \u00e8 stata rilasciata nel 2004 con Beyonc\u00e9 come poster girl. True Star ha vinto un FiFi Award per la migliore nuova fragranza commerciale. Entro il 2004, la societ\u00e0 Tommy Hilfiger Corporation aveva un fatturato di circa 1,8 miliardi di dollari e 5.400 dipendenti. Nel 2006, Tommy Hilfiger ha venduto Tommy Hilfiger Inc. per 1,6 miliardi di dollari, o 16,80 dollari per azione, ad Apax Partners, una societ\u00e0 di investimenti privati. Dopo l'acquisizione, Gehring ha assunto il controllo della sede americana di Tommy Hilfiger e dell'Europa. Gehring e Hilfiger si sono concentrati negli Stati Uniti sulla redditizia linea principale di abbigliamento sportivo e le vendite negli Stati Uniti hanno iniziato a crescere nel 2010.\nAcquisizione di Phillips-Van Heusen e anni recenti (2010-2020).\nNel marzo 2010, Phillips-Van Heusen (PVH Corp.) ha acquistato la Tommy Hilfiger Corporation per $3 miliardi, in un accordo che era quasi sette volte quello che PVH aveva pagato per Calvin Klein nel 2003. Fred Gehring, che ha lanciato la divisione europea di Hilfiger nel 1996, ha assunto il ruolo di CEO di Hilfiger. Le vendite globali nella vendita al dettaglio del marchio nel 2013 sono state di 6,4 miliardi di dollari, e 6,7 miliardi di dollari nel 2014. Daniel Grieder \u00e8 stato nominato CEO di Tommy Hilfiger Group nel luglio 2014. L'ex CEO Gehring \u00e8 stato nominato presidente esecutivo di Tommy Hilfiger Group ed \u00e8 stato nominato vice presidente di PVH.\nNel gennaio 2015 Tommy Hilfiger ha inaugurato uno showroom di vendita digitale presso la sua sede di New York City, che secondo la pubblicazione \"WGSN\" avrebbe \"trasformato il tradizionale processo di acquisto\". Con l'intenzione di aprire showroom in altre citt\u00e0, Hilfiger ha descritto lo showroom come \"un'innovazione del processo di ordinazione con potenziali di risparmio sui costi lungo l'intera catena del valore\". Gehring si \u00e8 dimesso dalla carica di presidente del Tommy Hilfiger Group nell'agosto 2015, sebbene abbia mantenuto il suo ruolo in PVH. Tommy Hilfiger rimane il designer principale dell'azienda, guidando i team di progettazione e supervisionando l'intero processo creativo.\nNel 2020, PVH ha annunciato che, come parte della propria politica sul benessere degli animali, la societ\u00e0 non utilizza pelli esotiche e ne avrebbe vietato l'uso nelle collezioni Tommy Hilfiger quando \"il nostro aggiornamento annuale di tale politica verr\u00e0 rilasciato\".\nMarchi.\nL'azienda produce diverse linee, suddivise secondo il target di clientela:\nVi sono, poi, alcune linee dismesse:\nPromozione.\nIl marchio \"Tommy Hilfiger\" ha sponsorizzato varie squadre di Formula 1, fra cui il Team Lotus nei primi anni '90 e la Ferrari agli inizi del 2000. Dal 2018 \u00e8 sponsor del team Mercedes.\nCondizioni dei lavoratori.\nAlla fine degli anni '90, Tommy Hilfiger e altre grandi aziende tessili americane come Calvin Klein e Sears erano imputati in una causa collettiva sostenendo che i vestiti di lusso venivano fabbricati in condizioni di sfruttamento a Saipan. Dopo un accordo di gruppo che non ammetteva alcuna responsabilit\u00e0, nel marzo 2000, Tommy Hilfiger si offr\u00ec volontario per consentire la supervisione indipendente della loro produzione sull'isola. Nel marzo 2012, ABC ha trasmesso un rapporto secondo cui 29 lavoratori erano morti in un incendio in una fabbrica nel 2011 in Bangladesh, con la Tommy Hilfiger Corporation inclusa tra i clienti della fabbrica. PVH Corp. ha emesso un comunicato stampa in risposta, affermando che avrebbe impegnato $1 milione in un programma di due anni per facilitare i programmi di sicurezza. La societ\u00e0, tuttavia, ha annunciato che non avrebbe abbandonato la sua produzione in Bangladesh, con il CEO di PVH Emanuel Chirico che ha affermato che il marchio stava invece \"cercando una soluzione globale\" e rimanendo negli stabilimenti per influenzare il cambiamento, come \"\u00e8 necessario avere una voce al tavolo per ottenere le modifiche apportate mentre procedi.\" Tommy Hilfiger in seguito firm\u00f2 un accordo sulla sicurezza del Bangladesh insieme ad altri ottanta rivenditori occidentali, con l'obiettivo di proteggere i sindacalisti.\nNel 2014 PVH stava effettuando una consulenza sugli investimenti in Etiopia in relazione a Tommy Hilfiger e Calvin Klein, con i diritti dei lavoratori tra i principali punti di discussione. Nel 2016, il Comitato indiano dei Paesi Bassi (ICN) ha riferito che i lavoratori tessili a Bangalore lavoravano in condizioni simili alla schiavit\u00f9. Le aziende di abbigliamento H&amp;M, Inditex, C&amp;A e PVH si sono impegnate pubblicamente a \"migliorare la vita dei lavoratori a Bengaluru\" dopo il rapporto, mentre PVH ha anche annunciato che indagher\u00e0 in modo indipendente e stabilir\u00e0 nuove linee guida per i suoi fornitori.\nLocalit\u00e0.\nCon una sede centrale ad Amsterdam, la Tommy Hilfiger Corporation ha negozi monomarca globali nelle seguenti sette localit\u00e0:\nOltre ai flagship store, gli anchor store si trovano nelle citt\u00e0 di Amsterdam, Pechino, Berlino, Bogot\u00e1, Buenos Aires, Cannes, Colonia, Dublino, Firenze, Francoforte, Amburgo, Praga, Helsinki, Hong Kong, Istanbul, Londra, Lussemburgo, Madrid, Citt\u00e0 del Messico, Miami, Milano, Montr\u00e9al, Moscow, Mumbai, Munich, New York City, Osaka, Panama City, Punta del Este, Santiago, S\u00e3o Paulo, Seoul, Shanghai, Singapore, Sydney, Tel Aviv, Vancouver, Vienna, Marbella e Zurigo. L'azienda gestisce spesso centinaia di negozi nei paesi pi\u00f9 grandi e la controllata Tommy Hilfiger Japan Corp., ad esempio, gestisce 170 negozi con 1.000 dipendenti nel 2014. Nel 2015, il marchio ha lanciato il suo primo negozio in Thailandia.\nTommy Hilfiger ha 48 negozi in Turchia. Si trovano nelle citt\u00e0 di Istanbul, Ankara, Izmir, Antalya, Ayd\u0131n, Mu\u011fla, Adana, Kocaeli, Afyonkarahisar, Bal\u0131kesir, Bursa, Denizli, Kayseri, Mersin, Gaziantep, Konya, Samsun, Trabzon e Diyarbak\u0131r.\nRiconoscimenti.\nDi seguito \u00e8 riportato un elenco selezionato di premi e riconoscimenti vinti dalla Tommy Hilfiger Corporation:"}
{"id": "2284375", "revid": "999533", "url": "https://it.wikipedia.org/wiki?curid=2284375", "title": "Gran Premio di San Marino 1984", "text": "Il Gran Premio di San Marino 1984 \u00e8 stata la quarta prova della stagione 1984 del Campionato mondiale di Formula 1. Si \u00e8 corsa domenica 6 maggio 1984 sul Circuito Dino Ferrari di Imola. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 dell'undicesimo successo nel mondiale. Ha preceduto sul traguardo il connazionale Ren\u00e9 Arnoux su Ferrari e l'italiano Elio De Angelis, su Lotus-Renault.\n\u00c8 stato l'unico Gran Premio di Formula 1 che ha visto Ayrton Senna fallire la qualificazione.\nVigilia.\nAspetti tecnici.\nLa Scuderia Ferrari torn\u00f2 a utilizzare il vecchio sistema d'iniezione, abbandonato nel Gran Premio del Belgio, e anche gli scarichi del 1983. A seguito delle varie rotture del motore, la Brabham test\u00f2 un nuovo tipo di carburante. Gli scarsi risultati portarono l'Arrows e l'ATS, le altre due scuderie che utilizzavano il motore BMW, decisero di non seguire la stessa strada. L'Arrows affid\u00f2 l'A7, a motore turbo, a Marc Surer, dopo che nella gara di Zolder era stata usata dal compagno di team Boutsen. La Toleman decise ancora di proseguire nell'impiego della TG183B, e rimand\u00f2 l'esordio per la TG184, testata in Belgio.\nLa Toleman accus\u00f2 la Pirelli, fornitrice degli pneumatici, per la scarsa qualit\u00e0 delle gomme fornite. Inoltre, il team britannico, chiedeva, alla casa italiana, 250.000 dollari, per le spese sostenute nei test effettuati a Kyalami. A seguito del disaccordo la scuderia britannica non pot\u00e9 provare al venerd\u00ec, e solo l'intervento di Bernie Ecclestone sblocc\u00f2 la situazione, con la Pirelli che support\u00f2 la Toleman per il resto del \"weekend\". Dal gran premio successivo, in Francia, la Toleman pass\u00f2 a gomme Michelin.\nAspetti sportivi.\nL'Osella, present\u00f2 due vetture, con l'esordio dell'austriaco Jo Gartner, che aveva un contratto per disputare otto gare europee (di cui sette nella seconda parte di stagione). A causa dell'incidente di Kyalami, in cui Piercarlo Ghinzani aveva distrutto la prima delle vetture con motore turbo, la scuderia torinese dovette presentarsi con due vetture diverse: una FA1/F turbo, per lo stesso Ghinzani, e una vecchia FA1/E, con motore V12 aspirato, per Gartner. Entrambe comunque motorizzate dall'Alfa Romeo.\nRiccardo Patrese festeggi\u00f2 il centesimo gran premio nel mondiale.\nI prezzi dei biglietti, per seguire il gran premio, andavano dalle 11.500 lire per la zona \"circolare\", alle 120.000 lire per la tribuna. Alla curva della \"Tosa\" venne installato, per la prima volta, un megaschermo, al fine di agevolare i tifosi nel comprendere l'andamento della gara. La Rai dot\u00f2 l'elicottero, usato delle riprese, di un nuovo tipo di telecamera, che consentiva di zoomare senza che le immagini fossero distorte.\nQualifiche.\nResoconto.\nDopo le nuvole del mattino, la pioggia rovin\u00f2 le prove ufficiali del venerd\u00ec pomeriggio. Sono negli ultimi dieci minuti della sessione, con la pista che si stava asciugando, i piloti ottennero dei tempi validi. Il pi\u00f9 veloce fu Nelson Piquet, in 1'35\"493, davanti ad Alain Prost, staccato di due decimi, e Patrick Tambay, lontano sette decimi dal brasiliano. Quarto fu Andrea De Cesaris, primo degli italiani. Ren\u00e9 Arnoux chiuse col decimo tempo (il tempo migliore gli fu levato in quanto ottenuto a sessione gi\u00e0 terminata), mentre l'altro ferrarista, Alboreto, fu solo ventiquattresimo. Con la vettura titolare il pilota milanese si trov\u00f2 senza benzina, mentre col muletto fu vittima di una panne al sistema di pescaggio del carburante.\nAnche al sabato la pista fu rovinata dalla pioggia, che per\u00f2 termin\u00f2 e consent\u00ec al tracciato di asciugarsi verso la fine della sessione. I piloti dovettero cos\u00ec attendere gli ultimi istanti per fissare i tempi migliori: il primo a tentare l'uso di gomme \"slick\" fu Warwick, che abbass\u00f2 subito di 17 secondi il tempo sul giro, scatenando cos\u00ec tutti gli altri piloti.\nNelson Piquet, in 1'28\"517, nuovo record della pista, fu capace di strappare la decima \"pole position\" nel mondiale di F1, precedendo di un decimo Alain Prost. Keke Rosberg sal\u00ec in terza posizione, precedendo Derek Warwick; Tambay, l'altro pilota della Renault, a causa della rottura del turbo, chiuse solo quattordicesimo. Ren\u00e9 Arnoux, dopo aver rotto una turbina chiuse sesto, dietro a Niki Lauda, mentre l'altro ferrarista, Alboreto, chiuse col tredicesimo tempo, dopo un ennesimo stop dovuto alla carenza di carburante. Manfred Winkelhock, settimo, fu il migliore delle vetture gommate dalla Pirelli. La Toleman, protagonista di una \"querelle\" con la casa milanese, riusc\u00ec a qualificare il solo Johnny Cecotto, mentre Ayrton Senna, penalizzato anche da un problema all'alimentazione, non ottenne la qualificazione, per l'unica volta nella sua carriera in F1.\nRisultati.\nI risultati delle qualifiche furono i seguenti:\nGara.\nResoconto.\nDopo la pioggia del sabato notte, la gara si svolse su pista asciutta e cielo coperto. Keke Rosberg affront\u00f2 la gara col muletto, dopo una perdita d'acqua verificatasi prima del giro di formazione. Pi\u00f9 sfortunato fu Andrea De Cesaris che ebbe dei problemi alla pressione della benzina, non riuscendo a schierarsi in griglia in tempo, e dovette partire dalla \"pit line\".\nAlain Prost e Nelson Piquet ebbero una buona partenza, col francese che gi\u00e0 al \"Tamburello\" si ritrov\u00f2 al comando della gara. Rosberg ebbe invece dei problemi e fin\u00ec per bloccare i piloti partiti dietro di lui. Niki Lauda manc\u00f2 una marcia al via e perse diverse posizioni. Jonathan Palmer, invece, rimase fermo sulla griglia e pot\u00e9 partire solo grazie all'intervento dei commissari. Sempre nel primo giro si ritirarono Fran\u00e7ois Hesnault, dopo un contatto con Laffite, e Patrick Tambay, che alla \"Tosa\" fu tamponato da Eddie Cheever.\nAl termine del giro, dietro a Prost e Piquet, si trovavano Derek Warwick, Ren\u00e9 Arnoux, Manfred Winkelhock, seguiti da tre piloti italiani: Alboreto, Patrese e De Angelis. Al terzo giro Alboreto pass\u00f2 anche Winkelhock. Il pilota tedesco funse un po' da tappo per i piloti alle sue spalle, mentre Patrese, afflitto da un guaio al motore, si ritir\u00f2 al giro 7.\nNiki Lauda pass\u00f2 Winkelhock al giro 8, e inizi\u00f2 ad avvicinarsi alle due Ferrari. Al dodicesimo giro l'austriaco della McLaren attacc\u00f2 Alboreto alla \"Villeneuve\", ma il pilota milanese fu capace di tenere la posizione, solo fino alla \"Piratella\", quando Lauda complet\u00f2 il sorpasso. Ancora un giro, e Lauda pass\u00f2 anche Arnoux.\nL'austriaco sembrava poter, velocemente, riportarsi nelle posizioni comando, quando, al giro 16 abbandon\u00f2 per una rottura del motore. Nello stesso giro Teo Fabi prese la sesta posizione a Winkelhock.\nProst comandava la gara in tranquillit\u00e0, quando, al giro 20, un problema ai freni lo mand\u00f2 in testacoda. Il francese riusc\u00ec a salvare la vettura e a proseguire il gran premio al comando. Un giro dopo Ren\u00e9 Arnoux effettu\u00f2 la sua sosta, rientrando in gara sesto. Al venticinquesimo giro ci fu il ritiro dell'altro ferrarista, Alboreto, per un problema al propulsore.\nNelson Piquet, al giro 27, pass\u00f2 Warwick, installandosi al secondo posto. Poco dopo, Elio De Angelis, sesto, effettu\u00f2 la sosta per il cambio gomme, rientrando solo decimo in gara. Per il leader della gara, Prost, la sosta giunse al trentesimo passaggio. Non perse il comando al rientro in gara. Dopo Nelson Piquet, secondo, si trovavano Derek Warwick e Ren\u00e9 Arnoux, che al giro 31 aveva passato Fabi. Seguivano Andrea De Cesaris, Martin Brundle ed Elio De Angelis.\nWarwick decise di abbassare la pressione del turbo, per limitare i consumi, ma questo penalizz\u00f2 il cambio, che perse la quarta marcia. Ci\u00f2 lo port\u00f2 a cedere, al giro 40, il terzo posto ad Arnoux, che lo pass\u00f2 al \"Tamburello\". Al quarantanovesimo giro si ritirarono le due Brabham di Piquet e Fabi, entrambe per problemi al turbo. Arnoux scal\u00f2 secondo, mentre De Cesaris si trov\u00f2 quarto, seguito da De Angelis, Cheever, Bellof e Brundle.\nI problemi di Warwick proseguirono, tanto che cedette la terza posizione a Andrea De Cesaris, al giro 51, e la quarta a Elio De Angelis, un giro dopo. Dopo il cambio gomme, al giro 56, Stefan Bellof cedette la settima posizione al compagno di team, Martin Brundle. La gara del britannico s'interruppe poco dopo, per la rottura di un tubo dell'alimentazione.\nA un giro dal termine Andrea De Cesaris si ritir\u00f2 per l'assenza di benzina, venendo passato da diversi piloti. Nell'ultimo giro si trovarono senza benzina anche Eddie Cheever ed Elio De Angelis, che mantenne per\u00f2 il terzo posto.\nAlain Prost vinse per l'undicesima volta nel mondiale, davanti a Ren\u00e9 Arnoux ed Elio De Angelis. Vennero poi classificati Derek Warwick, Stefan Bellof, Thierry Boutsen ed Andrea De Cesaris. Bellof sar\u00e0 poi squalificato per i fatti riguardanti la Tyrrell.\nRisultati.\nI risultati del gran premio furono i seguenti:\nDecisioni della FISA.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 port\u00f2 a una redistribuzione dei punti, in quanto Stefan Bellof si era classificato quinto: Thierry Boutsen scal\u00f2 quinto, mentre Andrea De Cesaris si trov\u00f2 sesto; l'altro pilota della Tyrrell, Martin Brundle, si era classificato fuori dalla zona dei punti."}
{"id": "2284376", "revid": "483550", "url": "https://it.wikipedia.org/wiki?curid=2284376", "title": "Maria Teresa di Thurn und Taxis", "text": "Biografia.\nAppartenne alla famiglia dei principi Thurn und Taxis, in origine addetta al servizio postale nel Sacro Romano Impero e poi promossa a nobile famiglia dal XVII secolo.\nEra la terza figlia del principe Carlo Alessandro di Thurn und Taxis e della moglie, Teresa di Meclemburgo-Strelitz. Nelle sue vene scorreva anche il sangue dei W\u00fcrttemberg essendo suo bisnonno paterno il duca Carlo I Alessandro di W\u00fcrttemberg.\nVenne data in sposa al principe Paolo III Antonio Esterh\u00e1zy di Galantha, diplomatico ungherese presso la corte degli Asburgo. Il matrimonio venne celebrato a Ratisbona il 18 giugno 1812. Esterh\u00e1zy era un apprezzato diplomatico, al cui fianco Maria Teresa si fece ammirare dai contemporanei nel contesto del Congresso di Vienna.\nDivenne principessa consorte di Gal\u00e1ntha nel 1833 alla morte del suocero Nicola II Esterh\u00e1zy di Galantha.\nDiede al marito tre figli:\nQuest'ultimo, il futuro principe Nicola III, sarebbe riuscito nell'impresa di risanare le disastrate finanze di casa Esterh\u00e1zy."}
{"id": "2284377", "revid": "57342", "url": "https://it.wikipedia.org/wiki?curid=2284377", "title": "Allan Davis", "text": "Carriera.\nGli esordi e i primi anni nel professionismo.\nDavis inizi\u00f2 a praticare il ciclismo all'et\u00e0 di dieci anni e nel 1998 fu eletto ciclista junior dell'anno in Australia. Selezionato della squadra nazionale juniores, partecip\u00f2 ai Campionati mondiali di categoria, in cui si classific\u00f2 settimo e sesto nel 2000 e nel 2001.\nDopo due anni nella squadra United Water-AIS, a fine 2001 Davis si trasfer\u00ec in Europa per gareggiare nella squadra giovanile della Mapei, la Mapei-Quick Step-Latexco: con questa formazione mostr\u00f2 le sue qualit\u00e0 di velocista, vincendo una tappa al Giro del Capo. L'anno successivo pass\u00f2 alla spagnola ONCE, ottenne il secondo posto nel campionato nazionale e nel Trofeo Mallorca e vinse il Trofeo Alc\u00fadia e una tappa del Circuit de la Sarthe. Selezionato per i campionati del mondo, concluse dodicesimo nella prova in linea.\n2004-2006: le stagioni alla Liberty Seguros.\nInizi\u00f2 la stagione 2004 (tra le file della Liberty Seguros, ex ONCE) con la vittoria del Trofeo Mallorca e del Trofeo Pollen\u00e7a, poi partecip\u00f2 per la prima volta alla Milano-Sanremo, che termin\u00f2 venticinquesimo. In giugno vinse una frazione del Giro di Germania. Al Tour de Pologne, in settembre, vinse una tappa e chiuse al quinto posto della classifica generale, dimostrando di non essere esclusivamente un velocista. Qualche settimana pi\u00f9 tardi si riconferm\u00f2 ad alto livello, piazzandosi al quinto posto ai campionati del mondo di Verona. Successivamente arriv\u00f2 quarto alla Parigi-Tours e vinse il Giro del Piemonte.\nIl 2005 di Davis inizi\u00f2 con il secondo posto al Tour Down Under, seguito dalla vittoria di due tappe alla Vuelta a Murcia, poi una alla Vuelta a Arag\u00f3n, che chiuse al sesto posto, e, in agosto, una tappa all'Eneco Tour. Partecip\u00f2 anche al suo secondo Tour de France, dove arriv\u00f2 quinto nella classifica a punti con 130 punti, preceduto dal norvegese Thor Hushovd, dai connazionali Stuart O'Grady e Robbie McEwen e dal kazako Aleksandr Vinokurov. Dopo il Tour, termin\u00f2 terzo alla HEW Cyclassics di Amburgo, dietro Filippo Pozzato e Luca Paolini. Qualche mese pi\u00f9 tardi concluse nuovamente terzo alla Parigi-Tours, dietro a Erik Zabel e Daniele Bennati.\nNel gennaio 2006 vinse due tappe al Tour Down Under, ma a questo segu\u00ec una prima met\u00e0 di stagione deludente. In giugno il suo nome fu coinvolto nell\"'Operaci\u00f3n Puerto\": Davis venne per\u00f2 presto scagionato dalla giustizia spagnola. Nonostante questo, le conseguenze dell'inchiesta segnarono la sua carriera: la Liberty Seguros fu dismessa e, malgrado il talento dimostrato, Davis ebbe grandi difficolt\u00e0 nel trovare una nuova squadra. Venne per\u00f2 ingaggiato dalla Discovery Channel per la stagione seguente.\n2007-2012: gli ultimi anni e il bronzo mondiale.\nNel 2007 conquist\u00f2 una tappa alla Volta Ciclista a Catalunya e cinque tappe al Tour of Qinghai Lake in Cina, oltre alla classifica a punti; si classific\u00f2 inoltre secondo alla Milano-Sanremo, battuto allo sprint da \u00d3scar Freire. Nel 2008 pass\u00f2 alla Mitsubishi-Jartazi. In stagione ottenne buoni risultati al Tour Down Under (fece sua una tappa) oltre a diversi piazzamenti tra Francia e Belgio; nel settembre dello stesso anno si accas\u00f2 comunque alla Quick Step, vincendo una frazione e la classifica a punti al Tour de Pologne, e centrando anche il terzo posto alla Vattenfall Cyclassics di Amburgo dietro ai connazionali Robbie McEwen e Mark Renshaw.\nNel 2009, sempre con la Quick Step, vinse tre tappe, la classifica a punti e quella generale al Tour Down Under. Si classific\u00f2 poi quarto alla Milano-Sanremo e alla Vattenfall Cyclassics, mentre al Giro d'Italia sal\u00ec sul podio di tappa in tre occasioni. Nel 2010 si trasfer\u00ec all'Astana. In stagione ottenne i risultati pi\u00f9 importanti nel mese di ottobre: prima si aggiudic\u00f2 la medaglia di bronzo in linea ai campionati del mondo di Melbourne, preceduto in volata da Thor Hushovd e Matti Breschel, poi vinse la medaglia d'oro in linea ai Giochi del Commonwealth di Delhi, battendo allo sprint Hayden Roulston e David Millar.\nDopo un 2011 privo di risultati importanti, nel 2012 si accas\u00f2 alla neonata formazione australiana GreenEDGE, ma in stagione non and\u00f2 oltre tre podi di tappa alla Vuelta a Espa\u00f1a e numerosi piazzamenti in volata in gare minori; si classific\u00f2 comunque sesto nella gara in linea dei campionati del mondo di Valkenburg.\nNel febbraio del 2014, non trovando ingaggio dopo la fine del contratto con la Orica-GreenEDGE, annuncia il ritiro dall'attivit\u00e0 agonistica."}
{"id": "2284379", "revid": "648716", "url": "https://it.wikipedia.org/wiki?curid=2284379", "title": "Sindrome postflebitica", "text": " \nPer sindrome postflebitica in campo medico si intende un insufficiente ritorno venoso accompagnato da sintomi, nel caso fossero assenti si parla di insufficienza venosa cronica.\nEpidemiologia.\nFra le persone affette da Insufficienza venosa cronica la sindrome interessa sino a 2/3 delle persone a seconda degli studi.\nEziologia.\nIn condizioni normali il flusso del sangue \u00e8 garantito dalla contrazione dei muscoli del polpacci e dalle valvole venose che spingono il sangue sino al cuore, un'ostruzione venosa porta all'insufficienza. Fra le patologie che portano all'insufficienza la pi\u00f9 comune \u00e8 la trombosi venosa profonda.\nSintomatologia.\nFra le manifestazioni ritroviamo: crampi, sensazioni di stanchezza e di pienezza, sino a parestesie alle gambe.\nEsami.\nIn passato erano ritenute sufficienti anamnesi ed esame obiettivo, in tempi recenti si \u00e8 dato un punteggio ai vari sintomi. "}
{"id": "2284382", "revid": "287204", "url": "https://it.wikipedia.org/wiki?curid=2284382", "title": "Per servizi speciali", "text": "Per servizi speciali (\"For Special Services\") \u00e8 un romanzo del 1982 di John Gardner, il secondo di una trilogia dedicata da questo scrittore alla prosecuzione della avventure di James Bond ideato da Ian Fleming.\nNegli anni quaranta il generale William Donovan commission\u00f2 a Ian Fleming la preparazione di un documento sui protocolli di comunicazione tra le agenzie di Servizi Segreti. Come apprezzamento per il lavoro svolto, il generale gli regal\u00f2 un revolver della Colt con l'iscrizione \"For special services\". Lo scrittore John Edmund Gardner ha scelto quella dedica come titolo della sua seconda avventura nella serie di James Bond che segna il ritorno della SPECTRE.\nTrama.\nM, registrati i sospetti di James Bond sull'esistenza della SPECTRE dietro ad una serie di dirottamenti aerei, assegna al suo agente migliore un servizio speciale in collaborazione con la CIA. Bond affianca l'agente americana Cedar, figlia del suo miglior amico Felix Leiter, che indaga su Marcus Bismaquer: uno stravagante produttore di gelati che ha costruito un misterioso ranch in un immenso parco del Texas. I due si fingono proprietari di antiche stampe per attrarre l'attenzione dell'imprenditore in una delle sue principali passioni. A New York e a Washington, prima subiscono degli attentati da Mike Mazzard, uno dei tirapiedi di Bismaquer, quindi sono ufficialmente invitati nel ranch.\nA casa propria, Markus e la moglie Nena si dimostrano gentili. Nena in particolare, donna bellissima ma con un seno solo, inizia una relazione con Bond. L'agente segreto trova il tempo di sfidare Walter Luxor, il socio di Bismaquer, in una sfida automobilistica nel circuito della tenuta. Riesce anche a compiere delle indagini e ad intrufolarsi nel centro congressi proprio durante una riunione della SPECTRE, durante la quale scopre dell'esistenza di un capo che si fa ancora chiamare Blofeld. Quindi sente Walter Luxor raccontare un piano per consegnare una partita di gelati alla mensa militare di Mont Cherokee, al fine di drogare un gran numero di dipendenti per renderli disponibili a consegnare documentazione sui satelliti di difesa americani.\nCerca di scappare dal ranch ma \u00e8 ripreso dalle persone di Luxor ed \u00e8 sottoposto ad un lavaggio del cervello. Dopo la procedura Bond \u00e8 convinto di essere un'importante carica militare statunitense chiamata a fare un sopralluogo alla base sul Mont Cherokee. Parte per la missione con Mazzard e Luxor. In realt\u00e0 il trattamento non ha avuto effetto per l'intervento di qualcuno nella tenuta, durante la cura, e l'agente uccide Mazzard un attimo prima che siano consegnati i piani segreti. Ne segue una battaglia in cui gli uomini di Bismaquer vengono sconfitti. Nena raggiunge il Monte Cherokee in elicottero dopo essere sfuggita dal ranch, ed accompagna 007 in una casa di Bismaquer in mezzo ad una palude in Louisiana.\nBond e Nena si intrattengono amorevolmente, aspettando l'arrivo del padrone di casa. Ma, quando arriva, Bond scopre che era stato lui, attratto sessualmente dall'agente segreto, a cercare di salvarlo dal lavaggio di cervello. Nena, che in realt\u00e0 \u00e8 figlia ed erede di Blofeld, uccide il marito ed \u00e8 a sua volte gettata nella gabbia dei pitoni da 007. L'agente \u00e8 infine raggiunto e tratto in salvo da Felix Leiter in compagnia della figlia."}
{"id": "2284393", "revid": "1566286", "url": "https://it.wikipedia.org/wiki?curid=2284393", "title": "Tahmoh Penikett", "text": "\u00c8 conosciuto soprattutto per il ruolo di Karl \"Helo\" Agathon nella serie televisiva di fantascienza \"Battlestar Galactica\".\nPenikett \u00e8 apparso come co-protagonista nella serie televisiva \"Dollhouse\", una produzione di Joss Whedon per la FOX e nella serie Supernatural nel panni dell'angelo Gadreel."}
{"id": "2284396", "revid": "1573940", "url": "https://it.wikipedia.org/wiki?curid=2284396", "title": "\u053b", "text": "La \u053b, minuscolo \u056b, \u00e8 l'undicesima lettera dell'alfabeto armeno. Il suo nome \u00e8 \u056b\u0576\u056b, \"ini\" (armeno ).\nRappresenta foneticamente la vocale chiusa anteriore non arrotondata ."}
{"id": "2284397", "revid": "330183", "url": "https://it.wikipedia.org/wiki?curid=2284397", "title": "Calessino", "text": ""}
{"id": "2284398", "revid": "330183", "url": "https://it.wikipedia.org/wiki?curid=2284398", "title": "Calessa", "text": ""}
{"id": "2284400", "revid": "984922", "url": "https://it.wikipedia.org/wiki?curid=2284400", "title": "Peter Fischer (sciatore)", "text": "Biografia.\nSciatore specialista della discesa libera, Peter Fischer ottenne il suo primo risultato di rilievo in Coppa del Mondo il 9 marzo 1975 sul tracciato statunitense di Jackson Hole giungendo 8\u00ba. L'anno seguente venne convocato per i XII Giochi olimpici invernali di , sua unica presenza olimpica, dove concluse 15\u00ba.\nIl 13 marzo 1977 conquist\u00f2 l'unico podio di carriera, nonch\u00e9 ultimo piazzamento in Coppa del Mondo, con il 3\u00ba posto ottenuto a Heavenly Valley alle spalle degli austriaci Bartl Gensbichler e Ernst Winkler. Ottenne l'ultimo piazzamento della sua attivit\u00e0 agonistica il 29 gennaio 1978 piazzandosi 15\u00ba ai Mondiali tenutisi sulle nevi di casa di Garmisch-Partenkirchen."}
{"id": "2284401", "revid": "599013", "url": "https://it.wikipedia.org/wiki?curid=2284401", "title": "Gilmar Popoca", "text": "Carriera.\nClub.\nCon il Flamengo ha vinto due campionati brasiliani, due Ta\u00e7a Guanabara e un Campionato Carioca. Gioc\u00f2 due partite di Copa do Brasil con il Sampaio Corr\u00eaa nel 1998 contro il San Paolo, suo vecchio club; il doppio scontro si concluse con l'eliminazione del Sampaio Corr\u00eaa.\nNazionale.\nCon la Nazionale di calcio del Brasile ha giocato durante il Mondiale U-20 1983 e durante , aggiudicandosi il titolo nella prima competizione e la medaglia d'argento nella seconda."}
{"id": "2284406", "revid": "1573940", "url": "https://it.wikipedia.org/wiki?curid=2284406", "title": "\u053c", "text": "La \u053c, minuscolo \u056c, \u00e8 la dodicesima lettera dell'alfabeto armeno. Il suo nome in ortografia tradizionale \u00e8 \u056c\u056b\u0582\u0576, \"liwn\" (pronuncia: ), mentre in ortografia riformata \u00e8 \u056c\u0575\u0578\u0582\u0576, \"lyown\" (pronuncia: ).\nRappresenta foneticamente la consonante laterale alveolare ."}
{"id": "2284415", "revid": "110157", "url": "https://it.wikipedia.org/wiki?curid=2284415", "title": "Ad\u00e1cs", "text": "Ad\u00e1cs \u00e8 un comune dell'Ungheria di 2.944 abitanti (dati 2001). \u00c8 situato nella provincia di Heves."}
{"id": "2284416", "revid": "76963", "url": "https://it.wikipedia.org/wiki?curid=2284416", "title": "Grace Park", "text": "\u00c8 conosciuta soprattutto per la parte di Sharon Valerii (e le diverse varianti di Numero Otto), un cylon umanoide in \"Battlestar Galactica\", nel ruolo di Shannon Ng nella teen soap \"Edgemont\" e nel ruolo di Kono nella fiction poliziesca \"Hawaii Five-0\".\nBiografia.\nNata a Los Angeles, si \u00e8 trasferita in Canada con la famiglia quando aveva solo 22 mesi di vita. Parla inglese e comprende la lingua coreana. Dal 2005 vive a Vancouver con il marito Phil Kim.\nLa sua carriera \u00e8 incominciata nel 2000 con la serie televisiva \"The Immortal\". \u00c8 stata protagonista di altre serie: \"Battlestar Galactica\", \"Edgemont\" e \"Hawaii Five-0\". Ha effettuato numerose apparizioni in altre serie televisive per un totale di venti apparizioni.\nNella sua carriera ha recitato al cinema, ricoprendo prevalentemente ruoli secondari."}
{"id": "2284421", "revid": "767487", "url": "https://it.wikipedia.org/wiki?curid=2284421", "title": "Aldebr\u0151", "text": "Aldebr\u0151 \u00e8 un comune dell'Ungheria di 805 abitanti (dati 2001). \u00c8 situato nella provincia di Heves."}
{"id": "2284424", "revid": "1305772", "url": "https://it.wikipedia.org/wiki?curid=2284424", "title": "Johann Baptist Spaur", "text": "Biografia.\nNato a Vienna nel 1777, Johann Baptist Spaur era figlio del conte Friedrich Franz Joseph Spaur (1756-1826), proveniente da una nobile famiglia trentina originaria di Merano che traeva origine del proprio cognome dal Castello di Sporo, poi germanizzato in Spaur. Egli aveva i titoli di Conte di Spaur, Pflaum e Valor.\nEgli, ancora giovane, intraprese la carriera diplomatica, con un indirizzo di studi di tipo giuridico, entrando in contatto con gli ambienti di corte di Vienna e divenendo Ciambellano di Francesco II dal 1805.\nPer merito dell'Imperatore venne assegnato all'amministrazione dei domini austriaci nel nord Italia come Governatore della provincia veneta a partire dal 1826, rimanendo in carica sino al 1840. Fu in questi anni che egli dovette sedare il tentativo insurrezionalista dei veneti, dopo la salita al potere di Ferdinando I nel 1835. Nel 1827 venne nominato Consigliere Intimo di Sua Maest\u00e0 Imperiale.\nSuccessivamente, venne spostato a Milano ove rimase in carica come governatore dal maggio del 1841 al 18 marzo 1848. In quest'ultimo anno venne costretto a dimettersi dalla propria carica a causa delle continue rivolte che portarono in quello stesso anno alla fondazione di un governo provvisorio nel capoluogo lombardo, retto da Gabrio Casati. In sua sostituzione intervenne il Conte Maximilian Karl Lamoral O'Donnell, fidato dell'Imperatore Francesco Giuseppe.\nRitiratosi a vita privata, si spense a Vienna nel 1852."}
{"id": "2284425", "revid": "287204", "url": "https://it.wikipedia.org/wiki?curid=2284425", "title": "Andornakt\u00e1lya", "text": "Andornakt\u00e1lya \u00e8 un comune dell'Ungheria di 2.685 abitanti (dati 2001). \u00c8 situato nella provincia di Heves."}
{"id": "2284426", "revid": "3178", "url": "https://it.wikipedia.org/wiki?curid=2284426", "title": "Zeta di Riemann", "text": ""}
{"id": "2284427", "revid": "1573940", "url": "https://it.wikipedia.org/wiki?curid=2284427", "title": "\u053d", "text": "La \u053d, minuscolo \u056d, \u00e8 la tredicesima lettera dell'alfabeto armeno. Il suo nome \u00e8 \u056d\u0565 o \u056d\u0567, \"xe\" (armeno: ).\nRappresenta foneticamente la consonante fricativa uvulare sorda ."}
{"id": "2284431", "revid": "1226", "url": "https://it.wikipedia.org/wiki?curid=2284431", "title": "Hard sf", "text": ""}
{"id": "2284439", "revid": "22785896", "url": "https://it.wikipedia.org/wiki?curid=2284439", "title": "Micro-A1", "text": ""}
{"id": "2284440", "revid": "599013", "url": "https://it.wikipedia.org/wiki?curid=2284440", "title": "Jo\u00e3o Leithardt Neto", "text": "Affetto da problemi di salute dal 2011, quando ha subito l'amputazione di un piede a seguito di un'infezione, \u00e8 scomparso nel 2015 all'et\u00e0 di 57 anni.\nCarriera.\nClub.\nDebutt\u00f2 con l'Internacional nel 1984, segnando 4 reti in 9 partite nel Ta\u00e7a de Ouro 1984. Passato al Flamengo, vinse un campionato brasiliano di calcio. Nel 1989 gioc\u00f2 con il Gr\u00eamio, vincendo la Copa do Brasil.\nNazionale.\nCon la Nazionale di calcio del Brasile ha giocato durante ."}
{"id": "2284444", "revid": "93685", "url": "https://it.wikipedia.org/wiki?curid=2284444", "title": "Rijksmuseum di Amsterdam", "text": ""}
{"id": "2284448", "revid": "599013", "url": "https://it.wikipedia.org/wiki?curid=2284448", "title": "Chiesa cattolica in Bangladesh", "text": "La Chiesa cattolica in Bangladesh \u00e8 parte della Chiesa cattolica universale in comunione con il vescovo di Roma, il papa.\nStoria.\nI primi missionari del Pontificio Istituto Missioni Estere sono arrivati nel 1855.\nOggi la Chiesa cattolica \u00e8 organizzata in due comunit\u00e0:\nIl 31 luglio 2009 per la prima volta un cattolico \u00e8 diventato ministro. Promod Mankin \u00e8 stato nominato infatti ministro della Cultura. Originario dell'etnia garo, Mankin ha 71 anni ed \u00e8 avvocato.\nSituazione.\nAttualmente in Bangladesh la Chiesa cattolica conta poco meno di 400.000 fedeli, pari allo 0,25% della popolazione.\nIl Paese \u00e8 a maggioranza islamica (89,7%) tuttavia \u00e8 uno dei pochi Paesi democratici nell'islam, con stampa libera e libert\u00e0 politica. La Costituzione dichiara l'islam religione di Stato, ma proclama libert\u00e0 di culto alle altre religioni. In Bangladesh cambiare religione \u00e8 consentito; non c'\u00e8 persecuzione contro i cristiani, questo spiega perch\u00e9 i missionari, 120 solo quelli italiani, possono lavorare liberamente tra la popolazione.\nOrganizzazione territoriale.\nDal punto di vista territoriale, la Chiesa cattolica in Bangladesh \u00e8 organizzata in due province ecclesiastiche, con due arcidiocesi metropolitane e sei diocesi suffraganee. Ognuna di queste circoscrizioni ha un vescovo di origine locale, e un centinaio di parrocchie, con una media di 300-500 fedeli ciascuna.\nLa capitale Dacca ha cinque parrocchie cattoliche: una in citt\u00e0, tre in periferia ed una a Uttara, enorme citt\u00e0 satellite con un milione di abitanti.\nNunziatura apostolica.\nLa nunziatura apostolica del Bangladesh \u00e8 stata istituita il 2 marzo 1973 con il breve \"Catholica Ecclesia\" di papa Paolo VI.\nConferenza episcopale.\nLa Conferenza dei Vescovi Cattolici del Bangladesh (\"Catholic Bishops' Conference of Bangladesh\") \u00e8 stata istituita nel 1971.\nElenco dei presidenti della Conferenza dei vescovi cattolici del Bangladesh:\nElenco dei vicepresidenti della Conferenza dei vescovi cattolici del Bangladesh:\nElenco dei segretari generali della Conferenza dei vescovi cattolici del Bangladesh:"}
{"id": "2284453", "revid": "6923", "url": "https://it.wikipedia.org/wiki?curid=2284453", "title": "Ben Gardane", "text": "Ben Gardane (), anche scritta come Ben Guerdane, \u00e8 una citt\u00e0 del sud della Tunisia, nel governatorato di M\u00e9denine.\nEssendo a 499 km da Tunisi ed a soli 32 km dal confine con la Libia dal villaggio libico di Ras Ajdir, inoltre \u00e8 la citt\u00e0 tunisina pi\u00f9 lontana dalla capitale.\n\u00c8 nota per la sua consistente popolazione di dromedari, valutata in 15.000 esemplari, alla quale \u00e8 dedicato un festival annuale che si tiene nel mese di giugno."}
{"id": "2284463", "revid": "125935576", "url": "https://it.wikipedia.org/wiki?curid=2284463", "title": "Intelligenza artificiale", "text": "Definizioni specifiche possono essere date focalizzandosi o sui processi interni di ragionamento o sul comportamento esterno del sistema intelligente e utilizzando come misura di efficacia o la somiglianza con il comportamento umano o con un comportamento ideale, detto razionale:\nL'intelligenza artificiale \u00e8 una disciplina dibattuta tra scienziati e filosofi poich\u00e9 manifesta aspetti etici oltre che teorici e pratici. Stephen Hawking nel 2014 ha messo in guardia riguardo ai pericoli dell'intelligenza artificiale, considerandola una minaccia per la sopravvivenza dell'umanit\u00e0.\nIl 2 agosto dello stesso anno anche Elon Musk ha twittato: \u00abDobbiamo essere super attenti all'intelligenza artificiale. Potenzialmente pi\u00f9 pericolosa del nucleare.\u00bb\nStoria.\nTradizione di ricerca.\nMolteplici furono i passi che portarono alla nascita di questa disciplina. Il primo, sia a livello di importanza sia di ordine cronologico, \u00e8 l\u2019avvento dei calcolatori e il continuo interesse rivolto a essi. Gi\u00e0 nel 1623, grazie a Willhelm Sickhart, si arriv\u00f2 a creare macchine in grado di effettuare calcoli matematici con numeri fino a sei cifre, anche se non in maniera autonoma. Nel 1642 Blaise Pascal costru\u00ec una macchina in grado di fare operazioni utilizzando il riporto automatico, mentre nel 1674 Gottfried Wilhelm von Leibniz cre\u00f2 una macchina in grado di effettuare la somma, la differenza e la moltiplicazione in maniera ricorsiva. Tra il 1834 e il 1837 Charles Babbage lavor\u00f2 al modello di una macchina chiamata \"macchina analitica\", le cui caratteristiche anticiparono in parte quelle dei moderni calcolatori. Nel ventesimo secolo l\u2019attenzione sui computer ritorn\u00f2 ad accendersi: nel 1937, ad esempio, Claude Shannon, all\u2019universit\u00e0 di Yale, mostr\u00f2 come l\u2019algebra booleana e le operazioni binarie potessero rappresentare il cambiamento circuitale all\u2019interno dei telefoni.\nUn ulteriore passo importante fu l\u2019articolo di Alan Turing redatto nel 1936, \"On Computable Numbers, With An Application To The Entscheidungsproblem\", che pone le basi per concetti quali calcolabilit\u00e0, computabilit\u00e0, macchina di Turing, definizioni cardine per i calcolatori sino ai giorni nostri. In seguito, nel 1943 McCulloch e Pitts crearono ci\u00f2 che viene ritenuto il primo lavoro inerente all\u2019intelligenza artificiale. Tale sistema impiega un modello di neuroni artificiali nel quale lo stato di tali neuroni pu\u00f2 essere \u201cacceso\u201d o \u201cspento,\u201d con un passaggio ad \u201cacceso\u201d in presenza di stimoli causati da un numero sufficiente di neuroni circostanti.\nMcCulloch e Pitts arrivarono quindi a mostrare, ad esempio, che qualsiasi funzione computabile pu\u00f2 essere rappresentata da qualche rete di neuroni, e che tutti i connettivi logici (\u201ce\u201d, \u201co\u201d, ...) possono essere implementati da una semplice struttura neurale.\nSette anni pi\u00f9 tardi, nel 1950, due studenti dell\u2019universit\u00e0 di Harvard, Marvin Minsky e Dean Edmonds, crearono quella che viene riconosciuta come la prima rete neurale artificiale, conosciuta con il nome di SNARC.\nLa nascita effettiva della disciplina (1956).\nNel 1956, nel New Hampshire, al Dartmouth College, si tenne un convegno al quale presero parte alcune delle figure di spicco del nascente campo della computazione dedicata allo sviluppo di sistemi intelligenti: John McCarthy, Marvin Minsky, Claude Shannon e Nathaniel Rochester. Su iniziativa di McCarthy, un team di dieci persone avrebbe dovuto creare in due mesi una macchina in grado di simulare ogni aspetto dell\u2019apprendimento e dell\u2019intelligenza umana. Ad aderire a tale iniziativa furono alcuni ricercatori, tra cui anche Trenchard More di Princeton, Arthur Samuel di IBM, e Ray Solomonoff e Oliver Selfridge del MIT. Nello stesso convegno, un'altra iniziativa catalizz\u00f2 l\u2019attenzione oltre al progetto di McCarthy: il programma di Allen Newell e Herbert Simon. Questi due ricercatori, a differenza di McCarthy, avevano gi\u00e0 un programma capace di qualche forma di ragionamento, conosciuto con il nome di \"Logic Theorist\", o LP, in grado di dimostrare teoremi partendo dai principi della matematica. Sempre nello stesso convegno, McCarthy introdusse l\u2019espressione \"intelligenza artificiale\", che segn\u00f2, in maniera indelebile, la nascita \"effettiva\" di tale disciplina, conferendole una natura propria.\nPrime grandi aspettative (1950-1965).\nIl programma creato da Newell e Simon permise loro di progredire e creare un programma chiamato \"General Problem Solver\", o GPS. A differenza del LP, il GPS fu ideato con lo scopo di imitare i processi di risoluzione dei problemi utilizzati dagli esseri umani (nello specifico la cosiddetta \"euristica mezzi-fini\"). Nei ristretti casi nel quale il programma poteva operare, si not\u00f2 che l\u2019approccio con il quale il programma considerava gli obiettivi e le azioni era assimilabile a un umano. Negli stessi anni, presso l\u2019IBM, Rochester con dei suoi colleghi cominci\u00f2 a sviluppare altri programmi capaci di ragionamento.\nNel 1959, Herbert Gelemter cre\u00f2 il \"Geometry Theorem Prover\", un programma in grado di dimostrare teoremi di geometria complessi.\nL\u2019anno precedente, presso il MIT, McCarthy diede un altro contributo al campo dell\u2019intelligenza artificiale definendo quello che per trent\u2019anni fu riconosciuto come il linguaggio di programmazione dominante per la realizzazione dei sistemi di intelligenza artificiale: il Lisp. Oltre a ci\u00f2, McCarthy scrisse un documento intitolato \"Programs with Common Sense\", nel quale descrive un programma ideale, chiamato \"Advice Taker\", che pu\u00f2 essere visto come il primo sistema intelligente completo. A differenza del LP e del GPS, l\"Advice Taker\" era progettato per trovare soluzioni a problemi di tipo diverso, ovvero non strettamente matematici.\nMinsky, durante il suo periodo al MIT, coordin\u00f2 la creazione di programmi per affrontare quelli che vengono chiamati \"micro mondi\", ovvero problemi limitati e descritti da asserzioni che richiedevano l\u2019utilizzo di ragionamento per essere risolti. Tra questi, il programma di James Slagle del 1963, SAINT, era in grado di risolvere problemi riguardo al calcolo integrale in forma chiusa, tipici del primo anno del college.\nPrime difficolt\u00e0 (1966-1969).\nTra le varie aspirazioni da parte dei ricercatori vi era principalmente quella di creare macchine in grado di esibire capacit\u00e0 di ragionamento simili a quelle umane. Ad esempio, Herbert Simon, nel 1957, stim\u00f2 che nel giro di dieci anni ci sarebbero state macchine in grado di competere con i campioni di scacchi (previsione che si avverer\u00e0, ma dopo quarant\u2019anni). Queste aspirazioni, per\u00f2, dovettero scontrarsi con alcune difficolt\u00e0: prime fra tutte, l\u2019assoluta mancanza di conoscenza semantica relativa ai domini trattati dalle macchine, in quanto la loro capacit\u00e0 di ragionamento si limitava a una mera manipolazione sintattica. A causa di questa difficolt\u00e0, nel 1966 il governo degli Stati Uniti d\u2019America interruppe i fondi per lo sviluppo delle macchine traduttrici. Un ulteriore problema fu l\u2019impossibilit\u00e0 del trattare molti problemi che l\u2019intelligenza artificiale si era proposta. Questo perch\u00e9 si riteneva che \u201cscalare\u201d le dimensioni di un problema fosse solo una questione di hardware e memoria.\nQuesto tipo di ottimismo fu presto spento quando i ricercatori fallirono nel dimostrare teoremi a partire da pi\u00f9 di una dozzina di assiomi. Si cap\u00ec quindi che il fatto di disporre di un algoritmo che, a livello teorico, fosse in grado di trovare una soluzione a un problema non significava che un corrispondente programma fosse in grado di calcolarla effettivamente a livello pratico. Un terzo tipo di difficolt\u00e0 furono le limitazioni alla base della logica, nel senso di ragionamento, dei calcolatori. Nel documento di Minsky e Papert, intitolato \"Perceptrons\" (1969), si mostr\u00f2 che, nonostante un percettrone (una semplice forma di rete neurale) fosse in grado di apprendere qualsiasi funzione potesse rappresentare, un percettrone con due input non era in grado di rappresentare una funzione che riconoscesse quando i due input sono diversi.\nSistemi basati sulla conoscenza (1969-1979).\nLe precedenti difficolt\u00e0 portarono a definire gli approcci adottati dalle macchine come \"approcci deboli\", necessitando quindi di una conoscenza maggiore inerente al campo di applicazione. Nel 1969, grazie a Ed Feigenbaum (studente di Herbert Simon), Bruce Buchanam e Joshua Lederberg, venne creato il programma DENDRAL. Tale programma era in grado, a partire dalle informazioni sulla massa molecolare ricavate da uno spettrometro, di ricostruire la struttura di una molecola. \nQuesto programma fu quindi il primo dei sistemi basati su un uso intensivo della conoscenza, che arrivarono pi\u00f9 tardi a inglobare tutti i concetti teorizzati da McCarthy per l\"Advice Taker\". Successivamente, Feigenbaum cominci\u00f2 insieme con altri ricercatori di Stanford l\"Heuristic Program Project\" (HPP), al fine di estendere gli scenari applicativi di questi sistemi, cominciando con il sistema MYCIN nell\u2019ambito delle diagnosi delle infezioni sanguigne. Si cominci\u00f2 quindi a teorizzare dei sistemi conosciuti come \"sistemi esperti\", ovvero in grado di possedere una conoscenza esperta in un determinato scenario di applicazione.\nDall\u2019ambiente accademico all\u2019industria (1980-1985).\nIl primo sistema di intelligenza artificiale utilizzato in ambito commerciale fu R1, utilizzato dalla Digital Equipment nel 1982. Lo scopo del programma era quello di aiutare a configurare gli ordini per nuovi computer. Nel 1986, fu in grado di far risparmiare alla compagnia 40 milioni di dollari all\u2019anno. Anche la DuPont utilizz\u00f2 sistemi simili, risparmiando circa dieci milioni di dollari all\u2019anno. Negli anni '80 dello scorso secolo, quasi ogni grande azienda americana aveva un proprio sistema esperto in operazione e stava studiando sistemi pi\u00f9 avanzati.\nNel 1981 in Giappone venne annunciato il progetto \"Fifth Generation\", un piano di dieci anni con l\u2019intento di costruire sistemi intelligenti basati su Prolog. In risposta, gli Stati Uniti d'America crearono la \"Microelectronics and Computer Technology Corporation\" (MCC), come consorzio di ricerca al fine di garantire la competitivit\u00e0 a livello nazionale. In Inghilterra, il rapporto Alvey recuper\u00f2 i fondi tagliati dal rapporto Lighthill, che nel 1973 port\u00f2 il governo britannico alla decisione di interrompere il supporto verso la ricerca nell'ambito dell'intelligenza artificiale. Questi progetti per\u00f2 non raggiunsero gli scopi previsti.\nL\u2019industria dell\u2019intelligenza artificiale raggiunse nel 1988 una cifra dell'ordine di miliardi di dollari, includendo centinaia di aziende che stavano creando sistemi esperti, robot e software e hardware specializzati in questi settori.\nIl ritorno delle reti neurali (1986-).\nA met\u00e0 degli anni ottanta dello scorso secolo fu reinventato l\u2019algoritmo di apprendimento per reti neurali chiamato \"back-propagation\", inizialmente ideato nel 1969 da Bryson e Ho. L\u2019algoritmo fu applicato a molti problemi relativi all\u2019apprendimento, inerenti sia al lato dell\u2019informatica sia a quello della psicologia. \nI cosiddetti modelli connessionisti per la realizzazione di sistemi intelligenti furono visti come alternative ai modelli simbolici ideati da Newell e Simon, da McCarthy e dai loro collaboratori.\nTali modelli cercarono di dare risposta a quelle domande alle quali i precedenti modelli non erano riusciti, ma in parte fallirono anch\u2019essi. Di conseguenza, i modelli basati sull\u2019approccio simbolico e quelli con un approccio connessionista furono visti come complementari.\nL\u2019intelligenza artificiale al giorno d\u2019oggi (1986-).\nAl giorno d\u2019oggi i sistemi intelligenti sono presenti in ogni campo, anche nelle attivit\u00e0 quotidiane e primeggiano nei giochi, come teorizzato anni prima dagli esponenti dell\u2019intelligenza artificiale.\nVi sono programmi che sono stati in grado di confrontarsi con campioni di scacchi, quali Deep Blue; altri che sono stati impiegati nelle missioni spaziali, come nel 1998 quando la NASA utilizz\u00f2 un programma chiamato \"Remote Agent\" in grado di gestire le attivit\u00e0 relative a un sistema spaziale; alcune auto sono oggi dotate di un sistema in grado di guidarle senza l\u2019uso di un conducente umano, quindi in maniera del tutto autonoma. \nNell\u2019ambito di scenari pi\u00f9 quotidiani si pensi, invece, ai termostati per il riscaldamento e l\u2019aria condizionata in grado di anticipare il cambio di temperatura, gestire i bisogni degli abitanti e di interagire con altri dispositivi. In campo economico, particolarmente sensibile al cambiamento \u00e8 il tasso di occupazione in generale, come nella tecnofinanza dove avviene la pi\u00f9 profonda rivoluzione.\nPrincipi di Asilomar.\nNel 2017 a seguito del convegno di esperti mondiali di intelligenza artificiale promosso dal Future of Life Institute \u00e8 stato redatto con ampissimo consenso un vademecum con 23 principi per affrontare le problematiche etiche, sociali, culturali e militari dell'IA. Il documento \u00e8 stato sottoscritto subito da oltre 800 esperti e in seguito da altre migliaia.\nCodice etico UE per l'intelligenza artificiale.\nPartendo dalla premessa per cui i governi devono garantire l\u2019impiego dell\u2019intelligenza artificiale nel massimo rispetto dell\u2019etica, nell\u2019aprile del 2019, l\u2019Unione Europea ha elaborato il suo codice etico, che contiene le linee guida su utilizzo e sviluppo di sistemi di intelligenza artificiale. Il documento, che \u00e8 stato predisposto da un gruppo di 52 esperti, rappresentati da informatici, ingegneri ma anche giuristi, filosofi, industriali, matematici, ha avuto un iter lungo e vari fasi di approfondimento.\nIl punto di partenza dell\u2019intero documento, e di tutti i principi giuridici che ne sono scaturiti, \u00e8 che l\u2019intelligenza artificiale deve avere l\u2019uomo al centro e deve essere al servizio del bene comune per migliorare il benessere e garantire la libert\u00e0. Per prima cosa il gruppo di esperti ha identificato le fondamenta giuridiche sulle quali il codice dovesse poggiare ricercandole nei Trattati UE, nella Carta dei Diritti e nella legge internazionale dei Diritti Umani. Da questa analisi sono stati individuati quei diritti inderogabili che, nell\u2019Unione Europea, devono essere rispettati per l\u2019intelligenza artificiale, vale a dire:\nA questo punto \u00e8 stato possibile dare indicazioni su quali fossero i principi etici da seguire nell\u2019Unione per garantire che i sistemi di intelligenza artificiale siano sfruttati in modo affidabile, ovvero rispetto per l\u2019autonomia dell\u2019uomo, prevenzione del danno, equit\u00e0 e correttezza.\nL\u2019ultima fase di lavoro del gruppo di esperti \u00e8 stata quella di redigere le linee guida UE del codice etico cui aziende, ricercatori e le comunit\u00e0 in generale dovranno attenersi e che rappresentano la traduzione operativa e la sintesi dei diritti fondamentali e dei principi sopra elencati.\nRicerca.\nIl problema complesso dello sviluppare sistemi che esibiscono comportamenti intelligenti \u00e8 stato affrontato operando una scomposizione in sotto-problemi, ognuno con uno specifico ambito di ricerca. Ogni sotto-problema consiste nello studiare particolari abilit\u00e0 e propriet\u00e0 che caratterizzano il sistema intelligente.\nRelativamente all'ambito di applicazione di un determinato sistema intelligente questo presenter\u00e0 soluzioni pi\u00f9 o meno evolute per ogni sotto-problema.\nIntelligenza artificiale forte e debole.\nUna primaria distinzione in seno alla ricerca nel campo dell'intelligenza artificiale \u00e8 quella di intelligenza artificiale debole e intelligenza artificiale forte a secondo che vengano riprodotte solo alcune o tutte le funzionalit\u00e0 della mente umana.\nDeduzione, ragionamento e problem solving.\nInizialmente i ricercatori si concentrarono sullo sviluppo di algoritmi che imitassero fedelmente i ragionamenti impiegati dagli esseri umani per risolvere giochi o realizzare deduzioni logiche in modo da poterli integrare all'interno dei sistemi intelligenti. \nTali algoritmi solitamente si basano su una rappresentazione simbolica dello stato del mondo e cercano sequenze di azioni che raggiungano uno stato desiderato. Evoluzioni di questi algoritmi vennero realizzati tenendo in considerazione aspetti pi\u00f9 complessi come l'incertezza o l'incompletezza delle informazioni, includendo concetti provenienti dalla probabilit\u00e0, dalla statistica e dall'economia.\nPer difficolt\u00e0 legate alla complessit\u00e0 intrinseca dei problemi in esame, gli algoritmi per la loro risoluzione possono a volte richiedere enormi risorse computazionali. L'ottimizzazione degli algoritmi ricopre una priorit\u00e0 assoluta all'interno della ricerca in questo ambito.\nRappresentazione della conoscenza.\nLa rappresentazione della conoscenza e l'ingegneria della conoscenza costituiscono contributi centrali per la ricerca nell'ambito dell'intelligenza artificiale.\nIn particolare, queste discipline si focalizzano su quale tipo di conoscenza \u00e8 necessario o opportuno integrare all'interno di un sistema intelligente, e sul come rappresentare i diversi tipi di informazione. Fra le cose che un sistema intelligente ha la necessit\u00e0 di rappresentare troviamo frequentemente: oggetti, propriet\u00e0, categorie e relazioni fra oggetti, situazioni, eventi, stati, tempo, cause ed effetti, conoscenza posseduta da altri. La rappresentazione e l'ingegneria della conoscenza vengono spesso associate alla disciplina filosofica dell'ontologia.\nLa conoscenza e la sua rappresentazione sono cruciali soprattutto per quella categoria di sistemi intelligenti che basano il loro comportamento su una estensiva rappresentazione esplicita della conoscenza dell'ambiente in cui operano.\nPianificazione.\nPer permettere ai sistemi intelligenti di prevedere e rappresentare stati del mondo futuri e per prendere decisioni al fine di raggiungere tali stati massimizzando il valore atteso delle azioni, essi devono essere in grado di definire degli obiettivi e di perseguirli.\nNei problemi classici di pianificazione, un sistema intelligente pu\u00f2 assumere di essere l'unica entit\u00e0 a operare nell'ambiente e pu\u00f2 essere assolutamente sicuro delle conseguenze di ogni azione compiuta. Se non \u00e8 l'unico attore nell'ambiente o se l'ambiente non \u00e8 deterministico un sistema intelligente deve costantemente monitorare il risultato delle proprie azioni e aggiornare le predizioni future e i propri piani.\nApprendimento.\nL'apprendimento automatico \u00e8 la disciplina che studia algoritmi capaci di migliorare automaticamente le proprie performance attraverso l'esperienza.\n\u00c8 stato un ambito di ricerca cruciale all'interno dell'intelligenza artificiale sin dalla sua nascita.\nL'apprendimento automatico \u00e8 particolarmente importante per lo sviluppo di sistemi intelligenti principalmente per tre motivi:\nElaborazione del linguaggio naturale.\nLa capacit\u00e0 di elaborare il linguaggio naturale fornisce ai sistemi intelligenti la possibilit\u00e0 di leggere e capire il linguaggio utilizzato dagli esseri umani. Questa capacit\u00e0 si dimostra essenziale in tutte le applicazioni dell'intelligenza artificiale che richiedano la ricerca di informazioni, la risposta a domande, la traduzione o l'analisi di testi.\nLa difficolt\u00e0 principale di questo processo \u00e8 l'intrinseca ambiguit\u00e0 che caratterizza i linguaggi naturali, per questo motivo le soluzioni richiedono un'estesa conoscenza del mondo e una notevole abilit\u00e0 nel manipolarlo.\nMovimento e manipolazione.\nLa robotica \u00e8 una disciplina strettamente correlata con l'intelligenza artificiale.\nI robot possono essere considerati sistemi intelligenti per tutti quei compiti che richiedono capacit\u00e0 di livello cognitivo per la manipolazione o lo spostamento di oggetti e per la locomozione, con i sotto-problemi della localizzazione (determinare la propria posizione e quella di altre entit\u00e0 nello spazio), della costruzione di mappe (apprendere le caratteristiche dello spazio circostante), e della pianificazione ed esecuzione dei movimenti.\nMetodi.\nAgente intelligente.\nIl concetto di agente intelligente (o \"agente razionale\") \u00e8 centrale in molti degli approcci pi\u00f9 comuni all'intelligenza artificiale.\nUn agente \u00e8 un'entit\u00e0 in grado di percepire l'ambiente attraverso l'utilizzo di sensori e in grado di agire sull'ambiente attraverso l'utilizzo di attuatori. Ogni agente \u00e8 quindi associato a una \"sequenza di percezioni\", intesa come la cronologia completa di tutti i rilevamenti effettuati da ciascun sensore, e a una \"funzione agente\", che specifica il comportamento dell'agente associando a ogni sequenza di percezioni un'azione da compiere.\nDefinita \"misura della performance\" una funzione che associa a ogni stato (o sequenza di stati) dell'ambiente un valore di utilit\u00e0, un agente \u00e8 intelligente (o \"razionale\") se per ogni possibile sequenza di percezioni la sua funzione agente lo porta a compiere sempre l'azione che massimizza il valore atteso della misura della performance, data la sua conoscenza definita dalla sequenza di percezioni stessa e dalla conoscenza integrata nell'agente.\nEsistono metodologie differenti per l'implementazione concreta della funzione agente, ciascuna pi\u00f9 o meno adatta al tipo di ambiente in cui \u00e8 posto l'agente.\nAgenti reattivi semplici.\nQuesta categoria di agenti seleziona l'azione da compiere sulla base della percezione corrente, ignorando completamente la cronologia delle percezioni.\nAgenti basati su modello.\nQuesta categoria di agenti \u00e8 caratterizzata dal mantenere uno stato interno che dipende dalla cronologia delle percezioni e contemporaneamente riflette alcuni degli aspetti dell'ambiente non osservati.\nL'aggiornamento dello stato richiede due tipi di conoscenza:\nAgenti basati su obiettivi.\nIn molte applicazioni, tenere traccia dello stato attuale dell'ambiente non \u00e8 sufficiente per determinare le azioni da compiere, ma l'agente necessita di informazioni che rappresentano situazioni desiderabili, che prendono il nome di obiettivi, o \"goal\". Questo tipo di agenti intelligenti \u00e8 quello in cui maggiormente vengono impiegati i concetti di pianificazione e ricerca per problem solving.\nAgenti basati su utilit\u00e0.\nIl concetto di \"goal\" da solo non \u00e8 sufficiente per ottenere dei comportamenti qualitativamente elevati in molte applicazioni, poich\u00e9 l'informazione contenuta pu\u00f2 essere utilizzata esclusivamente per distinguere gli stati desiderabili dagli stati non desiderabili. Attraverso il concetto di \"utilit\u00e0\" \u00e8 invece possibile caratterizzare in maniera precisa ogni stato, determinando quanto ogni stato \u00e8 utile al fine del buon comportamento dell\u2019agente.\nApplicazioni.\nL'intelligenza artificiale \u00e8 stata impiegata in un'ampia variet\u00e0 di campi e applicazioni come la medicina, il mercato azionario, la robotica, la legge, la ricerca scientifica e perfino i giocattoli. In alcune applicazioni, l'intelligenza artificiale si \u00e8 radicata a tal punto all'interno della societ\u00e0 o dell'industria da non essere pi\u00f9 percepita come intelligenza artificiale.\nAnche nel campo dell'informatica stessa, molte soluzioni sviluppate originariamente per rispondere a problemi o necessit\u00e0 dell'intelligenza artificiale sono state adottate da altre discipline e non vengono pi\u00f9 considerate parte dell'intelligenza artificiale. In particolare: time-sharing, interprete (informatica), interfaccia grafica, mouse, la struttura dati lista concatenata, la programmazione funzionale, la programmazione simbolica, la programmazione dinamica e la programmazione orientata agli oggetti.\nIl primo utilizzo dell'intelligenza artificiale nelle banche \u00e8 datato 1987 quando la Security Pacific National Bank negli USA organizz\u00f2 una task force per la prevenzione delle frodi legate all'utilizzo non autorizzato delle carte di credito. Attualmente, e non solo in ambito bancario, le reti neurali vengono utilizzate per identificare fenomeni non riconducibili a un comportamento nominale e che richiedono un intervento umano.\nLe reti neurali sono anche largamente impiegate per supportare le diagnosi mediche, e molte altre applicazioni sono attualmente in sviluppo, come ad esempio:\nL'intelligenza artificiale \u00e8 largamente utilizzata per la realizzazione di assistenti automatici online principalmente dalle compagnie telefoniche e di telecomunicazione, con l'intento di ridurre i costi di assunzione e formazione del personale.\nAnche nell'ambito dei trasporti l'utilizzo dell'intelligenza artificiale sta aumentando rapidamente. Applicazioni della logica fuzzy sono state impiegate nella realizzazione di cambi di velocit\u00e0 per le automobili. Le automobili a guida autonoma sviluppate da Google e Tesla fanno largamente uso di tecniche di intelligenza artificiale.\nL\u2019intelligenza artificiale viene anche impiegata nel campo della videosorveglianza. Gli algoritmi consentono il riconoscimento degli oggetti presenti nella scena al fine di generare allarmi.\nUltimo, ma non per importanza, \u00e8 l'applicazione di reti neurali complesse nella generazione di testi, o meglio, nella trasformazione di un \"input\" generalmente testuale in un \"output\" anch'esso espresso in caratteri. In particolar modo negli ultimi anni, OpenAI ha rilasciato numerose versioni del suo \"modello\" denominato GPT, il quale ha riscontrato notevole successo e scalpore. Attraverso questo modello basato su una particolare rete neurale, \u00e8 stato possibile generare dei racconti, riassumere automaticamente dei testi, tradurre in maniera sempre pi\u00f9 precisa da una lingua all'altra. Attraverso questa disciplina le applicazioni sono le pi\u00f9 disparate, tra cui, degno di nota e a forte impatto sociale, quello riguardo al binomio giornalismo e scrittura. Il Washington Post ad esempio, g\u00ec\u00e0 nel 2017 dichiar\u00f2 di aver pubblicato in un anno 850 news elaborate da un'intelligenza artificiale. Storykube sfrutta l'intelligenza artificiale a supporto della stesura di news e loro fact-checking. E infine il giornale canadese The Globe and Mail, interamente diretto da una intelligenza artificiale.\nIl mercato dell'intelligenza artificiale in Italia.\nIl mercato italiano dell'intelligenza artificiale si presenta ancora agli albori, ma le prospettive per il futuro sono positive: nel 2018 ha raggiunto un valore di 85 milioni di euro, una cifra che fa riferimento agli investimenti nello sviluppo e nell'implementazione di progetti come:\nPer capire il valore dell\u2019intelligenza artificiale nel contesto tecnologico italiano, \u00e8 sufficiente notare come si intreccia con altre tendenze digitali come la Cloud Transformation e l\u2019Internet of Things. Il primo rende scalabile l\u2019infrastruttura necessaria alla raccolta ed elaborazione dei dati, mentre il secondo crea dispositivi e sensori utili non solo per la raccolta dati ma anche per veicolare servizi basati sull\u2019IA.\nIl significato di IA per le aziende italiane.\nI media e le aziende stanno rivolgendo sempre pi\u00f9 l'attenzione verso il tema dell'intelligenza artificiale, ma questo talvolta comporta una visione poco chiara su questa tecnologia. Infatti, spesso le aziende ritengono che si tratti di una soluzione in grado di replicare completamente l\u2019intelligenza umana, ma questa definizione, che si rif\u00e0 all'approccio dell'intelligenza artificiale forte, ha poco a che fare con le applicazioni effettive di questa disciplina. D'altra parte, le aziende con una maggiore consapevolezza sul tema, ritengono che l'IA si definisca come un insieme di sistemi dotati di capacit\u00e0 tipiche degli esseri umani.\nIntelligenza artificiale e disoccupazione.\nUn grande problema economico legato all'implementazione di intelligenze artificiali nel mondo del lavoro \u00e8 la disoccupazione che essa inevitabilmente provoca. Sempre pi\u00f9 persone infatti perdono il lavoro perch\u00e9 un'IA li ha sostituiti.\nIl futuro dell'intelligenza artificiale in Italia.\nBench\u00e9 le aziende italiane nel complesso non abbiano ancora una visione omogenea sul tema, si individuano gi\u00e0 aree di sviluppo particolarmente interessanti:\nSi tratta di assistenti vocali intelligenti in grado di gestire oggetti intelligenti presenti in casa. Sono stati introdotti di recente, ma il loro mercato in Italia vale gi\u00e0 60 milioni di euro e il valore sembra destinato a crescere: in un futuro non troppo lontano, questi assistenti potrebbero fungere da canale con cui veicolare servizi e applicazioni legate al mondo dell\u2019AI, creando nuove opportunit\u00e0 di sviluppo per le aziende del settore.\nA questa categoria appartengono i collaborative robot e gli AGV (Automated Guided Vehicle). I primi collaborano con un operatore umano e sono in grado di adattare il proprio comportamento agli stimoli esterni, mentre i secondi si adattano all\u2019ambiente esterno muovendosi in autonomia, senza il supporto di guide fisiche o percorsi predeterminati.\nA questa categoria appartengono gli avatar degli Edugames oppure dei robot che all'interno dei musei, e altri luoghi dell'apprendimento, guidano i discenti-visitatori e fungere dai docenti-educatori artificiali.\nAI for Good.\n\"AI for Good\" \u00e8 la piattaforma informatica dell'ONU che ha l'obiettivo di promuovere il dialogo nella comunit\u00e0 scientifica finalizzato allo sviluppo di progetti concreti nell'ambito dell'intelligenza artificiale, mediante un uso etico e orientato al bene comune di questa famiglia di tecnologie.\nA partire dal 2017, \"AI for Good\" organizza ogni anno un evento globale, la cui quarta edizione \u00e8 fissata per il 21 settembre 2020 a Ginevra, in Svizzera. L'iniziativa operando in relazione a obiettivi di respiro globale, in particolare riguardo allo sviluppo sostenibile, e si propone di ottenere risultati pi\u00f9 immediati e concreti rispetto ai documenti programmatici e di indirizzo generalmente prodotti dai meeting dell'ONU.\nLe applicazioni di intelligenza artificiale sono state classificate in tre macrocategorie: AI per la Terra (\"AI for Earth\"), AI per fini umanitari (\"Humanitarian AI\") e AI per l'assistenza sanitaria (\"AI for Healthcare\").\nIl primo AI for Good Global Summit si \u00e8 tenuto dal 7 al 9 giugno 2017 a Ginevra \u00e8 stata la creazione di un focus group del'ITU-T in tema di apprendimento automatico per la tecnologia di connessione 5G.\nIl secondo AI for Good Global Summit si \u00e8 svolto dal 15 al 17 maggio 2018 presso la sede dell'ITU a Ginevra, e ha prodotto un totale di 35 progetti, anche in collaborazione con l'OMS per la categoria AI 4 Health (FG-AI4H).Fra i relatori erano presenti Roger Penrose e Samantha Cristoforetti. In tale occasione, \u00e8 stato attivato un repository dei progetti di AI for Goods e dei relativi esempi finalizzato agli obbiettivi dello sviluppo sostenibile, mentre l'ITU ha lanciato la rivista \"ICT Discoveries\", la cui prima edizione straordinaria \u00e8 stata dedicata all'intelligenza artificiale.\nIl terzo AI for Good Global Summit ha avuto luogo dal 28 maggio al 31 maggio 2019, sempre nella citt\u00e0 svizzera che \u00e8 sede dell'ONU, relativamente alle applicazioni civili e militari dell'AI nello spazio, quali ad esempio le previsioni meteorologiche affidabili entro un orizzonte temporale di 2 settimane, la previsione di asteroidi e corpi celesti in rotta di collisione con la Terra, il monitoraggio delle migrazioni animali di balene o specie in via di estinzione, la gestione satellitare di servizi basati sulla geolocalizzazione (come il controllo automatico di autoveicoli privi di guidatore).\nCritiche e controversie.\nUna maggiore attenzione \u00e8 rivolta alle implicazioni etiche, ambientali e sociali dell'intelligenza artificiale e alla necessit\u00e0 di aumentare la trasparenza e la responsabilit\u00e0 delle grandi aziende tecnologiche per i loro algoritmi. Le principali critiche si riferiscono a:\nDibattito filosofico.\nRispondere alla domanda \u201cPu\u00f2 una macchina pensare?\u201d \u00e8 dibattito tuttora aperto a causa di argomentazioni a favore (Daniel Dennett, Hilary Putnam, Roger Penrose) e contro (Hubert Dreyfus, John Searle, Gerald Edelman, Jerry Fodor) .\nEsistono due correnti filosofiche diverse che cercano di definire una macchina intelligente come prodotto della:\nNel 1950 Alan Turing, nel suo articolo \u201cComputing Machinery and Intelligence\u201d, porta il dibattito filosofico a un livello pi\u00f9 pragmatico, dando una definizione operativa di intelligenza basata su un test comportamentale inventato da lui stesso, chiamato \"The Imitation Game\" e ricordato anche come \"Test di Turing\".\nIl test si basa sull\u2019esistenza di tre stanze allineate in cui nella prima c\u2019\u00e8 un uomo e nell\u2019ultima una donna; in quella centrale invece risiede l\u2019interrogante. L\u2019uomo e la donna possono comunicare messaggi di testo solamente con l\u2019interrogatore scrivendo tramite una tastiera e leggendo tramite uno schermo. L\u2019obiettivo della donna \u00e8 quello di farsi identificare come donna, mentre quello dell\u2019uomo \u00e8 quello di trarre in inganno l\u2019interrogante, facendogli credere di essere una donna. \nIl gioco \u00e8 ripetuto una seconda volta, scambiando l\u2019uomo con una macchina.\nLa macchina \u00e8 definita come intelligente se la frequenza con cui l\u2019interrogante individua correttamente l\u2019uomo e la donna \u00e8 almeno la stessa con cui individua correttamente la macchina e la donna.\nUna macchina pu\u00f2 quindi ritenersi intelligente se e solo se si comporta come un essere umano, quindi solo se riesce a ingannare l\u2019interrogante come farebbe un uomo.\nIn seguito, John Searle descrive nell'articolo \"Minds, Brains and Programs\" un esperimento mentale contro l\u2019intelligenza artificiale forte, chiamato \u201cla stanza cinese\u201d. Egli vuole dimostrare che una macchina in grado di superare il test di Turing, non \u00e8 capace di capire cosa succede al suo interno; non \u00e8, quindi, cosciente di come agisce. L'esperimento consiste in una persona che conosce solo l\u2019inglese, munita di un libro di grammatica cinese scritto in inglese e vari fogli, alcuni bianchi e alcuni con dei simboli. La persona \u00e8 dentro alla stanza con una piccola finestra verso l\u2019esterno. Attraverso la finestra appaiono simboli indecifrabili. \nLa persona trova delle corrispondenze con i simboli del libro delle regole e segue le istruzioni. Le istruzioni possono includere scrivere simboli su un nuovo foglio, trovare nuovi simboli, ecc. Infine, questi fogli scritti verranno passati al mondo esterno, attraverso la finestra. Per un osservatore esterno, la macchina sta ricevendo simboli cinesi, li sta elaborando e sta rispondendo con altri simboli, esattamente come farebbe un uomo cosciente. In questo senso, secondo il test di Turing dovrebbe essere ritenuta intelligente. Il problema, che sottolinea Searle, \u00e8 che in realt\u00e0 al suo interno, niente della macchina conosce effettivamente il cinese, per cui non \u00e8 cosciente di quello che sta effettivamente facendo. Secondo Searle essa sta semplicemente seguendo un insieme di regole descritte nel libro. Secondo Daniel Dennett il dibattito rimane per\u00f2 aperto in quanto Searle non riesce a dimostrare pragmaticamente la sua tesi, dovendo far cos\u00ec ricorso alla intuizione.\nFantascienza.\nNelle opere di fantascienza l'intelligenza artificiale \u00e8 un tema ricorrente, come semplice elemento narrativo o come argomento centrale della storia. Generalmente \u00e8 presentata sotto forma di computer avanzati, robot o androidi. Il tema \u00e8 spesso legato a quello classico della ribellione della macchina, in cui un computer (nella maggior parte dei casi senziente) si rivolta contro gli esseri umani che l'avevano costruito.\nTra i computer senzienti rientrano ad esempio Multivac, presente in alcuni racconti di Isaac Asimov, paragonabile ai moderni sistemi di grid computing, e HAL 9000 del film \"\" (1968) di Stanley Kubrick. Invece Pensiero Profondo, nella \"Guida galattica per autostoppisti\", \u00e8 un'intelligenza artificiale capace di fornire la risposta alla \"domanda fondamentale sulla vita, l'universo e tutto quanto\". Nella serie cinematografica di \"Terminator\", il supercomputer Skynet \u00e8 presentato come un evolutissimo insieme di \"network\" che, costruiti dal Dipartimento della difesa degli Stati Uniti verso la fine della guerra fredda, finiranno per divenire un insieme autocosciente e intraprendere, al comando di un esercito di robot e \"cyborg\", una spietata guerra per lo sterminio della specie umana. Nel film \"Matrix\" le macchine intelligenti tengono in schiavit\u00f9 miliardi di esseri umani, per trarre da essi energia elettrica.\nOltre a quello del cinema e della televisione, anche il mondo dei cartoni animati e dei videogiochi ha sfruttato il tema dell'intelligenza artificiale. Un esempio \u00e8 Cortana, l'intelligenza artificiale presente nella saga di \"Halo\" (nome affidato da Microsoft anche alla propria assistente virtuale: Cortana su Windows 10).\nI robot o androidi senzienti sono anch'essi un classico. Nell'ipotesi che le macchine possano man mano diventare pi\u00f9 simili agli esseri umani, gli autori hanno ipotizzato macchine con enorme capacit\u00e0 di calcolo e dotate di personalit\u00e0. I \"robot positronici\" come il robot R. Daneel Olivaw del romanzo \"Fondazione\", Marvin l'androide paranoico, R2-D2 e C-3PO di \"Guerre stellari\", Data di \"\" e \"Chappie\" di \"Humandroid\" sono solo alcuni esempi tra i pi\u00f9 noti. Queste macchine si distinguono dai semplici robot per una personalit\u00e0 spiccata e \"umanizzata\", resa possibile da un'intelligenza artificiale estremamente evoluta."}
{"id": "2284464", "revid": "3732", "url": "https://it.wikipedia.org/wiki?curid=2284464", "title": "Santhal", "text": ""}
{"id": "2284468", "revid": "125123458", "url": "https://it.wikipedia.org/wiki?curid=2284468", "title": "Glossario MMORPG", "text": "Nell'ambito dei MMORPG si \u00e8 diffuso un gergo fatto di abbreviazioni, termini specifici e parole mutuate dall'inglese e italianizzate.\n0-9.\nArma ad una mano\nArma a due mani\nArma ad una mano da taglio/punta (es. spada a una mano)\nArma a due mani da taglio/punta (es. spada a due mani)\nArma a una mano da impatto\nArma a due mani da impatto\nArma a una mano perforante\nArma a due mani perforante\nArma a una mano avvelenata\nArma a due mani avvelenata\nB.\nI giochi B2P (\"buy to play\") richiedono l'acquisto del gioco a seguito del quale si \u00e8 liberi di giocare senza dover pagare un canone. Possono avere un Item Mall.\nC.\n1. \"Nome - Periodo di tempo di attesa per poter riutilizzare una spell (magia), abilit\u00e0 o item.\"\n1. \"Nome\" \u2013 Acronimo di \"Cone Area of Effect\": un incantesimo o altro effetto che influenza (ad esempio infligge danni) ad obiettivi entro un'area a forma di cono\nF.\nI giochi F2P o \"free to play\" sono gratuiti. Di solito hanno un Item mall dove si possono acquistare oggetti o altro con soldi reali.\nG.\nVedi grind\nAbbreviazione di \"Guild versus Guild\". Variante del PvP in cui predomina la guerra fra gilde. Le Gilde normalmente si aggregano a loro volta per alleanze dando vita a complesse attivit\u00e0 di politica, tradimenti e diplomazia.\nI.\nL'IM o \"item mall\" \u00e8 quasi sempre presente nei giochi F2P. Si utilizzano soldi reali per acquistare oggetti o altro utilizzabili in gioco.\nP.\nI giochi P2P (anche se l'abbreviazione \u00e8 ormai in disuso perch\u00e9 si confonde col significato pi\u00f9 diffuso di Peer-to-peer) o pay to play si possono utilizzare solo a fronte del pagamento di un canone.\nPlayer versus computer (giocatore contro il computer), che si divide in: PvE o PvM\nPlayer versus environment\nPlayer versus monster\nPlayer versus player\nPublic Test Server - server pubblico dove viene testata una nuova versione o patch del gioco prima del rilascio ufficiale.\nR.\nAbbreviazione di \"Realm versus Realm\". Variante del PvP raggruppato per reami. In questo caso i giocatori appartengono ad un Reame e possono attaccare solo personaggi di reami diversi in apposite zone denominate \"Zone di Frontiera\".\nTermine che significa Produrre pi\u00f9 volte qualcosa in gergo MMORPG si utilizza in realt\u00e0 quando si aspetta che un mostro rinasca dopo averlo ucciso per ri-ucciderlo di nuovo si dice appunto aspettare il respawn(in italiano spesso si utilizza il termine RE-POP, pop in quanto onomatopeico del rumore del popcorn quando esplode in similitudine alla comparsa improvvisa del mostro quando appunto respawna).\n(Run and Gun, in italiano \"corri e spara\") stile di combattimento nei MMORPG sparatutto che consiste, come dice il nome, nel correre in giro per la mappa di gioco per cercare gli avversari ed ucciderli senza per\u00f2 mai fermarsi.\n(Random Number Generator) metodologia di ottenimento risorse. Tale metodo consiste nella generazione casuale di un numero che, in base a dei valori uno dei quali ad esempio la fortuna, estrae da una tabella relativa ad un determinato evento una ricompensa.\n\u00c8 un modo particolare per affrontare un dungeon nel quale si ignorano i mob e si corre da punto di respawn a punto di respawn, in genere una volta arrivati in fondo i pg si fanno uccidere intenzionalmente e aspettano che tutti i mob siano tornati indietro nelle loro posizioni, cos\u00ec che una volta resuscitati tutti i giocatori si trovano velocemente in fondo al dung e posso dedicarsi al boss finale avendo consumato meno pozioni di vita. Per fare una \"run \"\u00e8 necessario che i pg conoscano il percorso migliore per arrivare il pi\u00f9 lontano possibile senza essere uccisi. Non \u00e8 un modo di fare un dungeon corretto ma sicuramente veloce e rischioso.\nRiempire nuovamente un inventario, un baule, uno zaino; appena svuotato, utilizzato (in giochi di farming).\nS.\nGiocatore che inganna gli altri rubando loro oggetti o denaro o il totale controllo dell'account in cui si ha il personaggio registrato.\n\u00c8 una qualsiasi tecnica o abilit\u00e0 magica, fisica, mentale di cui \u00e8 dotato un PG; pu\u00f2 essere di tipo benefico (ovvero il \"Buff\") o una tecnica atta all'attacco di un \"Mob\" o di un PG (quando ci si trova in \"PvP\"). Da questa parola deriva il verbo skillare.\nLo stun rappresenta il tempo in cui, con una determinata \"Spell\" di cui \u00e8 dotato un PG, si pu\u00f2 paralizzare l'avversario per un lasso di tempo.\n\u00c8 l'opposto di \"B&gt;\", lo si usa quando si ha l'intenzione di vendere un oggetto. Per esempio \"\"S&gt;\" armatura d'oro\u201d quando si sta tentando di vendere questo determinato oggetto e si sta invitando gli altri giocatori a acquistarlo."}
{"id": "2284470", "revid": "330183", "url": "https://it.wikipedia.org/wiki?curid=2284470", "title": "Calessi", "text": ""}
{"id": "2284476", "revid": "22356", "url": "https://it.wikipedia.org/wiki?curid=2284476", "title": "Alligatori", "text": ""}
{"id": "2284478", "revid": "22356", "url": "https://it.wikipedia.org/wiki?curid=2284478", "title": "Gaviali", "text": ""}
{"id": "2284479", "revid": "24989", "url": "https://it.wikipedia.org/wiki?curid=2284479", "title": "Autostrada A2 (Slovenia)", "text": "L'autostrada A2 (\"avtocesta A2 - Gorenjsko-dolenjska avtocesta\") \u00e8 un'arteria autostradale slovena lunga circa 175\u00a0km, che collega il Traforo delle Caravanche, facente parte dell'autostrada austriaca A11, con il valico sloveno-croato di Obre\u017eje, quindi con l'autostrada croata A3. L'opera \u00e8 iniziata nel 1981 \u00e8 stata completata il 28 ottobre 2011 con l'apertura del tratto tra Pera\u010dica e Podtabor (2,4\u00a0km).\nPermette l'attraversamento da nord-ovest verso sud-est della Slovenia, rappresentando la principale arteria di collegamento tra i paesi dell'ex Jugoslavia con l'Europa centrale. Nell'area urbana di Lubiana incrocia l'altra principale arteria del Paese, la A1.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "2284480", "revid": "767487", "url": "https://it.wikipedia.org/wiki?curid=2284480", "title": "Sheitan", "text": "Sheitan (\"Sheitan\") \u00e8 un film del 2006 diretto da Kim Chapiron.\nSi tratta di una pellicola horror che non esita a proporre immagini parossistiche e grottesche, ai limiti della pornografia, appartenente al filone del cosiddetto \"torture movie\" o \"torture porn\", sottogenere del cosiddetto \"splatter\". A differenza di analoghe pellicole americane (\"Hostel\" e \"Saw\" tra tutte) e francesi (\"Alta tensione\" e l'inedito \"A l'interieur\"), questo film, fortemente voluto anche dal protagonista Vincent Cassel, che lo ha pure prodotto, \u00e8 caratterizzato da un certe senso ironico, che lo colloca ai confini della commedia.\nIl film \u00e8 stato presentato nella selezione ufficiale del Toronto International Film Festival, edizione 2006.\nTrama.\nVigilia di Natale: quattro ragazzi parigini, dopo essersi fatti sbattere fuori malamente da una discoteca (Bart \u00e8 riuscito anche a rimediare una bottigliata sulla fronte), decidono di aggregarsi ad una ragazza appena conosciuta, Eve, che propone loro di trascorrere le imminenti feste natalizie nella casa di campagna dei suoi genitori, momentaneamente assenti.\nQuando arrivano sul posto, dopo un lungo viaggio dalla citt\u00e0, i ragazzi si trovano in un ambiente rurale che \u00e8 loro totalmente estraneo, dove non riescono ad ambientarsi. La vecchia fattoria \u00e8 abitata da un fattore rozzo e volgare, Joseph, sposato con una donna misteriosa che si mantiene sempre invisibile, chiusa nelle proprie stanze, e prossima a partorire. Inoltre il casolare, utilizzato dal padre di Eve per coltivare la sua macabra e grottesca passione per bambole e marionette, che sono collezionate un po' ovunque nella casa, \u00e8 frequentato da un'accolita eterogenea di giovani contadini del luogo, quasi tutti caratterizzati da menomazioni di tipo fisico o psicologico (in particolare da una disinibita disinvoltura sessuale).\nI protagonisti, pure abituati ad un'esistenza estrema e violenta, com'\u00e8 tipico della periferia della metropoli da cui provengono, si trovano subito in difficolt\u00e0 di fronte alle intemperanze folli e violente di Joseph e degli altri amici campagnoli di Eve. La stessa Eve tradisce ben presto anche lei un comportamento eccentrico ed una morbosa dipendenza dalle invadenti attenzioni del custode della casa, l'onnipresente Joseph. La breve vacanza natalizia diventa presto un incubo. Dai primi episodi di incomprensione e di imbarazzo, si passa presto a momenti di forte tensione, e poi di estrema violenza.\nAlla fine i ragazzi di Parigi scoprono che gli abitanti del casolare sono inclini a riti stregoneschi, tipici del folclore locale. Per scongiurare l'azione maligna del Diavolo (\"Sheitan\", che d\u00e0 il titolo al film, \u00e8 il nome in lingua araba di \"Satana\") sono pronti a celebrare persino sacrifici umani. Nessuno uscir\u00e0 del tutto incolume dalla vicenda.\nProduzione.\nIl film \u00e8 la prima opera prodotta da Vincent Cassel. La pellicola \u00e8 quindi prodotta dalla societ\u00e0 \"120 films\" dello stesso Cassel, in associazione con \"La Chauve-Souris\", casa di produzione di Eric N\u00e9v\u00e9, realizzatore di \"Dobermann\" e \"Agents secrets\".\nLa realizzazione si deve ad un collettivo francese di appassionati di cinema denominato \"Kourtrajm\u00e9\", fondato nel 1995 dal giovane regista della pellicola e che riunisce oggi 135 membri tra registi, attori, musicisti, cantanti, ballerini e grafici. Dice Cassel al proposito: \"Non \u00e8 necessario avere esperienza per essere capaci di realizzare un film. Basta essere disponibili, genuini, creativi, e possedere una piccola dose di umilt\u00e0. Tutti i componenti del collettivo Kourtrajm\u00e9 possiedono queste qualit\u00e0. Dunque si fa in fretta, una volta superata l'ansia iniziale di confrontarsi per la prima volta con un lungometraggio, a trovare il modo di divertirsi\" \nRegia.\nKim Chapiron (figlio di Christian Chapiron, co-sceneggiatore della pellicola) aveva realizzato in precedenza dei cortometraggi interpretati da Cassel, nei quali era comparso anche il regista e attore Mathieu Kassovitz.\nCast.\nIl cast \u00e8 interamente costituito da giovani promesse del cinema francese o da attori non professionisti. In ruoli cameo \u00e8 peraltro possibile riconoscere alcuni attori celebri, come Fran\u00e7ois Levantal o Monica Bellucci (moglie di Cassel), o come i cantanti rap Mokob\u00e9 e Oxmo Puccino. La Bellucci interpreta il ruolo di una vampira che appare nelle sequenze di un film horror in bianco e nero che i protagonisti guardano ad un certo punto alla televisione.\nDistribuzione.\nIn Italia il film ha trovato una modesta distribuzione dal 12 ottobre 2007, quasi due anni dopo l'uscita francese (del gennaio 2006), per poi approdare direttamente alla distribuzione nel mercato dell'home video il 5 febbraio 2008. Agli inizi del 2009 ne \u00e8 stato commercializzato il DVD per la distribuzione nelle edicole.\nAccoglienza.\n, che lo ha essenzialmente trovato derivativo di altre pellicole contemporanee horror (soprattutto i film del pi\u00f9 acclamato Alexandre Aja). "}
{"id": "2284483", "revid": "124692745", "url": "https://it.wikipedia.org/wiki?curid=2284483", "title": "Protettorato francese in Tunisia", "text": "Il Protettorato francese in Tunisia () fu istituito con il Trattato del Bardo del 12 maggio 1881 e termin\u00f2 il 20 marzo 1956.\nStoria.\nNel 1878 il Congresso di Berlino sanc\u00ec i diritti francesi sulla Tunisia, precedentemente dipendente dall'Impero ottomano, ormai in via di disgregazione a seguito della guerra russo-turca, . L'Italia, che aveva forti interessi economici in Tunisia, si oppose ma senza successo.\nIl Trattato del Bardo del 1881 costringeva quindi il bey di Tunisi a trasferire la quasi totalit\u00e0 dei suoi poteri nelle mani del Residente generale di Francia in Tunisia,(perch\u00e9 la Tunisia era ritenuta partecipe all'insolvenza) che assunse di fatto il ruolo di Governatore del Paese. La rappresentanza degli interessi tunisini all'estero era fatta propria dalla rete diplomatica francese.\nTale situazione politica permase fino all'indipendenza tunisina del 1956. Durante la seconda guerra mondiale la Tunisia rimase fedele al governo fantoccio di Vichy fino alla occupazione degli alleati nel 1943. Nel dopoguerra il movimento indipendentista, guidato da Habib Bourghiba e Salah Ben Youssef, leader del partito Neo-Dustur, divenne sempre pi\u00f9 forte. Contrastato dai Francesi, nel 1952 pass\u00f2 alla lotta armata. A partire dal 1954 la posizione conciliante del primo ministro francese Pierre Mend\u00e8s France favor\u00ec i negoziati, che si conclusero con il riconoscimento dell'indipendenza tunisina."}
{"id": "2284492", "revid": "648716", "url": "https://it.wikipedia.org/wiki?curid=2284492", "title": "Robert von Salm-Reifferscheidt-Raitz", "text": "Biografia.\nRobert von Salm-Reifferscheidt-Raitz nacque a Praga nel 1804 da una nobile famiglia della nobilt\u00e0 tedesca (imparentata con i principi di Salm) che aveva il titolo antico e rinomato di altgravio. Egli era nello specifico figlio di Franz Joseph Anton Karl Hugo, Principe di Salm-Reifferscheidt-Raitz e di Maria Josephina McCaffry, nobildonna tedesca di famiglia originaria scozzese. Robert era inoltre fratello di Hugo, Principe di Salm-Reifferscheidt-Raitz, il quale nel 1827 era divenuto Ciambellano dell'Imperatore Francesco II.\nIntrapresa la carriera diplomatica, fece studi di giurisprudenza e poi si pose al servizio della corte austriaca, dapprima in madrepatria e poi a Vienna, avvicinandosi sempre pi\u00f9 ai centri di potere.\nNel dicembre del 1840 venne nominato governatore di Milano e della lombardia austriaca, rimanendo in carica sino al maggio del 1841, quando l'incarico pass\u00f2 al Conte Johann Baptist Spaur. Nel breve periodo che egli rimase in carica, il suo governo venne dichiarato quasi provvisorio, in quanto gi\u00e0 era stato nominato dalla fine del 1840 lo Spaur, il quale per\u00f2 doveva lasciare la propria sede di Venezia per trasferirsi a Milano, necessitando quindi di una copertura al governo per alcuni mesi dopo che l'ex governatore Franz Hartig aveva lasciato definitivamente la scena politica per ritirarsi a vita privata.\nLasciato l'incarico a Milano, Robert torn\u00f2 alla corte di Vienna ove nel 1845 spos\u00f2 la Principessa Felizitas von Clary und Aldringen.\nMor\u00ec a Vienna il 25 marzo 1875."}
{"id": "2284498", "revid": "287204", "url": "https://it.wikipedia.org/wiki?curid=2284498", "title": "Ain Djeloula", "text": ""}
{"id": "2284499", "revid": "287204", "url": "https://it.wikipedia.org/wiki?curid=2284499", "title": "Ain Draham", "text": ""}
{"id": "2284503", "revid": "240277", "url": "https://it.wikipedia.org/wiki?curid=2284503", "title": "Herbert John Gladstone", "text": "Biografia.\nFiglio del quattro volte primo ministro William Ewart Gladstone, nacque a Downing Street quando il padre era Cancelliere dello Scacchiere. Era il terzo figlio, dopo William Henry ed Henry Neville.\nStudi\u00f2 ad Eton e poi allo University College Oxford. Nel 1880 divenne il segretario privato del padre, ed in quello stesso anno - dopo aver tentato senza successo di essere eletto nella circoscrizione del Middlesex, fu eletto deputato a Leeds e in seguito a Leeds West nelle file del partito liberale. Dall'anno successivo cominci\u00f2 a ricoprire incarichi governativi. Nel 1892, col ritorno al potere del padre, divenne sottosegretario al Ministero dell'Interno e due anni pi\u00f9 tardi - nel governo guidato da Lord Rosebery - ministro del lavoro e dell'edilizia pubblica.\nNel 1899 fu nominato capogruppo del partito liberale ed in questa veste tratt\u00f2 - nel 1903 - per l'alleanza elettorale con il Partito Laburista.\nNel 1905 ritorn\u00f2 in un governo, come Ministro dell'Interno (ruolo che automaticamente lo inseriva nel \"Privy Council\") nel governo guidato da Henry Campbell-Bannerman, confermato poi dal successivo primo ministro, Herbert Henry Asquith. Tuttavia il suo ufficio non viene annoverato tra i pi\u00f9 positivi, anche a causa della non brillante gestione di una parata di cattolici per le strade di Londra che fece contrariare tanto il primo ministro Asquith che il re Edoardo VII. Questo segn\u00f2 sostanzialmente la fine della sua carriera politica: si dimise nel 1910 da ministro e fu nominato Alto Commissario per l'Africa Meridionale e Governatore generale dell'Unione Sudafricana, ruoli che ricopr\u00ec fino al 1914. In occasione di queste nomine fu insignito del titolo di Cavaliere di Gran Croce Ordine di San Michele e San Giorgio e nominato visconte della Contea di Lanark.\nRitornato dal Sudafrica fu nominato Cavaliere di Gran Croce dell'Ordine del Bagno e durante la prima guerra mondiale fu protagonista di molte attivit\u00e0 caritatevoli tanto in Gran Bretagna quanto in Sudafrica. Nel 1917 fu nominato Cavaliere di Gran Croce dell'Ordine dell'Impero Britannico.\n\u00c8 morto nel 1930 nella sua casa di Ware. Sposato con Dorothy Mary Paget, non ebbe tuttavia figli, sicch\u00e9 il titolo di visconte Gladstone si estinse alla sua morte."}
{"id": "2284505", "revid": "16758", "url": "https://it.wikipedia.org/wiki?curid=2284505", "title": "Herbert John Gladstone, I visconte Gladstone", "text": ""}
{"id": "2284506", "revid": "16758", "url": "https://it.wikipedia.org/wiki?curid=2284506", "title": "Herbert Gladstone, I visconte Gladstone", "text": ""}
{"id": "2284507", "revid": "16758", "url": "https://it.wikipedia.org/wiki?curid=2284507", "title": "Herbert Gladstone", "text": ""}
{"id": "2284511", "revid": "1573940", "url": "https://it.wikipedia.org/wiki?curid=2284511", "title": "\u053e", "text": "La \u053e, minuscolo \u056e, \u00e8 la quattordicesima lettera dell'alfabeto armeno. Il suo nome \u00e8 \u056e\u0561, \"\u00e7a\" (armeno classico: , armeno orientale: , armeno occidentale: ).\nRappresenta foneticamente:\nViene traslitterata secondo la norma ISO 9985 con la lettera \"\u00e7\"."}
{"id": "2284518", "revid": "1573940", "url": "https://it.wikipedia.org/wiki?curid=2284518", "title": "Antipathella subpinnata", "text": "Il corallo nero del Mediterraneo (Antipathella subpinnata ()) \u00e8 un esacorallo della famiglia Myriopathidae (ordine Antipatharia).\nDescrizione.\nDi nero ha solo l'esoscheletro, mentre gli organismi viventi sono di colore bianco; \u00e8 composto da polipi esatentacolari, con tentacoli corti e non pinnati, e si presenta con ciuffi fortemente ramificati.\nSi tratta di un corallo rarissimo e protetto. Da non confondersi con la \"Savalia savaglia\" (falso corallo nero).\nDistribuzione e habitat.\nNel mar Mediterraneo \u00e8 presente a partire dai 50 metri sino a oltre 200 metri di profondit\u00e0.\nIl 19 marzo 2009 \u00e8 stata scoperta la pi\u00f9 grande foresta di corallo nero esistente al mondo nel mare di Scilla su fondali tra gli 80 e i 150 m."}
{"id": "2284532", "revid": "1573940", "url": "https://it.wikipedia.org/wiki?curid=2284532", "title": "\u053f", "text": "La \u053f, minuscolo \u056f, \u00e8 la quindicesima lettera dell'alfabeto armeno. Il suo nome \u00e8 \u056f\u0565\u0576, \"ken\" (armeno classico: , armeno orientale: , armeno occidentale: ).\nRappresenta foneticamente:\nViene traslitterata secondo la norma ISO 9985 con la lettera \"k\"."}
{"id": "2284542", "revid": "357069", "url": "https://it.wikipedia.org/wiki?curid=2284542", "title": "Maja desnuda", "text": ""}
{"id": "2284545", "revid": "357069", "url": "https://it.wikipedia.org/wiki?curid=2284545", "title": "Maja vestida", "text": ""}
{"id": "2284547", "revid": "22786845", "url": "https://it.wikipedia.org/wiki?curid=2284547", "title": "Datagramma", "text": ""}
{"id": "2284550", "revid": "22812309", "url": "https://it.wikipedia.org/wiki?curid=2284550", "title": "Fetching", "text": ""}
{"id": "2284551", "revid": "767487", "url": "https://it.wikipedia.org/wiki?curid=2284551", "title": "Eths", "text": "Gli Eths sono una band metalcore francese originaria di Marsiglia.\nStoria.\nI due chitarristi Staif (che \u00e8 anche seconda voce) e Greg formarono i \"What's the fuck\" nel 1996. Lo stesso anno la cantante Candice si un\u00ec alla band che venne rinominata \"Melting Point\".\nNel 1999 si un\u00ec al gruppo anche il batterista Guillaume, dopo aver lasciato gli \"Shockwave\". Sei mesi dopo si unisce anche il bassista Roswell.\nFinalmente al completo la band entra a far parte del collettivo \"Coriace collective of Marseilles\" acquisendo sempre pi\u00f9 popolarit\u00e0, finch\u00e9 non decidono di cambiare il nome in \"Eths\".\nIl 27 giugno del 2006 gli Eths annunciano sul loro sito ufficiale, l'uscita dal gruppo di Guillaume e Roswell a causa di \"differenti punti di vista\". Verranno poi sostituiti rispettivamente da Matthieu LeChevalier alla batteria e Shob al basso."}
{"id": "2284559", "revid": "838137", "url": "https://it.wikipedia.org/wiki?curid=2284559", "title": "Ant\u00f4nio de Castro Mayer", "text": "Gi\u00e0 vescovo di Campos, fu il fondatore e il leader dell'Unione Sacerdotale di San Giovanni Maria Vianney.\nMonsignor de Castro Mayer inizialmente divenne famoso come vescovo a causa di diverse lettere pastorali da lui scritte nelle quali respingeva il progressismo e difendeva il dogma e la fede cattolica nella sua diocesi. Alcune delle sue opere divennero dei bestseller in Brasile e furono tradotte in diverse lingue.\nDivenne celebre soprattutto perch\u00e9 nel 1969, con l'autorizzazione di papa Paolo VI, conserv\u00f2 l'uso della messa tridentina nella diocesi di Campos, non attuando la riforma liturgica e pubblicando diverse lettere pastorali nelle quali correggeva quelli che lui definiva errori dottrinali.\nQuando nel 1981 si ritir\u00f2, il suo successore nella guida diocesi, monsignor Carlos Alberto Etchandy Gimeno Navarro, sospese tutti i sacerdoti tradizionalisti che poi sarebbero entrati nell'Unione Sacerdotale di San Giovanni Maria Vianney, diretta e assistita da monsignor de Castro Mayer. Successivamente il vescovo e la sua Unione Sacerdotale si associarono alla Fraternit\u00e0 sacerdotale San Pio X di Marcel Lefebvre. Monsignor de Castro Mayer partecip\u00f2 come co-consacrante all'ordinazione di quattro vescovi tenutasi a Ec\u00f4ne nel 1988 senza mandato pontificio. Per questo incorse nella scomunica \"Latae sententiae\". Alla sua morte, nella direzione dell'Unione Sacerdotale di San Giovanni Maria Vianney gli succedette padre Lic\u00ednio Rangel.\nBiografia.\nMonsignor Ant\u00f4nio de Castro Mayer nacque a Campinas il 29 novembre 1904 ed era figlio di Jo\u00e3o Mayer, un marmista di origini bavaresi, e di Francisca de Castro, una contadina brasiliana. Alla morte del padre, nel 1910, contribu\u00ec con il proprio lavoro ad aiutare la madre nel sostentamento dei suoi undici fratelli.\nFormazione e ministero sacerdotale.\nA dodici anni entr\u00f2 nel seminario minore \"Bom Jesus de Pirapora\", gestito dai padri premostratensi. Nel 1922 inizi\u00f2 gli studi al seminario maggiore di San Paolo e, grazie alla sua eccellente preparazione, fu mandato a Roma per completare gli studi alla Pontificia Universit\u00e0 Gregoriana.\nIl 30 ottobre 1927 fu ordinato presbitero per l'arcidiocesi di San Paolo dal cardinale Basilio Pompilj. Poco dopo consegu\u00ec il dottorato in teologia. Tornato in patria, fu per tredici anni professore al seminario maggiore di San Paolo. Insegn\u00f2 filosofia, storia della filosofia e teologia dogmatica. Nel 1940 venne nominato assistente generale dell'Azione Cattolica il cui presidente era Plinio Corr\u00eaa de Oliveira. L'anno successivo venne nominato canonico della cattedrale metropolitana di San Paolo e, un anno dopo, venne nominato vicario generale. Nel 1945 venne nominato vicario e tesoriere della parrocchia di San Giuseppe di Betlemme, occupando allo stesso tempo le cattedre di religione e dottrina sociale della Chiesa, rispettivamente nella Facolt\u00e0 di giurisprudenza e nell'Istituto Sedes Sapientiae, entrambi appartenenti alla Pontificia Universit\u00e0 Cattolica di San Paolo.\nMinistero episcopale.\nIl 6 marzo 1948 papa Pio XII lo nomin\u00f2 vescovo coadiutore di Campos e titolare di Priene. Ricevette l'ordinazione episcopale il 23 maggio successivo nella chiesa di Nostra Signora del Monte Carmelo a San Paolo dall'arcivescovo Carlo Chiarlo, nunzio apostolico in Brasile, coconsacranti il vescovo di Piracicaba Ernesto de Paula e quello di Jacarezinho Geraldo de Proen\u00e7a Sigaud. Il 3 gennaio 1949 succedette alla medesima sede.\nSin da quando fu investito nella sua missione episcopale nel 1948, monsignor de Castro Mayer viaggi\u00f2 molto per conoscere in loco la situazione spirituale e materiale della sua diocesi. Pot\u00e9 quindi dirigere la riorganizzazione della vita delle parrocchie, sia all'interno che nelle citt\u00e0. Riusc\u00ec anche a risolvere vecchi problemi che paralizzavano le attivit\u00e0 dei Terzi ordini francescani e carmelitani, dando cos\u00ec nuovo splendore alle chiese situate nelle loro propriet\u00e0.\nNel 1950 fond\u00f2 il mensile \"Catolicismo\", che divenne noto in Brasile e all'estero come esempio della stampa cattolica in lotta contro il comunismo e il liberalismo nell'ordine politico, e contro il modernismo e il progressismo nell'ordine religioso. In essa collaborarono Plinio Corr\u00eaa de Oliveira, Jos\u00e9 Azeredo dos Santos, Fernando Furquim de Almeida e Geraldo de Proen\u00e7a Sigaud. Scrisse anche una \"Lettera pastorale sui problemi dell'apostolato moderno\" che ebbe ripercussioni in Brasile e nel mondo, perch\u00e9 mostrava le radici di una futura crisi della Chiesa.\nNel 1956 apr\u00ec il seminario minore della sua diocesi nel villaggio, oggi citt\u00e0, di S\u00e3o Sebasti\u00e3o de Varre-Sai. Nel 1967 ottenne il permesso di aprire un seminario maggiore dove si erogavano corsi di filosofia e teologia. L'istituto successivamente fu trasferito a Campos.\nEra molto devoto alla Madonna. Nelle sue omelie e nei ritiri insisteva molto sulla recita quotidiana del rosario, sulla campagna del rosario continuo e sulla devozione alle tre Ave Maria. Poneva enfasi anche sulla predicazione della preghiera e della penitenza, sulla consacrazione al Cuore Immacolato di Maria e sulla devozione ai primi sabati. Testimoniava l'importanza che attribu\u00ec sempre al ruolo di Maria nel raggiungimento della salvezza, nella soluzione della crisi contemporanea e nella sua attivit\u00e0 episcopale. Infatti, come primo atto episcopale, istitu\u00ec a Campos l'obbligo di dire tre Ave Maria dopo ogni sacrificio della messa.\nDurante il Concilio Vaticano II monsignor de Castro Mayer divenne uno dei leader dell'ala conservatrice Coetus Internationalis Patrum. Dopo aver partecipato al concilio, ritorn\u00f2 nella diocesi dove si dimostr\u00f2 irriducibile nel mantenimento della tradizione, in particolare nel campo della dell'ortodossia ma anche dell'ortoprassi. Questa fu la manifestazione pratica dello sforzo di proteggere le forme per trasmettere i concetti. La diocesi di Campos fu l'unica al mondo a mantenere, dopo la promulgazione del \"Novus Ordo Missae\" di papa Paolo VI, la messa tridentina come rito ufficiale della diocesi.\nNel 1968, il gruppo conservatore cattolico Tradizione, Famiglia e Propriet\u00e0 organizz\u00f2 una campagna per raccogliere firme che denunciavano ci\u00f2 che era percepito come sinistrorso nella Chiesa. Monsignor fe Castro Mayer incoraggi\u00f2 la campagna. Pi\u00f9 tardi la Conferenza nazionale dei vescovi del Brasile dichiar\u00f2 che la TFP non era n\u00e9 riconosciuta dalla gerarchia, n\u00e9 considerata un'organizzazione cattolica ufficiale.\nIl 29 agosto 1981 papa Giovanni Paolo II accett\u00f2 la sua rinuncia al governo pastorale della diocesi per raggiunti limiti di et\u00e0. Il 1\u00ba novembre successivo celebr\u00f2 la sua ultima messa pontificale nella cattedrale di Campos.\nCon l'arrivo del nuovo vescovo Carlos Alberto Etchandy Gimeno Navarro, i sacerdoti rimasti tradizionalisti furono rimossi. Su richiesta di questi preti, monsignor de Castro Mayer decise di sostenerli e fond\u00f2 cos\u00ec l'Unione Sacerdotale di San Giovanni Maria Vianney. Fu in grado di mantenere una \"diocesi\" completamente tradizionalista che contava circa 40 000 fedeli all'interno di una diocesi \"normale\". Organizz\u00f2 cappelle parallele a quelle diocesane. La diocesi di Campos, senza i seguaci di monsignor de Castro Mayer, contava circa 850 000 cattolici.\nCon l'arcivescovo francese Marcel Lefebvre fece diversi avvertimenti al papa sulla crisi che la Chiesa viveva. Il 30 giugno 1988 partecip\u00f2 come co-consacrante all'ordinazione di quattro vescovi senza mandato pontificio. Il 2 luglio 1988 papa Giovanni Paolo II pubblic\u00f2 il motu proprio \"Ecclesia Dei\" in cui riafferm\u00f2 la scomunica e descrisse la consacrazione come un atto di \"disobbedienza al Romano Pontefice in una questione molto grave e di suprema importanza per l'unit\u00e0 della Chiesa\" e che \"tale disobbedienza - che implica in pratica il rifiuto del primato romano - costituisce un atto scismatico\". Il cardinale Dar\u00edo Castrill\u00f3n Hoyos, capo della commissione incaricata dell'attuazione del documento, afferm\u00f2 che ci\u00f2 comport\u00f2 una \"situazione di separazione, anche se non si trattava di uno scisma formale\".\nIl suo ultimo atto pubblico fu l'ordinazione sacerdotale di padre Manoel Macedo de Farias, avvenuta a Varre-Sai il 18 dicembre 1988. Gi\u00e0 allora era molto debole di salute.\nMor\u00ec a Campos il 25 aprile 1991 all'et\u00e0 di 86 anni per insufficienza respiratoria. Poco prima si era rifiutato di firmare una \"formula di riconciliazione\" al fine di ottenere la remissione della scomunica emessa da Giovanni Paolo II. \u00c8 sepolto nella cripta della cappella del Terz'Ordine di Nostra Signora del Monte Carmelo.\nA capo dell'Unione Sacerdotale di San Giovanni Maria Vianney gli succedette padre Lic\u00ednio Rangel. La scomunica in cui era incorso non venne revocata al momento della regolarizzazione dell'Unione Sacerdotale di San Giovanni Maria Vianney che nel 2001 divenne un'amministrazione apostolica personale. La revoca della scomunica giunse con decreto emesso dalla Congregazione per i vescovi il 21 gennaio 2009 (protocollo 126/2009). Dello stesso atto beneficiarono anche monsignor Marcel Lefebvre e i quattro vescovi da loro consacrati. Nell'ultimo comma del decreto di revoca si legge: \"In base alle facolt\u00e0 espressamente concessemi dal Santo Padre Benedetto XVI, in virt\u00f9 del presente Decreto, rimetto ai Vescovi Bernard Fellay, Bernard Tissier de Mallerais, Richard Williamson e Alfonso de Galarreta la censura di scomunica latae sententiae dichiarata da questa Congregazione il 1\u00ba luglio 1988, mentre dichiaro privo di effetti giuridici, a partire dall'odierna data, il Decreto a quel tempo emanato\". In verit\u00e0 nel decreto di remissione non vengono citati monsignor Lefebvre e monsignor de Castro Mayer. Dato che nel decreto di revoca si \"dichiara privo di effetti giuridici, a partire dall'odierna data, il Decreto a quel tempo emanato\", la revoca della scomunica interess\u00f2 anche i due vescovi ordinanti.\nGenealogia episcopale.\nLa genealogia episcopale \u00e8:"}
{"id": "2284564", "revid": "767487", "url": "https://it.wikipedia.org/wiki?curid=2284564", "title": "Victim of Love (album Elton John)", "text": "Victim of Love \u00e8 il diciottesimo album (il tredicesimo in studio) dell'artista britannico Elton John, distribuito dalla \"Rocket Records\" e dalla \"MCA Records\" il 13 ottobre 1979.\nIl disco.\nRegistrato a Musicland (Monaco di Baviera) e ai Rusk Sound Studios (Hollywood) nell'agosto di quell'anno, viene generalmente considerato dai fan e della critica come il lavoro peggiore mai prodotto dalla rockstar. Occorre specificare, per\u00f2, il fatto che Elton abbia fornito solo l'apporto vocale a un progetto totalmente estraneo alla sua musica (eccetto \"Johnny B. Goode\", tutti i brani sono stati composti da Pete Bellotte in collaborazione con altri musicisti, e la Elton John Band non \u00e8 presente; inoltre questo \u00e8 il primo album nel quale Elton non suona il pianoforte n\u00e9 alcun altro tipo di strumenti a tastiera).\nL'idea nacque una sera del 1979: John era in discoteca e incontr\u00f2 il produttore Pete Bellotte. Si discusse di una possibile collaborazione: si cerc\u00f2 infatti di sfruttare la popolarit\u00e0 della discomusic (proprio mentre essa era in una fase decisamente calante); questo perch\u00e9 il precedente LP \"A Single Man\" non aveva riscosso molto successo in un contesto musicale ormai profondamente segnato dal punk rock e dalla new wave.\n\"Victim of Love\", secondo insuccesso commerciale della rockstar dopo \"A Single Man\", raggiunse appena il 35\u00ba posto negli Stati Uniti e il 41\u00b0 nel Regno Unito: gli unici due singoli estratti dall'album furono l'omonimo brano \"Victim of Love\" (con \"Strangers\" come B-side) e \"Johnny B. Goode\" (cover in chiave \"disco\" della famosa canzone di Chuck Berry).\nDopo la pubblicazione dell'album, Elton abbandoner\u00e0 precipitosamente la parentesi \"disco\" e torner\u00e0 a produrre album nel suo stile (come \"21 at 33\").\nNonostante tutto questo, nel 2003 \u00e8 stata pubblicata la ristampa di \"Victim of Love\" in formato digitale."}
{"id": "2284574", "revid": "767487", "url": "https://it.wikipedia.org/wiki?curid=2284574", "title": "Alberto Montecuccoli-Laderchi", "text": "Biografia.\nNato a Vienna il 1\u00ba luglio 1802, Alberto Montecuccoli-Laderchi (talvolta indicato anche nella variante tedesca di \"Albrecht von Montecuccoli-Laderchi\") era discendente da una nobile famiglia di origini modenesi, la quale a sua volta riconosceva tra i propri antenati il celebre condottiero Raimondo Montecuccoli di cui lo stesso Alberto portava il nome nella versione estesa, Alberto \"Raimondo\" Zeno.\nIntrapresa la carriera diplomatica e politica a Vienna, divenne Consigliere intimo dell'Imperatore e venne in seguito destinato per volere imperiale ai possedimenti austriaci nel nord Italia, divenendo Ministro plenipotenziario e commissario straordinario per il reggimento civile del Regno Lombardo-Veneto. Di lui si sa che in questo periodo collabor\u00f2 attivamente col governatore militare del Lombardo-Veneto Josef Radetzky, col quale firm\u00f2 un proclama dato il 26 luglio 1848 a Verona, che riportava ufficialmente l'ordine nello Stato lombardo e ribadiva la sovranit\u00e0 austriaca su quelle terre dopo la prima occupazione delle truppe piemontesi con i volontari italiani e dopo l'istituzione del governo provvisorio del Casati.\nIl 25 settembre 1848 il Montecuccoli-Laderchi venne nominato ufficialmente Governatore ed ottenne il beneplacito dell'Imperatore, ma non quello del Feldmaresciallo Radetzky che oltre a criticare l'eccessivo lassismo nel suo operato, gli preferiva lo spirito militare del suo predecessore, il Conte Franz Wimpffen, il quale era per\u00f2 rimasto in carica poco meno di un mese.\nDimessosi dal proprio incarico nel 1849, si ritir\u00f2 a Vienna ove continu\u00f2 la propria attivit\u00e0 diplomatica nella corte imperiale, morendo nella capitale austriaca il 19 agosto 1852."}
{"id": "2284579", "revid": "729019", "url": "https://it.wikipedia.org/wiki?curid=2284579", "title": "Olivier Merle", "text": "Biografia.\nIn giovent\u00f9 dedito all'atletica pesante (getto del peso), nonostante fosse portato per il rugby e la sua famiglia lo incoraggiasse a intraprendere tale disciplina, \u00abperch\u00e9 l'atletica \u00e8 la parente povera dello sport francese\u00bb, durante una riunione con i suoi congiunti mostr\u00f2 loro un dado e comunic\u00f2 loro che li avrebbe accontentati se dal tiro fosse uscito il 6: cos\u00ec fu, e a seguito di quell'episodio, raccontato alla stampa britannica, fu soprannominato \"The Dice Man\" (l'uomo dei dadi).\nLa stampa francese, invece, in ragione della sua statura e peso (quasi due metri per 130\u00a0kg) affianc\u00f2 al suo vecchio soprannome di \"Merluche\" (il Merluzzo) quello di \"Massif Central\" (il Massiccio Centrale), come l'omonimo gruppo montuoso nel centro-sud del Paese.\nOriginario dell'Alvernia, inizi\u00f2, quindi, a giocare a Vichy, poi ebbe al Grenoble le sue prime esperienze ad alto livello e, infine, giunse nel 1995 al Montferrand, la squadra per la quale tutta la sua famiglia tifava.\nEsord\u00ec in Nazionale nel 1993 contro il e, successivamente, prese parte ai tornei del Cinque Nazioni dal al , vincendo quest'ultimo con il Grande Slam.\nPartecip\u00f2 anche alla in Sudafrica e disput\u00f2 il suo ultimo incontro internazionale nel 1997, dopo 44 partite.\nDopo un periodo al Narbona e infine all'Aurillac, si ritir\u00f2 nel 2003 per dedicarsi alla sua attivit\u00e0 imprenditoriale, il marchio di abbigliamento \"Homme et Demi\" (uomo e mezzo): tale soprannome gli venne da un avversario neozelandese dopo una partita contro gli \"All Blacks\"."}
{"id": "2284582", "revid": "1926649", "url": "https://it.wikipedia.org/wiki?curid=2284582", "title": "Marco Ferrari", "text": "Carriera.\nGiocatore.\nCresciuto nella squadra della propria citt\u00e0, il , vi esordisce nella stagione 1984-1985 in Serie C1 diventandone l'anno successivo il portiere titolare.\nCi\u00f2 vale le attenzioni del che lo acquista nel 1986 e gli affida subito il posto da titolare alla prima stagione. Successivamente il numero delle sue presenze in campo diminuisce col passare delle stagioni, ma riesce comunque a contribuire alla promozione in Serie A della stagione 1989-1990 con 2 presenze e ad esordire la stagione successiva in massima serie.\nNel 1991 viene mandato in prestito all' in Serie B per una stagione, collezionando 10 presenze. Al ritorno in Emilia, rimane per due stagioni, raccogliendo solo un'ulteriore presenza, per trasferirsi poi al dove chiude la sua carriera professionistica.\nAllenatore.\nAppesi gli scarpini al chiodo, intraprende l'attivit\u00e0 di preparatore dei portieri. Dopo l'esperienza col fino al 2006, approda al in concomitanza con le gestioni di Daniele Zoratto prima e di Luigi Apolloni poi. Dal 2011 allena nel settore giovanile del . Conclude l'esperienza col fallimento dei ducali, ma il 30 luglio 2015 viene richiamato dal nuovo di Nevio Scala che riparte dalla Serie D, nel ruolo di vice allenatore dei Giovanissimi.. Nel 2018 si trasferisce in Danimarca nel che milita nella Superligaen, entrando come preparatore dei portieri nello staff di Adolfo Sormani, incarico mantenuto fino al 5 marzo dell'anno seguente."}
{"id": "2284599", "revid": "293377", "url": "https://it.wikipedia.org/wiki?curid=2284599", "title": "Franz Binder", "text": "Carriera.\nSoprannominato \"Bimbo\"\nper i gentili lineamenti del viso, in contrasto con un fisico potente ma filiforme, dopo le giovanili all\u2019ASV Sturm 19 Sankt P\u00f6lten fu acquistato nel 1930 dal Rapid Vienna,\ncon cui trascorse tutta la carriera di giocatore, conquistando quattro campionati austriaci, oltre alla coppa nazionale del 1945-46. \u00c8 stato il capocannoniere del campionato quasi ininterrottamente dal 1933 in poi nella Bundesliga austriaca e nel 1940-1941-1942 nella Gauliga tedesca.\nBinder era un finalizzatore dal repertorio completo: imbattibile nel gioco aereo, era dotato di una tecnica ed una rapidit\u00e0 di esecuzione difficilmente riscontrabili in altri giocatori della stessa stazza. Preciso nel calcio con entrambi i piedi, mortifero nelle conclusioni dalla media e lunga distanza, piede vellutato negli assist ai compagni di reparto, scatto bruciante nel breve, cambio di passo che disorientava il marcatore diretto. Era un autentico dominatore della trequarti offensiva, pressoch\u00e9 immarcabile, probabilmente uno degli attaccanti pi\u00f9 poliedrici ed efficaci che abbiano mai calcato un rettangolo verde.\nDopo l'Anschluss (annessione incondizionata) dell\u2019Austria al Terzo Reich nazista nel 1938, il Rapid Vienna fu costretto a giocare nella Gauliga Ostmark insieme a club come il e l\u2019Admira Wacker. Il Rapid sarebbe stato tra questi il club pi\u00f9 vittorioso, in grado di competere allo stesso livello delle squadre tedesche, favorite spudoratamente dai compiacenti direttori di gara.\nDopo il ritiro intraprese la carriera da allenatore in Austria, dove vinse un altro titolo nazionale, quindi in Germania.\nIn tutta la carriera, considerando anche gli incontri amichevoli, ha segnato 1006 gol in 756 apparizioni, ad una media di 1,33 reti per gara. Contando le sole partite ufficiali, ha messo a referto 534 reti in 392 gare disputate (media di 1,36 gol a partita): questo lo rende uno degli attaccanti pi\u00f9 prolifici della storia del calcio.\nNel 1999 fu eletto dai tifosi del Rapid Vienna come 4\u00ba miglior giocatore della storia del club (\"Rapidler des Jahrhunderts\")."}
{"id": "2284600", "revid": "183114", "url": "https://it.wikipedia.org/wiki?curid=2284600", "title": "Maria Teresa Cayetana de Silva", "text": "Biografia.\nMar\u00eda Teresa, come veniva chiamata nel suo ambiente familiare, era la figlia di Francisco de Paula de Silva y \u00c1lvarez de Toledo e della di lui consorte Mariana de Silva-Baz\u00e1n y Sarmiento, fu la 13\u00aa duchessa d'Alba; spos\u00f2 nel 1775 Jos\u00e9 Mar\u00eda \u00c1lvarez de Toledo, undicesimo marchese di Villafranca e duca di Bivona. Lei e la sua famiglia vissero tra le loro due propriet\u00e0 maggiori in Madrid, il Palazzo della Moncloa e il Palazzo di Buenavista, vicino alla fontana di Cibele. La duchessa di Alba era solita anche alternare queste residenze con una terza, il Palazzo dei duchi d'Alba, a Piedrah\u00edta, ove lei e il marito ricevevano personalit\u00e0 politiche, della cultura e della scienza, tra i quali l'uomo politico Gaspar Melchor de Jovellanos e il pittore spagnolo Francisco Goya.\nDivenne famosa per la sua presunta relazione con quest'ultimo, conosciuto probabilmente a corte intorno al 1790, e per la sua eccentrica personalit\u00e0, che ne fece una delle donne pi\u00f9 chiacchierate e in vista del suo tempo.\nLa donna fu immortalata da Goya in alcuni celebri ritratti e nei disegni dell\"'Album di Sanl\u00facar\". \u00c8 invece probabilmente falso che ella fosse la modella della \"Maja desnuda\" e della \"Maja vestida\", che probabilmente fu una certa Pepa Tud\u00f3, amante del committente Godoy.\nTante sono le leggende che si raccontano sul suo conto: dall'attrazione per i toreri agli esagerati capricci, dalla tenerezza verso bambini e animali alla temerariet\u00e0 dei travestimenti notturni per scandalizzare il \"bel mondo\". Il 9 giugno 1796, a Siviglia mor\u00ec il marito: la vedova, che si trovava a Madrid, part\u00ec per Siviglia e trascorse poi i mesi estivi a Sanl\u00facar, sulle coste andaluse, forse in compagnia del pittore.\nMor\u00ec nel 1802 all'et\u00e0 di quarant'anni, forse di tubercolosi, o forse, come dissero le malelingue, fatta assassinare da Godoy per conto della regina. La sua favolosa collezione d'arte (che comprendeva quadri come la \"Venere allo specchio \"di Vel\u00e1zquez e \"L'educazione di Cupido\" di Correggio) passarono nelle mani di Godoy e, alla caduta in disgrazia di costui, al re di Spagna.\nNon lasci\u00f2 figli naturali, ma una figlia adottiva, Maria de la Luz. Alla sua morte il titolo si trasmise ad un parente, Carlos Miguel Fitz-James Stuart (1794-1835), che divenne quindi il XIV duca de Alba."}
{"id": "2284603", "revid": "1226", "url": "https://it.wikipedia.org/wiki?curid=2284603", "title": "Concorso esterno in associazione mafiosa", "text": ""}
{"id": "2284604", "revid": "1305772", "url": "https://it.wikipedia.org/wiki?curid=2284604", "title": "Duchessa d'Alba", "text": "Con il titolo di Duchessa d'Alba ci si riferisce solitamente a:"}
{"id": "2284605", "revid": "357069", "url": "https://it.wikipedia.org/wiki?curid=2284605", "title": "Duchessa de Alba", "text": ""}
{"id": "2284611", "revid": "111404928", "url": "https://it.wikipedia.org/wiki?curid=2284611", "title": "Victim of Love (singolo Elton John)", "text": "Victim of Love \u00e8 un singolo di Elton John, proveniente dall'omonimo album \"Victim of Love\" e composto da Pete Bellotte, Sylvester Levay e Jerry Rix.\nIl brano.\nProveniente dall'omonimo album del 1979 \"Victim of Love\", questa canzone (palesemente \"disco\") fu distribuita come singolo nello stesso anno, ma non ebbe successo, cos\u00ec come tutto l'LP: infatti, in Australia si posizion\u00f2 al 38\u00ba posto, in Canada al 46\u00b0 e negli Stati Uniti al 31\u00b0, mentre nel Regno Unito non entr\u00f2 nemmeno in classifica.\nUn insuccesso di tali proporzioni \u00e8 facilmente spiegabile: il brano, cos\u00ec come tutto il disco di provenienza, fece storcere il naso a fans e critica in quanto costituiva un esperimento completamente estraneo alla musica di Elton; egli forn\u00ec solo l'apporto vocale a un progetto non suo (eccetto \"Johnny B. Goode\", composta da Chuck Berry, tutti i brani sono stati scritti da Pete Bellotte in collaborazione con altri musicisti, e la Elton John Band non \u00e8 presente; inoltre questo \u00e8 il primo album nel quale Elton non suona il pianoforte n\u00e9 alcun altro tipo di strumenti a tastiera). Si cerc\u00f2 di sfruttare la popolarit\u00e0 della discomusic (proprio mentre essa era in una fase decisamente calante), dato che il precedente LP \"A Single Man\" non aveva riscosso molto successo in un contesto musicale ormai profondamente segnato dal punk rock e dalla new wave.\nSubito dopo \"Victim of Love\" verr\u00e0 pubblicato un altro singolo (proveniente dallo stesso album): \"Johnny B. Goode\", cover in chiave \"disco\" dell'omonima canzone di Chuck Berry."}
{"id": "2284613", "revid": "842", "url": "https://it.wikipedia.org/wiki?curid=2284613", "title": "Petaflop", "text": ""}
{"id": "2284628", "revid": "287204", "url": "https://it.wikipedia.org/wiki?curid=2284628", "title": "Animage", "text": " \u00e8 una popolare rivista mensile giapponese dedicata agli anime, edita dalla Tokuma Shoten. Il primo numero risale al giugno 1978 ed \u00e8 la pi\u00f9 antica rivista del genere in corso di pubblicazione in Giappone. \u00c8 stampata sia a colori che in bianco e nero e, oltre ai manga, contiene articoli sulle produzioni anime vecchie e nuove.\nTra i pi\u00f9 importanti manga serializzati figura \"Nausica\u00e4 della Valle del vento\" di Hayao Miyazaki, pubblicato dal 1982 al 1994, fortemente voluto dall'allora direttore editoriale Toshio Suzuki, poi divenuto produttore dello Studio Ghibli.\nAnime Grand Prix.\nAnnualmente \"Animage\" indice un sondaggio tra i lettori per attribuire un premio all\"anime\" dell'anno, chiamato Anime Grand Prix. La prima edizione fu realizzata nel 1979, e il primo premio fu annunciato nel gennaio 1980. Vi sono diverse categorie: per il miglior titolo, il miglior episodio, il miglior personaggio, il miglior seiy\u016b e le migliori musiche.\nNelle tabelle seguenti sono indicati i vincitori per ciascuna categoria anno per anno."}
{"id": "2284635", "revid": "122500071", "url": "https://it.wikipedia.org/wiki?curid=2284635", "title": "This Is War", "text": "This Is War \u00e8 il terzo album in studio del gruppo musicale statunitense Thirty Seconds to Mars, pubblicato l'8 dicembre 2009 dalla EMI.\nIn seguito alla pubblicazione di questo album, la band terr\u00e0 un tour mondiale che in due anni conter\u00e0 311 concerti, realizzando un record mondiale. Nella sua prima settimana di uscita \"This Is War\" ha venduto oltre 67.000 copie nei soli Stati Uniti. A novembre 2011 ha venduto oltre un milione e mezzo di copie in tutto il mondo, mentre i singoli estratti hanno venduto in totale oltre 1 milione di copie. Ad aprile 2013 l'album \u00e8 arrivato a vendere quattro milioni di copie.\nAntefatti.\nIl 15 agosto 2008 la casa discografica EMI tent\u00f2 una causa contro i Thirty Seconds to Mars, che nel 1999 firmarono un contratto di nove anni con l'etichetta producendo due album: \"30 Seconds to Mars\" ed \"A Beautiful Lie\". I fratelli Leto furono accusati dalla casa discografica (lasciata il 4 luglio 2008) di non aver realizzato altri 3 album concordati con loro e per questo motivo fu loro richiesto un risarcimento danni pari a trenta milioni di dollari.\nProprio Jared Leto comment\u00f2 la notizia attraverso il sito ufficiale del gruppo, rassicurando i fan sul loro ottimo stato di forma e spiegando i motivi per cui avevano deciso di lasciare la EMI.\nLeto ha poi continuato ad elencare altri motivi che li portarono a chiudere il contratto con la EMI: il licenziamento dei loro collaboratori alla Virgin, la richiesta di inserire pubblicit\u00e0 nel loro sito ufficiale e la propriet\u00e0 del loro master a tempo indeterminato. Leto per\u00f2 tenne a precisare che alcuni collaboratori della Virgin/EMI hanno fatto s\u00ec che i Thirty Seconds to Mars arrivassero al successo.\nIl 28 aprile 2009 il gruppo torn\u00f2 sotto contratto con la EMI e di conseguenza la querela di trenta milioni di dollari da parte della casa discografica fu annullata. Jared Leto dichiar\u00f2 ad MTV: \nRegistrazione.\nNell'agosto 2008 i Thirty Seconds to Mars annunciarono di essere alle prese con la registrazione del loro terzo album. Il 22 agosto, in un'intervista di \"Kerrang!\", i Thirty Seconds to Mars annunciarono che Mark Ellis avrebbe prodotto il terzo album del gruppo. Alcuni dei suoi lavori pi\u00f9 conosciuti includono collaborazioni con Depeche Mode, U2, Nine Inch Nails, The Smashing Pumpkins e Sigur R\u00f3s. Nel 2006, il suo lavoro con gli U2 lo port\u00f2 a condividere con loro un Grammy Award all'album dell'anno con \"How to Dismantle an Atomic Bomb\".\nIn un articolo di MTV, il cantante afferma che la musica composta per l'album \u00e8 stata influenzata dalle esperienze vissute dalla band in quegli anni di tour mondiale. La band aggiunse anche che, secondo la loro opinione, questo \u00e8 l'album migliore che abbiano mai realizzato.\nNel dicembre 2008, sempre in un articolo di \"Kerrang!\", Jared Leto raccont\u00f2 del nuovo album. Non rilasci\u00f2 molte informazioni sulle canzoni nuove, dicendo solo che vi sarebbero stati due brani che a lui piacevano particolarmente e che si intitolavano \"Panacea\" e \"Kings and Queens\".\nIl 10 febbraio il mensile \"Rock Sound\" usc\u00ec con nuove dichiarazioni e rivelazioni del cantante. La rivista inglese concluse rivelando due tracce dell'album: \"Hurricane\" e \"Kings and Queens\", l'ultima gi\u00e0 annunciata in precedenza.\nIl 14 febbraio i 30 Seconds to Mars annunciarono che per la realizzazione di questo nuovo lavoro avevano lavorato su un quantitativo di pezzi pari a 120, focalizzando poi l'attenzione su 20 pezzi. Nel frattempo la band cre\u00f2 un canale su Kyte, dove postarono video del \"Making of the Album\" e dove chattarono con i fan, informandoli sulle ultime novit\u00e0.\nI Summit.\nDurante la fase di registrazione il gruppo annunci\u00f2 un Summit all'Avalon Club di Los Angeles, svoltosi il 26 aprile 2009. I Summit sono l'esperimento dei 30 Seconds to Mars che coinvolgono i fan nella prima registrazione globale della storia. La band registr\u00f2 gli applausi e le grida del proprio pubblico, e tutto il materiale fu poi utilizzato in seguito per l'album. Jared Leto dichiar\u00f2 in proposito a MTV: \nDopo questa intervista, Leto dichiar\u00f2 che lo stile dell'album sarebbe stato molto diverso dal loro album di debutto e da \"A Beautiful Lie\", affermando: \nDopo il grande successo del Summit di Los Angeles, l'evento si replic\u00f2 in diverse citt\u00e0, tra queste Milano, dove per\u00f2 la band non fu presente. Il Summit milanese si svolse luned\u00ec 22 giugno 2009 al Jungle Sound in via Pestalozzi, organizzato dalla EMI Italiana.\nCon oltre cento milioni di visite su YouTube, quaranta milioni su Myspace e pi\u00f9 di un milione di fan su Facebook, i Thirty Seconds to Mars risultarono essere all'avanguardia nell'uso del digitale e dopo il successo dei Summit decisero di servirsene per offrire ai propri fan la possibilit\u00e0 di entrare a far parte del processo di registrazione. Dal 10 al 30 agosto 2009 il gruppo lanci\u00f2 il \"Digital Summit\", ovvero la possibilit\u00e0 di partecipare alle registrazioni dell'album anche per coloro che non erano riusciti a raggiungere una delle sedi dei Summit. Il \"Digital Summit\" \u00e8 stato tra gli argomenti top 10 di Twitter durante le due settimane di promozione, guadagnando sessantamila pagine viste e tremila registrazioni che sono state inviate dai fan.\nCollaborazioni.\nNell'aprile 2009 Kanye West annunci\u00f2 sul sito ufficiale la sua collaborazione con Brandon Flowers e Jared Leto per la canzone \"Hurricane\". Tuttavia, la versione della traccia cantata con West fu inclusa solo in una prima versione di \"Hurricane\". Infatti nell'album fu pubblicata la canzone con Flowers alle tastiere e West come secondo programmatore.\nIn un'intervista concessa a MTV, Leto dichiar\u00f2: \nInizialmente era prevista anche una canzone realizzata in collaborazione con Chino Moreno dei Deftones, successivamente scartata.\nPubblicazione.\nDurante la Purgatorium in Board, il gruppo comunic\u00f2 che Tim Kelleher \u00e8 stato scelto come il bassista per le esibizioni dal vivo, ma senza collaborare alla registrazione dell'album (lo strumento \u00e8 stato impiegato sia da Tomo Mili\u010devi\u0107 che da Jared Leto). Successivamente alla pubblicazione dell'album, dovrebbe essere realizzato anche un DVD del footage della registrazione dell'album. Si tratterebbe di una sorta di documentario che vedr\u00e0 al suo interno anche i fan della band, chiamati a rispondere ad alcune domande postate sulla pagina Twitter ufficiale del gruppo.\nL'11 settembre venne comunicato sul sito ufficiale che \"This Is War\" sarebbe stato pubblicato il 24 novembre 2009 negli Stati Uniti d'America. Tuttavia la data di pubblicazione venne nuovamente posticipata per l'8 dicembre\nIl 24 agosto Jared Leto dichiar\u00f2 a MTV che la pubblicazione del nuovo singolo era stata stabilita, senza rivelarne il titolo, aggiungendo che sarebbe stato un singolo \u00abdavvero potente\u00bb. L'11 settembre venne annunciato che il primo singolo sarebbe stato \"Kings and Queens\", pubblicato il 13 ottobre.\nIl 4 settembre 2009 venne annunciata la lista tracce dell'album. La traccia \"A Call to Arms\" venne successivamente rinominata in \"Vox Populi\", mentre \"Equinox\" in \"L490\".\nIl 3 novembre 2009 la title track \"This Is War\" fece il suo debutto mondiale in \"\", annunciato dal comunicato stampa della BioWare a Edmonton, Alberta.\nL'anteprima mondiale dell'album si svolse il 9 novembre 2009 a Los Angeles al The Montalban Theater, dove fu presentata anche la premi\u00e8re del video di \"Kings and Queens\". In Italia l'album fu presentato a Milano il 27 novembre 2009, e dal 30 novembre fino al 4 dicembre, Virgin Radio Italia trasmise in esclusiva i brani dell'album.\nSingoli.\nIl primo singolo estratto fu \"Kings and Queens\", pubblicato il 13 ottobre, anticipando di un mese la pubblicazione dell'album. Il videoclip del singolo, diretto da Jared Leto stesso sotto lo pseudonimo di \"Bartholomew Cubbins\", fu pubblicato il 12 novembre 2009.\nIl 26 marzo 2010 fu la volta della title track \"This Is War\", estratta come secondo singolo dall'album. Tuttavia, il video musicale per il singolo venne pubblicato solo il 4 aprile dell'anno dopo, sotto la direzione del regista francese \u00c9douard Salier..\n\"Closer to the Edge\" fu il terzo singolo estratto, pubblicato il 20 agosto 2010 e accompagnato da un video musicale diretto anche questa volta da Jared Leto con lo pseudonimo di Bartholomew Cubbins. \"Closer to the Edge\" \u00e8 la prima canzone che sia stata per oltre 20 settimane di fila nella classifica Rock Songs di Billboard. Il 25 ottobre 2010 il gruppo pubblic\u00f2 \"Search and Destroy\" unicamente come singolo promozionale.\nCome quarto singolo fu estratto \"Hurricane\", pubblicato il 3 dicembre 2010 e anticipato da un video musicale diretto nuovamente da Jared, sotto il nome di Bartholomew Cubbins. Il video fu pubblicato in anteprima il 28 novembre su MTV, ma venne bannato dopo poco tempo a causa delle numerose immagini di violenza e nudit\u00e0 presenti in esso. Leto rielabor\u00f2 il video, apportando alcune modifiche che potessero \"andare bene per tutti\", e fu successivamente pubblicata una versione censurata del video. Il video originale, lungo oltre 13 minuti, fu reso invece disponibile sul sito ufficiale della band, con un visto censura per i minorenni. Il 17 maggio 2011 \u00e8 stato pubblicato per le radio statunitensi come quinto ed ultimo singolo \"Night of the Hunter\".\nIl disco.\nLa copertina.\n\"This Is War\" \u00e8 stato distribuito con duemila copertine diverse che raffigurano le foto dei fan di tutto il mondo. Dall'11 settembre l'iniziativa chiamata \"Faces of Mars\" diede la possibilit\u00e0 ai fan di inviare al sito ufficiale le foto che sarebbero state usate per la copertina. Le prime duemila foto inviate secondo alcuni criteri faranno parte della copertina dell'album. L'iniziativa \u00e8 durata fino a quando duemila foto utili sono state inviate.\nIl 5 ottobre fu resa nota la copertina usata nei paesi in cui la band non ha lanciato l'iniziativa \"Faces of Mars\".\nIl titolo.\nI Thirty Seconds to Mars hanno sempre preferito non diffondere il titolo dell'album, per paura che i fan avrebbero potuto rimanerne delusi. Tuttavia, in un articolo del 14 febbraio 2009 di \"Kerrang!\" in esclusiva mondiale, Jared Leto annunci\u00f2 che il titolo probabilmente sarebbe stato \"This Is War\". Il 24 agosto, tuttavia, la band dichiar\u00f2 a MTV che non erano ancora sicuri che \"This Is War\" sarebbe stato il titolo giusto. Infatti \"This Is War\" fu per lungo tempo il titolo provvisorio e non fu confermato fino al 1\u00ba settembre 2009, quando i membri del gruppo concordarono nel loro laboratorio di Los Angeles che era il titolo perfetto. In precedenza il titolo rappresentava le battaglie che il trio stava combattendo, prima su tutte la lunga battaglia legale con la loro casa discografica EMI/Virgin, ma poi Jared Leto dichiarar\u00f2 che per i Thirty Seconds to Mars comprendeva molto di pi\u00f9, ovvero il processo creativo della band: \nCritica, stile e temi trattati.\nStephen Thomas Erlewine, recensore di AllMusic, descrive il suono che la band ha raggiunto in questo album come un misto del new wave dei The Killers e del gothic progressivo dei My Chemical Romance. Inoltre definisce il genere dell'album come un misto di rock elettronico, metal e rock progressivo. Sara Anderson di \"AOL Radio\" indica invece come ispiratori della musica di \"This Is War\" i Pink Floyd e gli M83. Cortney Harding di \"Billboard\" dice che l'album \u00e8 \"un passo avanti per la band, anche se non ha completamente abbandonato le tendenze melodiche e hard rock\". Anche Mike McGuirk di \"Rhapsody.com\" ha definito l'album vicino all'hard rock, anche se meno aggressivo di \"A Beautiful Lie\" e con elementi da lui definiti \"emo-prog\". Victoria Durham vota l'album con un 9, definendolo come \"passionale, travolgente e sorprendentemente focalizzato\". Kevin Liedel di \"Slant Magazine\" ha invece definito la musica dell'album come un art rock a met\u00e0 tra Linkin Park e U2.\nAltri generi citati dai critici per descrivere la musica dell'album sono stati l'arena rock e il rock sperimentale.\nJared Leto, frontman della band e principale compositore dei testi, descrive \"This Is War\" come un concept album: \nIl tour.\nDal novembre al dicembre 2009 il gruppo si \u00e8 esibito per un mini tour promozionale europeo e statunitense. Il 19 febbraio 2010 il gruppo inaugur\u00f2 il tour mondiale da supporto all'album, intitolato \"Into the Wild\". Il nome del tour prende il nome dal testo di un brano del primo album della band, \"The Mission\".\nIl 7 dicembre 2011, con il 311\u00ba concerto del tour a New York, la band stabilisce il nuovo record per il maggior numero di concerti tenuti per un solo album.\nCon le oltre 300 date (117 in Europa e in Nord America, 9 in Australasia, 3 in Africa, 16 in Asia e 5 in Sud America) la band ha suonato in tutti i continenti, collezionando vari sold out in tutto il mondo. Le setlist hanno compreso brani sia da \"A Beautiful Lie\" che da \"This Is War\", ma delle canzoni dall'omonimo primo album la band ha suonato solo \"Capricorn (A Brand New Name)\" e \"Buddha for Mary\", rispettivamente in cinque e in due occasioni. Solitamente, verso la fine dei concerti, Jared Leto fa salire sul palco al fianco della band una cinquantina di persone dal pubblico, con il solito sottofondo di \"Cowboys from Hell\" dei Pantera suonata da Shannon e Tomo, per poi concludere il concerto con \"Kings and Queens\".\nCome gruppi spalla delle prime date del tour (in Nord America e in Europa) hanno suonato band come Enter Shikari, Street Drum Corps e Shiny Toy Guns.\nFormazione.\nMolti artisti, ingegneri del suono e produttori hanno lavorato con la band per \"This Is War\". Quelli accreditati sono:"}
{"id": "2284648", "revid": "6923", "url": "https://it.wikipedia.org/wiki?curid=2284648", "title": "Karl Borrom\u00e4us Philipp zu Schwarzenberg", "text": "Biografia.\nKarl Borrom\u00e4us Philipp zu Schwarzenberg (indicato anche talvolta col nome di \"Karl II\" o con i soli nomi di \"Karl Philipp\") nacque a Vienna il 21 gennaio 1802. Egli era figlio del famoso Feldmaresciallo Karl Philipp Schwarzenberg, una delle figure di militari austriaci pi\u00f9 importanti della prima met\u00e0 dell'Ottocento e sicuramente una delle figure di punta della lotta dell'Impero contro Napoleone Bonaparte. Sua madre era invece Maria Anna von Hohenfeld, gi\u00e0 vedova del Principe ungherese Antonio I Esterh\u00e1zy.\nIntrapresa la carriera militare divenne nel 1831 Maggiore e nel 1833 Tenente Colonnello del 42\u00ba Reggimento di Fanteria \"Duca di Wellington\". Il 17 aprile 1834 divenne Colonnello e Comandante del 4\u00ba Reggimento di Fanteria. Il 7 febbraio 1848 venne nominato Feldmaresciallo e comandante di Divisione. Contemporaneamente, si dedic\u00f2 agli ambienti diplomatici della corte viennese venendo quindi nominato Governatore della Lombardia austriaca dopo la parentesi insurrezionalista, ricoprendo la carica per\u00f2 per un breve periodo, dal 1849 al 1850. In questo periodo, collabor\u00f2 attivamente con il Feldmaresciallo Radetzky e con suo fratello, Edmund di Schwarzenberg, alla soppressione dei tentativi di ribellione dell'area lombarda.\nMor\u00ec a Vienna il 30 giugno 1858."}
{"id": "2284671", "revid": "436907", "url": "https://it.wikipedia.org/wiki?curid=2284671", "title": "Pizzicato", "text": "Il pizzicato (pronuncia: , solitamente abbreviato pizz.) \u00e8 una tecnica usata per suonare gli strumenti ad arco, che si ottiene quando le corde, invece che essere strisciate con l'archetto, vengono pizzicate con le dita: se ne ricava un suono breve e forte.\nStrumenti ad arco.\nI primi riferimenti noti alla tecnica del pizzicato sono nella raccolta \"The First Part of Ayres\" (1605) di Tobias Hume, che in \"The Souldiers Song\" e in \"Harke, Harke\" richiede al gambista di suonare alcune note con le dita, e nel madrigale \"Il combattimento di Tancredi e Clorinda\" (1638 circa) di Claudio Monteverdi, che indica agli strumentisti di mettere da parte l'arco e pizzicare le corde con due dita. Nel trattato \"Versuch einer gr\u00fcndlichen Violinschule\" (1756) di Leopold Mozart \u00e8 indicato l'uso dell'indice della mano destra per eseguire i pizzicati.\nChitarra.\nLa tecnica chiamata \"Pizzicato\" esiste anche nella chitarra classica. In questo strumento essa consiste nel pizzicare le corde mentre il palmo della mano destra attutisce la vibrazione all'altezza del ponticello. Il suono ricavato \u00e8 particolarmente morbido ed ovattato. Nell'Ottocento era anche nota col termine di \"etouffes\" (che in francese significa \"soffocato\"); alcuni chitarristi, fra cui lo spagnolo Fernando Sor, ne proponevano una versione differente che si realizza, invece che con la mano destra, premendo col dito della mano sinistra esattamente sopra il tasto del manico, anzich\u00e9 nello spazio fra due tasti."}
{"id": "2284683", "revid": "256896", "url": "https://it.wikipedia.org/wiki?curid=2284683", "title": "Stazioni meteorologiche della Sardegna", "text": "In Sardegna sono ubicate le seguenti \"stazioni meteorologiche\", ufficialmente riconosciute dall'Organizzazione meteorologica mondiale:"}
{"id": "2284695", "revid": "368290", "url": "https://it.wikipedia.org/wiki?curid=2284695", "title": "Placca del Pacifico", "text": ""}
{"id": "2284696", "revid": "1825453", "url": "https://it.wikipedia.org/wiki?curid=2284696", "title": "Associazione Calcio Libertas (Milano)", "text": ""}
{"id": "2284700", "revid": "92723", "url": "https://it.wikipedia.org/wiki?curid=2284700", "title": "Teorema di Wiener-Chin\u010din", "text": "Il teorema di Wiener\u2013Chin\u010din (anche noto come teorema di Wiener\u2013Chin\u010din e talvolta come teorema di Wiener\u2013Chin\u010din\u2013Einstein) afferma che la densit\u00e0 spettrale di energia di un segnale coincide con la trasformata di Fourier della funzione di autocorrelazione del segnale stesso.\nIn formule, si esprime:\nPer segnali di energia, quindi, la densit\u00e0 spettrale di energia si pu\u00f2 definire come la trasformata di Fourier dell'autocorrelazione del segnale, che si dimostra essere uguale al modulo dell'ampiezza della trasformata di Fourier del segnale, elevata al quadrato.\nPer segnali di potenza, invece, si definisce densit\u00e0 spettrale di potenza la trasformata di Fourier dell'autocorrelazione del segnale.\nStoria.\nNorbert Wiener dimostr\u00f2 questo teorema per il caso di una funzione deterministica nel 1930; Aleksandr Chin\u010din poi dimostr\u00f2 un risultato analogo per i processi stocastici stazionari e lo pubblic\u00f2 nel 1934. Albert Einstein aveva gi\u00e0 enunciato il principio, senza dimostrazione, in una breve nota di due pagine nel 1914.\nWiener\u2013Chin\u010din per i segnali deterministici di energia.\nSupposto che la funzione di autocorrelazione formula_2 sia Fourier-trasformabile: la trasformata di Fourier dell'autocorrelazione di un segnale deterministico di energia \u00e8 la densit\u00e0 spettrale di energia (ESD), ovvero:\nformula_3\nper la propriet\u00e0 della convoluzione si ha che\nWiener\u2013Chin\u010din per i segnali deterministici di potenza.\nSupposto che la funzione di autocorrelazione formula_2 sia Fourier-trasformabile: la trasformata di Fourier dell'autocorrelazione di un segnale deterministico di potenza \u00e8 lo spettro (bilatero) di densit\u00e0 di potenza (PSD), cio\u00e8:\nformula_7\nSupposto che si possa considerare:\nformula_8\nil segnale limitato all'intervallo formula_9 avente trasformata di Fourier formula_10. Se x(t) \u00e8 un segnale di potenza (a potenza finita) allora formula_11 sar\u00e0 un segnale di energia (a energia finita, poich\u00e9 limitato in tale intervallo) avente spettro di densit\u00e0 di energia formula_12. \u00c8 ora possibile definire il periodogramma di formula_11 come:\nformula_14\nOra sappiamo che la funzione di autocorrelazione di x(t) \u00e8 legata a quella di formula_11 da:\nformula_16\nE trasformando secondo Fourier:\nformula_17\nper definizione di spettro di densit\u00e0 di potenza. E ci\u00f2 dimostra il teorema.\nUna simile dimostrazione pu\u00f2 essere fatta (pi\u00f9 lunga e laboriosa) considerando il generico filtro passa-banda ideale e calcolando lo spettro di potenza di formula_18 segnale in uscita a filtro secondo la definizione di formula_19.\nWiener\u2013Chin\u010din per processi aleatori ergodici.\nLo spettro (bilatero) di densit\u00e0 di potenza di un processo ergodico (e quindi anche stazionario) \u00e8 pari alla trasformata di Fourier della funzione di autocorrelazione del processo. Come conseguenza dell'ergodicit\u00e0 l'autocorrelazione pu\u00f2 essere calcolata come momento misto di ordine (1,1). Quindi:\nformula_20\nWiener\u2013Chin\u010din per processi aleatori non stazionari e non ergodici.\nSupposto che la funzione di autocorrelazione media-temporale di un processo (in generale, non stazionario e non ergodico) a valori complessi\nformula_21\n sia Fourier-trasformabile: allora lo spettro bilatero di densit\u00e0 di potenza \u00e8 pari alla trasformata di Fourier della funzione autocorrelazione media-temporale:\nformula_22\nDove:\nformula_23\ne l'operatore formula_24 \u00e8 l'operatore di media-temporale.\nDimostrazione del teorema.\n\u00c8 possibile far vedere come considerando la realizzazione limitata nel tempo e di durata formula_25 relativa alla formula_26:\nformula_27\ne la corrispondente trasformata di Fourier formula_28, dalla definizione di spettro bilatero di densit\u00e0 di potenza del processo formula_29:\nformula_30\nsi giunge alla dimostrazione del teorema, ovvero che formula_31, supposto che:\nformula_32 ."}
{"id": "2284702", "revid": "767487", "url": "https://it.wikipedia.org/wiki?curid=2284702", "title": "Arte confuciana", "text": "L'arte confuciana \u00e8 il complesso delle manifestazioni artistiche ispirate alle opere di Confucio e ai successivi insegnamenti confuciani. L'arte confuciana ebbe origine in Cina, diffondendosi successivamente nel continente asiatico: verso ovest lungo la Via della Seta, verso sud prima in Cina meridionale e poi in Asia sudorientale, e verso est, attraverso la Cina settentrionale, in Giappone ed in Corea. Essa ha esercitato un forte influsso sulla cultura di queste regioni e svolge ancora oggi un importante ruolo in Indonesia, mentre assai pi\u00f9 limitata \u00e8 stata la sua influenza sull'arte occidentale.\nElementi salienti dell'arte confuciana sono la calligrafia con la quale venivano stilati gli scritti ed i pensieri confuciani, spesso contenuti all'interno dei templi e delle scuole confuciane, nonch\u00e9 la porcellana bianca e la ceramica, ach'esse legate alle pratiche religiose ed educative del confucianesimo. In Cina, le cosiddette \"pietre dello studioso cinese\" sono parte di questa tradizione. Altrettanto importante \u00e8 l'arte delle pietre coreane che continua ancora oggi.\nL'arte confuciana, in relazione all'evoluzione del pensiero confuciano, si pu\u00f2 distinguere in: arte del primo periodo classico, arte neoconfuciana e arte confuciana post-moderna."}
{"id": "2284708", "revid": "344503", "url": "https://it.wikipedia.org/wiki?curid=2284708", "title": "Las Vegas Film Critics Society Award per la migliore attrice", "text": "Il Las Vegas Film Critics Society Award per la migliore attrice \u00e8 una categoria di premi assegnata da Las Vegas Film Critics Society, per la migliore attrice protagonista dell'anno.\nVincitori.\nI vincitori sono indicati in grassetto."}
{"id": "2284709", "revid": "1914343", "url": "https://it.wikipedia.org/wiki?curid=2284709", "title": "Resia (Curon Venosta)", "text": "Resia (\"Reschen am See\" in tedesco; \"Resch\" in romancio) \u00e8 una frazione del comune italiano di Curon Venosta (BZ). \u00c8 l'ultima localit\u00e0 della val Venosta prima dell'ingresso in Austria. \nDescrizione.\nPoich\u00e9 Resia d\u00e0 il nome al lago e al passo omonimi, spesso l'intero comune viene erroneamente indicato come \"Resia\". In realt\u00e0 il comune di Resia \u00e8 esistito fino al 1928, quando, assieme ai comuni di Vallelunga e San Valentino alla Muta, fu accorpato a quello di Curon, nel nuovo comune di Curon Venosta.\nLa localit\u00e0 si trova sulla riva nord del lago di Resia, un lago artificiale creato nel 1950 dall'unione di due laghi naturali preesistenti, il lago di Resia ed il lago di Mezzo. Questo comport\u00f2 la sommersione dell'intero abitato di Curon Venosta e di parte di Resia (che furono ricostruiti pi\u00f9 a monte).\nIl centro ha una forte vocazione turistica sia estiva che invernale, legata in particolare allo sci (tra la localit\u00e0 e il passo si trova il comprensorio sciistico di Belpiano, \"Sch\u00f6neben\", e altri due comprensori, Malga San Valentino e Maseben, si trovano nel territorio del comune; sul versante austriaco di passo Resia si trova un ulteriore complesso sciistico, quello di Nauders, e tutti quattro sono riuniti sotto il nome di \"Skiparadies Reschenpass\") e allo snowkiting sulla superficie ghiacciata del lago.\nSopravvive anche un'economia agricola legata soprattutto all'allevamento di bovini da latte.\nPer quanto riguarda l'artigianato, importante e rinomata \u00e8 la produzione di mobili in legno."}
{"id": "2284718", "revid": "76963", "url": "https://it.wikipedia.org/wiki?curid=2284718", "title": "Laura Di Mariano", "text": "Biografia.\nDebutta nel 1991 a fianco di Mariangela Melato ed Ennio Fantastichini nella miniserie tv \"Una vita in gioco\". L'anno successivo \u00e8 tra i protagonisti del film \"Quattro figli unici\", per la regia di Fulvio Wetzl con Mariella Valentini e Roberto Citran, presentato al Festival del Cinema di Venezia (Panorama del Cinema Italiano) e nel 1995 \u00e8 protagonista nel film di produzione italo-tedesca \"Broken Hearts\" di Eckhart Schmidt, con Daniele Liotti.\nNel 1996 torna a recitare in televisione in \"Compagni di branco\", regia di Paolo Poeti, con Giulio Scarpati, e nel 1997 riscuote un successo personale recitando accanto a Ornella Muti e Gigi Proietti in \"L'avvocato Porta\", regia di Franco Giraldi.\nDino Risi la sceglie tra le protagoniste del film tv \"Le ragazze di Miss Italia\" (2002), ispirata al concorso di Miss Italia. Dopo varie esperienze teatrali, nel 2003 partecipa al film \"La meglio giovent\u00f9\", regia di Marco Tullio Giordana.\nDopo un periodo di assenza dalle scene la Di Mariano torna ad esibirsi in pubblico nel 2009 nella manifestazione \"Moti di terra, moti dell'anima\" in favore delle popolazioni abruzzesi recitando versi tratti da \"La figlia di Iorio\" di D'Annunzio"}
{"id": "2284721", "revid": "1305772", "url": "https://it.wikipedia.org/wiki?curid=2284721", "title": "Bounty Killer (disambigua)", "text": ""}
{"id": "2284722", "revid": "767487", "url": "https://it.wikipedia.org/wiki?curid=2284722", "title": "Jacknife - Jack il coltello", "text": "Jacknife - Jack il coltello (\"Jacknife\") \u00e8 un film del 1989 diretto da David Hugh Jones, con Robert De Niro, Ed Harris e Kathy Baker.\nTrama.\nJoseph Megs \"JackNife\" \u00e8 un reduce della guerra del Vietnam, e dopo molti anni cerca di superare gli incubi che lo angosciano. Frequenta un centro di recupero per reduci, e decide di provare a far entrare in questo anche un suo vecchio amico che ha combattuto con lui, Dave. Quando lo va a trovare, Joseph conosce la sorella, Martha, con la quale incomincia una relazione. Dave per\u00f2 \u00e8 contrario. Anche se non lo vuole ammettere, non riesce a dimenticare il fatto che Bobby, un amico di Dave e Joseph, durante la guerra \u00e8 rimasto ucciso proprio per salvare quest'ultimo. Cos\u00ec \"JackNife\" prova a far superare a Dave i brutti ricordi della guerra e cercare di ricominciare a vivere, facendosi una ragione del fatto che il loro amico \u00e8 morto."}
{"id": "2284728", "revid": "1568601", "url": "https://it.wikipedia.org/wiki?curid=2284728", "title": "Ghiacciaio di Patr\u00ec", "text": "Il ghiacciaio delle Punte Patr\u00ec (\"Glacier de Patri\" in francese) si trova nel massiccio del Gran Paradiso nel versante valdostano. Si trova nella val di Cogne, valle laterale della Valle d'Aosta, ai piedi delle omonime punte (3581\u00a0m).\nLa sua estensione misura circa 100 ettari. Le sue caratteristiche principali sono: lunghezza 1,1\u00a0km, larghezza 0,9\u00a0km, esposizione nord-ovest, inclinazione media 47\u00b0, quota massima 3510 metri circa, quota minima 2980 metri circa."}
{"id": "2284736", "revid": "125113733", "url": "https://it.wikipedia.org/wiki?curid=2284736", "title": "Piero Dusio", "text": "Biografia.\nAll'et\u00e0 di 27 anni, investendo oculatamente i proventi della sua attivit\u00e0 di rappresentante di tessuti nella prima azienda italiana per la produzione di tele cerate stampate, costru\u00ec rapidamente una fortuna e divenne uno dei pi\u00f9 importanti industriali piemontesi.\nNegli anni trenta abbozz\u00f2 una carriera da pilota che gli diede anche alcuni successi, come un primo posto nella Corsa allo Stelvio del 1938.\nIn seguito il suo impero industriale si ramific\u00f2 in molti campi, per ulteriormente solidificarsi negli anni della seconda guerra mondiale, durante i quali assunse anche la presidenza del club di calcio della Juventus, dal 1942 al 1947 potenziando l'attivit\u00e0 polisportiva del club.\nNel 1944 fond\u00f2 la Cisitalia, acronimo di Compagnia Industriale Sportiva Italiana, facendosi poi aiutare nell'impresa da Rudolf Hruska e Ferry Porsche, stante il sodalizio tecnico ed umano instauratosi, nel 1947, dopo che Dusio si era prodigato, anche versando un forte riscatto in denaro, per la liberazione del padre Ferdinand Porsche, detenuto in Francia quale prigioniero di guerra.\nAlla guida di una Cisitalia 202 MM, ha partecipato alla I Coppa delle Dolomiti nel 1947, raggiungendo il secondo posto.\nNel secondo dopoguerra, con l'aiuto dei due tecnici tedeschi, tent\u00f2 di dare vita ad un modello di auto di Formula 1, futuristico per i tempi, ma il tentativo si aren\u00f2. Il tracollo finanziario dovuto al pagamento dell'astronomico riscatto ed alle ingenti spese per la vettura di F1, lo spinse a lasciare la Cisitalia nelle mani del figlio Carlo (la societ\u00e0 venne poi liquidata nel 1956) e trasferirsi in Argentina, dove fond\u00f2 la Autoar, nel 1950, prima fabbrica locale di automobili.\nNell'ultima parte della sua vita lavorativa, Piero Dusio si dedic\u00f2 ad attivit\u00e0 edilizie e commerciali, abbandonando il settore dell'automobile."}
{"id": "2284737", "revid": "106512", "url": "https://it.wikipedia.org/wiki?curid=2284737", "title": "Friedrich Wilhelm Joseph von Schelling", "text": ""}
{"id": "2284738", "revid": "368290", "url": "https://it.wikipedia.org/wiki?curid=2284738", "title": "Soundblaster", "text": ""}
{"id": "2284751", "revid": "3115", "url": "https://it.wikipedia.org/wiki?curid=2284751", "title": "Leggi penali irlandesi", "text": "Con l'espressione Leggi penali irlandesi (in gaelico: \"Na P\u00e9indl\u00edthe\") si intende una serie di norme giuridiche imposte al popolo irlandese durante il dominio inglese, con lo scopo di discriminare i cattolici e altre confessioni protestanti dissidenti (ad esempio i presbiteriani) rispetto coloro che aderivano od avrebbero aderito alla \"ex novo istituita\" confessione religiosa ufficiale, la Chiesa d'Irlanda. Esse non furono emesse in blocco in un solo breve periodo ma furono approvate in diverse occasioni e subirono numerose variazioni ed aggiustamenti nel secolo XVII e nel XVIII.\nAntefatti.\nIl primo intervento diretto inglese in Irlanda avvenne nel 1171 ad opera di Enrico II d'Inghilterra (1133 \u2013 1189), il cui diritto alla sovranit\u00e0 fu fatto risalire all'aiuto richiestogli dal sovrano irlandese di Leinster, Diarmuid Mac Murchadha Caomh\u00e1nach (in inglese \"Diarmuid MacMorrough\"), che fu costretto all'esilio dall'High King, Ruaidri mac Tairrdelbach Ua Conchobair. Diarmait era fuggito in Aquitania ed aveva ottenuto da Enrico II l'aiuto dei Normanni per la riconquista del suo regno. Il grosso delle forze normanne era sbarcato sull'isola nel 1169 e in poco tempo furono riconquistati il Leinster e il controllo di Waterford e Dublino. Tuttavia Enrico II, preoccupato che, grazie alla nomina del normanno Riccardo di Clare quale erede di Diarmait, si creasse in Irlanda un regno normanno a lui rivale, sbarc\u00f2 a Waterford e occup\u00f2 le terre irlandesi divenendo il primo sovrano d'Inghilterra a mettere piede in Irlanda. Egli defin\u00ec l'Irlanda una signoria (\"Lordship\") del Regno d'Inghilterra. Nel 1172 la bolla papale \"Laudabiliter\", emessa da Papa Adriano IV, avall\u00f2 la presa di potere, Enrico assegn\u00f2 i territori al figlio Giovanni nominandolo \"Dominus Hiberniae\" (\"Lord of Ireland\") ma quando Giovanni, in maniera inattesa, successe al fratello e divenne sovrano, la \"Lordship\" d'Irlanda divenne direttamente dipendente dalla corona britannica.\nI tentativi inglesi di governare l'Irlanda sono marcati da numerose norme adottate per assicurare il controllo del paese da parte inglese. Nel 1367 fu emesso lo Statuto di Kilkenny, una serie di trentacinque articoli emanati a Kilkenny con l'intento di frenare l'allarmante declino della dominazione Hiberno-Normanna sull'Irlanda. Gli Statuti cercarono di bloccare ogni futura diffusione fra gli inglesi residenti in Irlanda della cultura gaelica e la cosiddetta \"Poynings' Law\" del 1494 rese il Parlamento d'Irlanda subordinato all'autorit\u00e0 del Parlamento d'Inghilterra, provvedimento che fu approvato dalla Santa Sede.Nel 1394 e 1395 Riccardo II invase l'isola per imporre la legislazione inglese ma prese anche misure di riconciliazione fra i nobili irlandesi di origine e fedelt\u00e0 inglese e quelli di origine locale gaelica.\nLo scisma anglicano.\nLo scisma anglicano del 1533-38, ad opera di Enrico VIII, comport\u00f2 un'ulteriore divisione nelle relazioni fra irlandesi ed inglesi, cos\u00ec come avvenne con altre confessioni protestanti. Suo figlio Edoardo era un convinto protestante ma la sua politica fu resa pubblica solo poco prima della sua morte. La regina Maria I d'Inghilterra impose nuovamente il cattolicesimo nel periodo 1553 / 1558.\nIl regno di Elisabetta I.\nLa confusione in materia di fedelt\u00e0 alla religione continu\u00f2 in Inghilterra ed Irlanda anche nei primi anni di regno di Elisabetta I (regnante dal 1558 al 1603). Dopo dodici anni di regno papa Pio V con la bolla \"Regnans in Excelsis\", pubblicata il 25 febbraio 1570 scomunic\u00f2 Elisabetta I quale eretica. La bolla dichiarava l'illegittimit\u00e0 di Elisabetta a salire al trono come regina e quindi la sua incapacit\u00e0 ad ereditare la corona reale. Veniva perci\u00f2 dichiarata deposta e proibito ai fedeli cattolici di tutto il mondo di obbedire a lei od alle persone da lei nominate. Naturalmente tutto ci\u00f2 determin\u00f2 un forte sentimento di ostilit\u00e0 fra lei ed i sudditi irlandesi che erano cattolici praticanti. Decenni di tensioni e di conflitti armati si susseguirono fino alla sua morte. Il suo principale avversario, Filippo II di Spagna, incoraggi\u00f2 le rivolte che ebbero luogo in Irlanda nelle decadi del 1570 e del 1580 e nel 1595 gli fu offerta la corona irlandese da alcune eminenti autorit\u00e0 gaeliche, che egli, per altro, rifiut\u00f2. Ogniqualvolta tuttavia gli irlandesi cercarono sostegno a Roma, fu loro di ostacolo il fatto che nessuna importante famiglia cattolica irlandese (di origine gaelica od inglese) annoverasse fra i suoi membri od antenati un cardinale od un papa.\nUn numero di complotti, da quello di Ridolfi del 1570 a quello detto \u201cdelle polveri\u201d del 1605, fallirono lo scopo di eliminare fisicamente Elisabetta ed il suo successore re Giacomo I. Essi tuttavia crearono un'atmosfera di psicosi anticattolica sia in Inghilterra che in Irlanda.\nIn Irlanda furono emesse nuove leggi a partire da fine Cinquecento con lo scopo di imporre agli irlandesi il governo e la cultura inglesi. (vedi Riconquista Tudor dell'Irlanda). La colonizzazione dell'Irlanda ebbe luogo nel XVII secolo e prosegu\u00ec nel XVIII e fu costituita da una legislazione anticattolica che produsse i suoi effetti per oltre due secoli, da confische di terre di propriet\u00e0 di clan gaelici o dinastie anglo-irlandesi, prevalentemente nelle province di Munster e dell'Ulster. Le terre furono assegnate ai coloni (\"the planters\") dalla corona inglese. Questo processo ebbe inizio durante il regno di Enrico VIII e prosegu\u00ec sotto Maria I ed Elisabetta I, subendo poi un'accelerazione con Giacomo I, con Carlo I e quindi sotto Oliver Cromwell.\nIl risultato finale nel 1728 fu di aver riportato a livello servile la parte pi\u00f9 benestante della popolazione irlandese, che nonostante tutto era rimasta in gran maggioranza cattolica, e molti coloni scozzesi di fede presbiteriana, a vantaggio dei fedeli della molto meno diffusa Chiesa d'Irlanda.\nSebbene la legge colpisse anche i fedeli della Chiesa Presbiteriana d'Irlanda, concentrati prevalentemente nell'Ulster, le sue principali vittime furono i membri benestanti della Chiesa Cattolica, i cui correligionari comprendevano i tre quarti della popolazione irlandese. Non vi erano norme che vietassero la conversione dal cattolicesimo alla religione anglicana di stato, ma pochi lo fecero. Molto modesti furono poi i tentativi di convertire le classi pi\u00f9 povere.\nLe norme degli Stuart e di Cromwell.\nInizialmente i regnanti inglesi furono molto cauti nell'applicare le Leggi penali irlandesi poich\u00e9 avevano necessit\u00e0 dell'aiuto delle classi agiate cattoliche per sedare la rivolta gaelico-irlandese durante la guerra dei nove anni (1594-1603). Inoltre una significativa parte dell'aristocrazia cattolica proveniva dai primi colonizzatori inglesi (\"Old English\") ed era perci\u00f2 tradizionalmente fedele alle leggi inglesi in Irlanda. In ogni caso, l'ascesa di Giacomo I ai troni d'Inghilterra ed Irlanda nel 1603 e la vittoria conclusiva inglese nella guerra dei nove anni vide l'entrata in vigore di una serie di nuove norme. Nel 1605 La cosiddetta quello detto \u201cdelle polveri\u201d, volta ad assassinare il re Giacomo I, forn\u00ec un ulteriore pretesto per intensificare le norme restrittive nei confronti dei cattolici in Irlanda, Scozia e nella stessa Inghilterra.\nDal 1607 ai cattolici fu vietato ricoprire cariche pubbliche e prestare servizio nell'esercito. Ci\u00f2 significava che da allora il Consiglio Privato Irlandese ed i giudici, che con il \"Lord Deputy of Ireland\" costituivano il governo del paese, sarebbero stati protestanti.\nNel 1613 le circoscrizioni elettorali della Camera Irlandese dei Comuni furono modificate in modo tale che i coloni protestanti potessero essere in maggioranza. Inoltre ai cattolici fu imposto il pagamento di ammende (\"recusant fines\") per il rifiuto di partecipare alle funzioni religiose anglicane. Il culto cattolico fu tuttavia tacitamente tollerato purch\u00e9 celebrato in privato. Anche i sacerdoti cattolici furono tollerati mentre i vescovi, normalmente istruiti nel continente, dovevano celare la loro presenza.\nNel 1634 fu proposta la riforma delle norme in favore dei cattolici: una forte tassa in favore di Carlo I Stuart (1600 \u2013 1649), la cui consorte Enrichetta Maria (1609\u00a0\u2013 1669) era cattolica, fu approvata dai proprietari terrieri cattolici irlandesi nel presupposto che tale riforma sarebbe stata portata a compimento, ma dopo che l'imposizione fiscale fu approvata il vicer\u00e9 di Carlo I respinse due dei 51 articoli della riforma e quindi la legge di riforma fu respinta dalla maggioranza cattolica nella Camera Irlandese dei Lord.\nIl risentimento cattolico fu il fattore scatenante della rivolta irlandese del 1641 e della conseguente istituzione, sostenuta dal Papa (Urbano VIII), della Confederazione Irlandese dal 1642, che fu per\u00f2 definitivamente sciolta con le armi a seguito della conquista dell'Irlanda da parte di Cromwell (1649\u00a0\u2013 1653). Con la Legge di assestamento dell'Irlanda del 1652, ai cattolici fu vietata la partecipazione al Parlamento Irlandese, i pi\u00f9 ricchi di loro si videro confiscate la maggior parte delle terre (\"Adventurers' Act\") e fu anche proibito loro, per un breve periodo, di risiedere in citt\u00e0. Per i seguaci di Cromwell i cattolici erano eretici ed al clero cattolico fu comminata l'espulsione dal paese e prevista, in caso di rientro, l'esecuzione capitale immediata.\nMolti dovevano assistere alla Messa in luoghi isolati presso le cosiddette Pietre da Messa (\"Mass rock\"). Diciassette martiri cattolici di quel periodo furono beatificati nel 1992 da Papa Giovanni Paolo II.\n1660-1693.\nGran parte di questa legislazione fu abrogata dopo la Restaurazione inglese da Carlo II (1660-1685), con la Dichiarazione di Breda del 1690, in termini di culto e diritto di propriet\u00e0, ma anche il Test Act divenne legge dal 1673.\nNel 1685 il re di Francia Luigi XIV diede un impulso alla psicosi dei protestanti nei confronti del cattolicesimo in Europa quando emise l'editto di Fontainebleau con il quale espelleva gli ugonotti dalla Francia. A seguito della fuga di Giacomo II, causata dalla cosiddetta Gloriosa rivoluzione del 1688, le decisioni della maggioranza cattolica nel Parlamento irlandese del 1688-89 in Dublino compresero anche la totale abolizione delle assegnazioni degli anni 1650.\nQueste furono revocate quando i giacobiti, in gran maggioranza cattolici, che si erano schierati a fianco di Giacomo II d'Inghilterra, persero la guerra contro Guglielmo d'Orange e la di lui moglie e cugina Maria II d'Inghilterra, combattuta fra il 1689 ed il 1691, la quale decise in ultima analisi se in Inghilterra avrebbero regnato gli Stuart cattolici o i protestanti.\nLa guerra termin\u00f2 con il Trattato di Limerick, stipulato il 3 ottobre 1691 fra Patrick Sarsfield, conte di Lucan, e Godert de Ginkell, 1\u00ba conte di Athlone, che era composto di 29 articoli. L'articolo 1 disponeva che:\nComunque questi privilegi dovevano essere acquisiti giurando fedelt\u00e0 a Guglielmo e Maria, cosa che molti cattolici trovavano ripugnante fin dal 1693, allorch\u00e9 il papato inizi\u00f2 a sostenere i Giacobiti.\nInfatti gli articoli 2 e 9 disponevano che:\nUn piccolo numero di proprietari terrieri cattolici fece tale giuramento fra il 1691 ed il 1693 e le loro famiglie rimasero sotto la protezione del re, ma la maggior parte non giur\u00f2. I Giacobiti precedentemente arresisi, con l'accordo di Galway ai primi del 1691, erano stati esentati dalle successive (anno 1700 e oltre) restrizioni sulla propriet\u00e0, a patto che fossero esclusi dal diretto coinvolgimento in politica.\nA livello europeo questa guerra fu una parte della Guerra della Grande Alleanza, nella quale il papato sosteneva Guglielmo d'Orange contro la Francia. Ma dal 1693 il papato cambi\u00f2 politica e sostenne Giacomo contro Guglielmo, mentre la politica di quest'ultimo si spostava da una forma di tolleranza nei confronti dei cattolici romani ad una forma di maggior ostilit\u00e0.\nAllora il re Giacomo si era stabilito nel castello di Saint-Germain-en-Laye ed era sostenuto finanziariamente dal nemico da lungo tempo di Guglielmo e Maria, Luigi XIV. La religione divenne un facile modo per definire la lealt\u00e0 di una famiglia nobile nei confronti della corona e cos\u00ec si formarono le basi per l'istituzione delle Leggi Penali in Irlanda.\nAscendancy rule 1691-1770.\nFu la ricerca di assicurarsi il dominio con l'approvazione di un certo numero di leggi restrittive della libert\u00e0 dei cattolici (e dei dissidenti in genere) sia in campo religioso sia politico ed economico. Il figlio di Giacomo II, Giacomo Francesco Edoardo Stuart, detto \"the Old Pretender\" fu riconosciuto dalla Santa Sede come unico re legittimo di Inghilterra e Irlanda fino alla sua morte, avvenuta nel 1766, ed i cattolici obbligati a sostenerlo. Ci\u00f2 forn\u00ec un ulteriore pretesto politico per nuove leggi restrittive approvate dopo il 1695. Fra le tante discriminazioni che Cattolici e i dissenzienti dovevano subire a causa delle Leggi penali irlandesi vi erano:\nAnalisi.\nLe leggi penali irlandesi furono apparentemente approvate per sostituire il Cattolicesimo quale religione di maggioranza in Irlanda, e sebbene il Libro della preghiera comune fosse stato tradotto gi\u00e0 nel 1608 in lingua irlandese, non ci fu un'effettiva intenzione di convertire la maggior parte della popolazione irlandese all'anglicanismo o di fare del proselitismo in Irlanda, fino al XIX secolo. L'assenza di sforzi da parte della cosiddetta Influenza Protestante per convertire la massa popolare irlandese suggerisce una ragionevole interpretazione: un gran numero di nuovi protestanti poveri significava una gran perdita di denaro per la Chiesa d'Irlanda, visto che essi avrebbero dovuto essere mantenuti con i fondi delle decime delle chiese locali, per le quali queste erano l'unica fonte di mantenimento dei preti e di finanziamento delle necessit\u00e0 materiali della chiesa.\nL'effetto principale che si voleva ottenere con le Leggi penali irlandesi era quello di favorire la conversione o lo spossessamento delle terre relativamente ai proprietari terrieri cattolici. Nel 1641 i cattolici possedevano il 60% della terra in Irlanda e nel 1776 questa percentuale era scesa al 5%. Nel censimento del 1735 circa il 30% degli irlandesi si dichiarava \u201cnon cattolico\u201d. La conversione dal cattolicesimo al protestantesimo si verificava sporadicamente, specialmente fra proprietari terrieri e per convenienza, al fine di mantenere intatta alla famiglia la terra, cosicch\u00e9 queste conversioni erano spesso poco convincenti sul piano della loro sincerit\u00e0. Molti figli di proprietari terrieri cattolici lasciarono l'Irlanda per seguire il cosiddetto Volo delle oche selvatiche, cio\u00e8 l'arruolamento in eserciti di irlandesi che combattevano per le potenze continentali in Europa.. Altri invece emigrarono per studiare nei seminari cattolici continentali, quali ad esempio quello di Lovanio. Il fenomeno venne contrastato poi seriamente intorno al 1750. Il problema dei figli di queste famiglie agiate erano le limitate opportunit\u00e0 loro offerte in Irlanda, considerata l'esclusione dall'esercizio delle professioni, con la rara eccezione di quella medica. Essi erano inoltre stati esclusi dal diritto di voto dal 1728 al 1793.\nLa gran parte della popolazione, trattandosi di poveri mezzadri o lavoratori agricoli, avrebbero dovuto subire di meno gli effetti delle leggi penali irlandesi dal 1695, ma nel 1800 emersero plausibili motivi per spiegare come le leggi avessero influito in effetti sul loro stato di povert\u00e0. Il sistema delle decime ebbe infatti su di loro un forte impatto economico, poich\u00e9 essi dovevano versare una percentuale del loro raccolto al clero protestante, cos\u00ec come dovevano al contempo sostenere economicamente i loro preti.\nPer i preti delle parrocchie cattoliche le leggi dal 1695 erano divenute pi\u00f9 restrittive, ma diversamente dal periodo di amministrazione cromwelliana, essi potevano registrarsi presso il magistrato locale ed esercitare il loro ministero. Gli ordini religiosi e la presenza di vescovi fu vietata fino al 1778. Numerosi preti cattolici furono giustiziati e l'ultimo di questi fu Nicholas Sheehy nel 1766 ma non per aver esercitato il suo ministero, bens\u00ec con l'accusa di aver contribuito a nascondere o addirittura ad uccidere un informatore.\nNel corso dell'Insurrezione giacobita del 1745 in Scozia il vicer\u00e9 Lord Chesterfield sospese le leggi penali irlandesi per parecchi mesi allo scopo di assicurarsi che gli irlandesi non si sarebbero associati alla ribellione, il che in effetti avvenne dimostrando quanto le leggi avessero un fondamento politico prima ancora che religioso. Durante la Guerra d'indipendenza americana (1775-83) il governo di Londra cerc\u00f2 il sostegno cattolico per contrastare il partito dei ribelli irlandesi, creando cos\u00ec le condizioni nel 1777 per la istituzione del convento delle Suore della Presentazione della Beata Vergine Maria, ordine fondato dall'irlandese (educata in Francia) Nano Nagle (1718\u00a0\u2013 1784). Alcuni grandi proprietari terrieri cattolici, come ad esempio il Conte di Antrim, non furono toccati dalle leggi penali irlandesi e i discendenti del casato sono tuttora proprietari delle terre dei loro avi. I visconti di Gormanston possedettero le loro terre nella Contea di Meath fino al 1950. Altri invece quali gli Inchiquin, di origine gaelica e discendenti di Brian Boru o le anglosassoni famiglie dei signori di Dunsany dei visconti Dillon salvarono i loro possedimenti con la conversione al protestantesimo.\nMolte scuole cattoliche hanno enfatizzato gli aspetti religiosi delle leggi penali inglesi, tendendo a sostenere che esse furono applicate alla lettera. Molte scuole non cattoliche tendono invece a vedere tali leggi come un provvedimento politico che fall\u00ec i suoi obiettivi, che dur\u00f2 troppo a lungo e che, come altre forme di repressione religiosa in Europa, furono successivamente riviste.\nRiforme graduali ed emancipazione 1778-1869.\nAlla morte di Giacomo Francesco Edoardo Stuart, detto \"The Old Pretender\", nel gennaio del 1766 la Santa Sede riconobbe la dinastia degli Hannover quale legittima pretendente al trono inglese, cosicch\u00e9 i pretesti per le leggi penali irlandesi caddero ed inizi\u00f2 un lento processo di emancipazione dei cattolici con la revoca di parte delle leggi in questione avvenuta con le Leggi di emancipazione cattolica del 1771, 1778 e 1793. Comunque il lungo percorso di uscita dalle norme restrittive del passato dimostra quanto la vita irlandese sia stata condizionata dalle medesime e quanto queste fossero fonte di divisioni. Una classe media emergente di cattolici fece sentire la sua voce e nel 1760 i proprietari terrieri cattolici fondarono il primo Comitato Cattolico a Waterford per accelerare la riforma delle leggi penali. La Legge sul Quebec del 1744 fu un incoraggiamento esterno all'Irlanda, con il ripristino dei diritti religiosi in gran parte del Canada, seguito in Inghilterra ed in Irlanda dal Papist Act 1778. Il \"Carlow College\" fu fondato nel 1782.\nDal 1782 i politici riformisti protestanti irlandesi quali Henry Grattan, John Philpot Curran, William Ponsonby, 1\u00ba barone Ponsonby di Imokilly e Frederick Hervey, 4\u00ba conte di Bristol (un vescovo protestante), aggiunsero in appoggio la loro voce. In Inghilterra fu di aiuto anche il deputato della Camera dei Comuni Edmund Burke ma dovette affrontare i sentimenti anti-cattolici che sfociarono nella sommossa di Gordon del 1780. Nel 1792 William FitzGerald, 2\u00ba duca di Leinster, il fratello maggiore di Lord Edward Fitzgerald, fond\u00f2 l'Associazione degli amici della libert\u00e0, il cui programma si proponeva di ottenere la presenza di cattolici fra i membri della Camera dei Comuni irlandese. Essi non riuscirono tuttavia ad ottenere dai membri protestanti del Parlamento pi\u00f9 di quanto concesso nella riforma del 1793, allorch\u00e9 fu concesso ai cattolici di acquistare terre libere, di diventare giurati nel Grand jury e di votare.\nNello stesso anno una legge che fu molto impopolare, il \"Militia Act\", rimosse il divieto per i cattolici di possedere armi da fuoco, per poterli arruolare nella milizia, ma non consent\u00ec ancora loro di accedere al rango degli ufficiali. L'accettazione da parte dei cattolici benestanti di questa limitazione dimostra ulteriormente la gradualit\u00e0 del loro inserimento nella societ\u00e0 dominante.\nCon la dichiarazione di guerra del 1793 da parte della Francia contro il Regno Unito, le esigenze della guerra assunsero la precedenza rispetto a quelle della riforma delle leggi penali irlandesi. Allorch\u00e9 il governo francese divenne ostile alla Santa Sede dal 1790, e i preti cattolici erano stati formati in Francia, il primo ministro William Pitt fond\u00f2 il Seminario di San Patrizio a Maynooth (1795). La politica di decristianizzazione perseguita dalla Francia tra il 1790 ed il 1801 \u00e8 stata spesso paragonata alla politica anti-cattolica di Cromwell in Irlanda negli anni 1650. Nel 1795 il nuovo vicer\u00e9 William FitzWilliam, 4\u00ba conte FitzWilliam, propose l'emancipazione politica totale dei cattolici, cos\u00ec come l'aveva suggerita Henry Grattan ma fu sollevato dalla carica poche settimane dopo per l'intervento di protestanti irriducibili nell'amministrazione irlandese.\nIl lento cammino della riforma, in particolare la mancata riforma del regime delle decime, fu un fattore che condusse all'esasperazione molti irlandesi facendo loro disperare nella possibilit\u00e0 di una riforma pacifica. Questo favor\u00ec lo scoppio della poi fallita Rivolta irlandese del 1798. Durante tale rivolta comunque, tutti i vescovi cattolici irlandesi si schierarono a favore del governo.\nL'approvazione dell'Atto di Unione del 1800, avvenuta nel 1801, fu ritenuta foriera dell'emancipazione cattolica. Infatti con questa legge i poteri del Parlamento Irlandese, che l'approv\u00f2 nonostante alcune opposizioni interne, venivano incorporati da quello inglese (oltre alla incorporazione della Chiesa d'Irlanda in Chiesa d'Inghilterra), ove non esisteva la preclusione alla partecipazione dei cattolici. Tuttavia re Giorgio III rifiut\u00f2 di dare seguito a questa parte dell'accordo ponendo il suo veto, in quanto riteneva che emancipare i cattolici irlandesi sarebbe stato in contrasto con il Giuramento di fedelt\u00e0. L'emancipazione fu cos\u00ec posticipata al 1829. Molti parlamentari britannici erano favorevoli, incluso William Pitt, e la disattenzione dell'accordo provoc\u00f2 le loro dimissioni.\nEmancipazione.\nNel maggio 1823 Daniel O'Connell lanci\u00f2 la \"Catholic Association\" e condusse un'intensa campagna per l'emancipazione dei cattolici irlandesi che fu largamente acquisita nel 1829, avendo come principali beneficiari i componenti della classe media irlandese. Ci\u00f2 che fu concesso ai cattolici irlandesi in quell'anno riguardo alla rappresentanza in parlamento, rimase vietato agli ebrei irlandesi fino al 1858 ed agli atei fino al 1886.\nLa legge permise anche ai cattolici di divenire giudici e funzionari civili ed essere nominati ufficiali pubblici. La elezione al Parlamento fu consentita ai pi\u00f9 colti e ricchi cattolici. La medesima classe si avvantaggi\u00f2 della riforma delle citt\u00e0 e del raggruppamento di queste con la legge sugli accorpamenti municipali del 1840, potendo prendere parte al governo locale. Ma per la maggioranza dei cattolici che vivevano nelle campagne irlandesi il costo del sistema delle decime fu sempre motivo di lamentela.\nRiforma delle decime.\nL'obbligo per i cattolici e gli altri gruppi religiosi di pagare le decime (\"tithes\") alla Chiesa anglicana rimase in vigore fino al 1869. Prima vi furono violente resistenze e sollevazioni che sono note con il nome di \" Tithe War\" (Guerra delle decime). Dal 1840 queste furono imposte non pi\u00f9 ai coltivatori locatari ma ai proprietari terrieri, ai quali fu tuttavia concesso l'incremento del canone per compensare il nuovo onere. La Chiesa cattolica insorse dagli anni 1840 insieme alle altre Chiese protestanti contro l'integrazione di studenti appartenenti a confessioni diverse nella nuova scuola primaria e negli anni 1850 emerse un altro dibattito sul fatto che alcune nuove universit\u00e0 dovessero essere miste o riservate ai soli cattolici.\nContinuazione degli effetti fino al 1920.\nNel maggio 1920 Se\u00e1n T. O'Kelly invi\u00f2 un memorandum a papa Benedetto XV ove, fra l'altro affermava:\nIn quel periodo era inviato britannico presso la Santa Sede John Francis Charles, 7\u00ba conte de Salis, un proprietario terriero cattolico nelle contee di Limerick e di Armagh."}
{"id": "2284752", "revid": "761672", "url": "https://it.wikipedia.org/wiki?curid=2284752", "title": "Investigatore privato", "text": ""}
{"id": "2284753", "revid": "1305772", "url": "https://it.wikipedia.org/wiki?curid=2284753", "title": "Daphne petraea", "text": "La dafne minore (nome scientifico Daphne petraea ) \u00e8 una piccola pianta di tipo cespuglioso appartenente alla famiglia delle Thymelaeaceae.\nSistematica.\nLa famiglia delle Thymelaeaceae comprende una cinquantina di generi con circa 500 - 800 specie (il numero dipende dalle varie classificazioni), mentre il genere \"Daphne\" comprende circa 50 -100 specie di cui una decina sono presenti nella flora spontanea italiana.\nIbridi.\nCon la specie \"Daphne alpina\" la pianta di questa scheda forma il seguente ibrido interspecifico:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. Quello che segue \u00e8 un possibile sinonimo:\nEtimologia.\nIl nome generico di questa pianta (\"Daphne\") lo troviamo usato per la prima volta negli scritti del medico, botanico e farmacista greco antico che esercit\u00f2 a Roma di nome Dioscoride Pedanio (Anazarbe in Cilicia, 40 circa - 90 circa). Probabilmente nel nominare questa ed altre piante dello stesso genere si ricord\u00f2 della leggenda di Apollo e Dafne. Il nome \"Daphne\" in greco significa \u201calloro\u201d e le foglie di queste piante sono molto simili a quelle dell'alloro.\nMentre L'epiteto specifico (\"petraea\") probabilmente deriva dal suo habitat abituale: in alta montagna facilmente si trova su terreni rocciosi.\nI tedeschi chiamano questa pianta col nome di \"Felsen-Seidelbast\", oppure \"Felsr\u00f6sel\"'; mentre i francesi la chiamano \"Daphn\u00e9 des rochers\".\nMorfologia.\n\u00c8 un piccolo arboscello a portamento prostrato di altezza media tra i 2 e i 5\u00a0cm che forma dei compatti cuscinetti a forma emisferica di 1\u00a0\u2013 3 dm di diametro. La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo di poche centimetri; le porzioni erbacee seccano annualmente e rimangono in vita soltanto le parti legnose.\nFusto.\nIl fusto \u00e8 molto breve ma ugualmente legnoso alla base. La corteccia ha un colore scuro ed \u00e8 percorsa da cicatrici trasversali.\nFoglie.\nLe foglie appaiono contemporaneamente alla fioritura (diversamente da altre specie dello stesso genere). Hanno una forma lineare- spatolata. Le foglie sono carenate, ossia sono ripiegate longitudinalmente; sulla parte superiore hanno una scanalatura (sono uninervie). Dimensione media delle foglie: larghezza 1\u00a0\u2013 1,5\u00a0mm; lunghezza 3\u00a0\u2013 5\u00a0mm (massimo 12\u00a0mm).\nInfiorescenza.\nL'infiorescenza si compone di serie compatte di 4\u00a0\u2013 6 fiori disposti in fascetti apicali. Alla base di ogni infiorescenza sono presenti delle brattee giallo-limone ad apice acuto. Dimensione delle brattee: larghezza 1\u00a0mm; lunghezza 2\u00a0mm.\nFiori.\nLa caratteristica principale dei fiori di questa pianta (ma anche del genere e in definitiva della famiglia) \u00e8 l'assenza di un perianzio completo (perianzio diclamidato) : il perianzio \u00e8 monoclamidato (o \u201capetalo\u201d) ossia \u00e8 formato solamente dal calice. La funzione vessillifera \u00e8 svolta quindi dai sepali che sono colorati ed hanno una forma pi\u00f9 vicina ai petali che ai sepali veri e propri che in questo caso si dicono petaloidi. I fiori sono tetrameri (a 4 parti), il perianzio \u00e8 caduco e di colore rosso-purpureo, sono inoltre ermafroditi e attinomorfi. Lunghezza del fiore completo: 8\u00a0\u2013 12\u00a0mm.\nFrutti.\nIl frutto \u00e8 una drupa sferica monosperma (con un solo seme di colore chiaro e ricco di sostanze oleose) a esocarpo carnoso e consistenza coriacea; ha l'aspetto di una bacca rosso-corallo con una superficie sparsamente pubescente (l'involucro esterno non \u00e8 spinoso o rugoso). Il frutto non \u00e8 avvolto dal perianzio. La bacca si appoggia su un peduncolo pubescente.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSpecie protette.\nQuesta specie \u00e8 inserita nella lista dell\"Allegato II\" : \u201cSPECIE ANIMALI E VEGETALI D'INTERESSE COMUNITARIO LA CUI CONSERVAZIONE RICHIEDE LA DESIGNAZIONE DI ZONE SPECIALI DI CONSERVAZIONE\u201d (Direttiva Habitat 92/43/CEE)"}
{"id": "2284758", "revid": "1543377", "url": "https://it.wikipedia.org/wiki?curid=2284758", "title": "Dipendenza da zuccheri", "text": "Con il termine dipendenza da zuccheri si indica una condizione in cui si desidera fortemente alimenti dolci ed \u00e8 estremamente difficile, se non impossibile, controllarne l'assunzione. L'attrazione per lo zucchero \u00e8 stata in passato considerata semplicemente una dipendenza psicologica, ma studi recenti hanno dimostrato che si hanno sintomi d'astinenza durante periodi senza l'assunzione di cibi dolci, un elemento chiave della dipendenza fisica."}
{"id": "2284759", "revid": "1776051", "url": "https://it.wikipedia.org/wiki?curid=2284759", "title": "Pietre da Messa", "text": "Una pietra da messa (\"Carraig an Aifrinn\" in irlandese) era un masso usato dalla met\u00e0 del XVII secolo in Irlanda come luogo per celebrate la celebrazione eucaristica. Localit\u00e0 isolate venivano scelte per tenere cerimonie religiose, poich\u00e9 la celebrazione della messa cattolica creava situazioni di pericolo per i partecipanti dopo la conquista dell'Irlanda da parte di Cromwell (1649 \u2013 1653) e le Leggi penali irlandesi del 1695. Banditi i vescovi dal paese gi\u00e0 nel 1613 infatti, anche ai preti cattolici fu comminata l'espulsione dal paese e prevista, in caso di rientro, l'esecuzione capitale immediata. In alcuni casi furono anche utilizzati cacciatori di preti cattolici, persone che dietro congruo compenso individuavano e segnalavano alle autorit\u00e0 l'identit\u00e0 di preti cattolici che esercitavano, sia pur segretamente, il loro ministero in Irlanda.\nIn molti casi venivano utilizzati massi presi da rovine di chiese e trasportati in aree rurali, sui quali veniva semplicemente scolpita una croce. A causa dell'illegalit\u00e0 della celebrazione del culto cattolico, le Messe non erano programmate ad orari ed in giorni precedentemente stabiliti ma la celebrazione veniva di volta in vota decisa e l'annuncio trasmesso verbalmente fra i parrocchiani.\nQuesta pratica venne gradualmente meno verso la fine del XVII secolo, sostituita dalla celebrazione della messa in luoghi coperti. "}
{"id": "2284760", "revid": "287204", "url": "https://it.wikipedia.org/wiki?curid=2284760", "title": "Lady Samantha (album)", "text": "Elton John's Lady Samantha \u00e8 un album raccolta del cantante britannico Elton John. Pubblicato il 13 ottobre 1980 in alcuni Paesi (ma pubblicato originariamente come musicassetta nel Regno Unito nel 1974, con copertina differente), contiene numerose B-sides e rarit\u00e0 della carriera dell'interprete."}
{"id": "2284762", "revid": "599013", "url": "https://it.wikipedia.org/wiki?curid=2284762", "title": "Paul Rogers (cestista)", "text": ""}
{"id": "2284769", "revid": "299827", "url": "https://it.wikipedia.org/wiki?curid=2284769", "title": "Elton John's Lady Samantha", "text": ""}
{"id": "2284770", "revid": "729019", "url": "https://it.wikipedia.org/wiki?curid=2284770", "title": "B\u00f6rz\u00f6nce", "text": "B\u00f6rz\u00f6nce \u00e8 un comune dell'Ungheria di 78 abitanti (dati 2001). \u00c8 situato nella provincia di Zala."}
{"id": "2284772", "revid": "287204", "url": "https://it.wikipedia.org/wiki?curid=2284772", "title": "Josep Jufre", "text": ""}
{"id": "2284775", "revid": "765341", "url": "https://it.wikipedia.org/wiki?curid=2284775", "title": "Cacciatori di preti cattolici", "text": "Cacciatore di preti cattolici (\"Priest hunter\") era colui che su incarico delle autorit\u00e0 inglesi e dietro compenso individuava e/o catturava un prete cattolico in Irlanda tra il XVII ed il XVIII secolo durante il periodo di vigenza delle Leggi penali irlandesi. Con la legge penale del 1709 ai preti cattolici fu imposta la registrazione presso le autorit\u00e0, il Giuramento di Abiura (\"Oath of Abjuration\") ed il riconoscimento della regina Anna quale regina d'Inghilterra e d'Irlanda. I preti che non accettavano venivano arrestati e giustiziati. Ai vescovi invece non era consentita la permanenza sul territorio d'Irlanda. Questo provvedimento assieme a quelli di espulsione fu un tentativo di provocare l'estinzione del clero cattolico in Irlanda nell'arco di una generazione. \nI cacciatori di preti cattolici erano effettivamente dei cacciatori di taglie, chi per convenienza, chi invece costrettovi dalle autorit\u00e0 in quanto arrestato per qualche crimine. La ricompensa per la cattura variava fra le 50 \u2013 100 sterline per un vescovo a 10-20 sterline per un prete clandestino (non registrato). Si trattava in ogni caso di un'attivit\u00e0 rischiosa, poich\u00e9 alcuni preti si difendevano fino ad uccidere il loro persecutore. I cacciatori riconosciuti come tali venivano espulsi dalla comunit\u00e0 e se un benestante segnalava alle autorit\u00e0 la presenza di un prete non registrato, si ritrovava spesso casa e fattoria bruciate per rappresaglia. Le Leggi penali irlandesi resero clandestina l'attivit\u00e0 di gran parte dei preti che furono costretti a celebrare in segreto ed in luoghi isolati la Messa. La celebrazione notturna presso le cosiddette pietre da Messa divenne frequente ed il prete spesso celebrava con il volto velato, cosicch\u00e9 se un partecipante veniva successivamente interrogato in proposito dalle autorit\u00e0, poteva sinceramente affermare di non sapere chi aveva celebrato il rito religioso.\nLa distribuzione dei cacciatori di preti cattolici era sporadica e molte autorit\u00e0 di polizia locali promuovevano (o costringevano alla) la ricerca sia dei preti che delle Pietre da Messa.\nForse il pi\u00f9 noto Cacciatore di preti cattolici fu \"Sean na Sagart\", della contea di Mayo, un ladro di cavalli alcolizzato che verso il 1715 intraprese questa attivit\u00e0 in cambio della grazia dal capestro. Egli venne infine ucciso da un prete che aveva cercato di catturare ed il suo cadavere fu successivamente dissepolto e gettato in un lago.\nFonti.\nin inglese:"}
{"id": "2284778", "revid": "1602064", "url": "https://it.wikipedia.org/wiki?curid=2284778", "title": "B\u00facs\u00faszentl\u00e1szl\u00f3", "text": "B\u00facs\u00faszentl\u00e1szl\u00f3 \u00e8 un comune dell'Ungheria di 886 abitanti (dati 2001). \u00c8 situato nella provincia di Zala."}
{"id": "2284780", "revid": "287204", "url": "https://it.wikipedia.org/wiki?curid=2284780", "title": "Cupola Verde", "text": "La Cupola Verde () \u00e8 la cupola dipinta di verde costruita al di sopra della tomba del profeta musulmano Maometto nella Moschea del Profeta di Medina (attuale Arabia Saudita). \n\u00c8 adornata con scritte arabe di letteratura religiosa e di riferimenti coranici.\nLa sua costruzione fu ordinata nel 1279 dal Sultano mamelucco bahri al-Man\u1e63\u016br Qal\u0101w\u016bn ma sub\u00ec due restauri, nel XV secolo e nel 1817. \nDopo i danni provocati da un incendio, nel 1481, la moschea e la cupola furono restaurate dal Sultano mamelucco burji Q\u0101ytb\u0101y.\nVenti anni dopo, nel 1837, per disposizione del Sultano ottomano Mahmud II, la cupola fu dipinta di verde.\nQuando il sultano saudita del Najd, Sa\u02bf\u016bd b. \u02bfAbd al-\u02bfAziz b Mu\u1e25ammad b. Sa\u02bf\u016bd, conquist\u00f2 Medina nel 1805, impart\u00ec l'ordine che tutte le costruzioni a cupola sovrastanti un luogo d'inumazione fossero distrutte, fedele al rigorista principio wahhabita che vede nelle sepolture un grave potenziale rischio che la venerazione sia rivolta a esseri mortali, anzich\u00e9 all'unico Essere cui essa deve essere riservata: Allah.\nLa cosa si ripet\u00e9 nel 1925, quando gli Ikhw\u0101n sauditi occuparono di nuovo la seconda Citt\u00e0 Santa dell'islam. \nNel 2007, secondo il giornale \"The Independent\", edito dal Ministero saudita degli Affari Islamici, col sostegno del \u02bfAbd al-\u02bfAz\u012bz ibn \u02bfAbd All\u0101h \u0100l al-Shaykh, Grande Muft\u012b dell'Arabia Saudita, fu stabilito che \"la Cupola Verde sar\u00e0 demolita e che le tre tombe nella Moschea del Profeta saranno rase al suolo\"."}
{"id": "2284789", "revid": "199745", "url": "https://it.wikipedia.org/wiki?curid=2284789", "title": "Dafne minore", "text": ""}
{"id": "2284794", "revid": "1776051", "url": "https://it.wikipedia.org/wiki?curid=2284794", "title": "Las Vegas Film Critics Society Awards 2005", "text": "La 9\u00aa edizione dei Las Vegas Film Critics Society Awards si \u00e8 tenuta il 19 dicembre 2005 per premiare i migliori film dell'anno 2005.\nVincitori e candidati.\nI vincitori sono indicati in grassetto."}
{"id": "2284795", "revid": "599013", "url": "https://it.wikipedia.org/wiki?curid=2284795", "title": "Brett Maher", "text": ""}
{"id": "2284822", "revid": "22790094", "url": "https://it.wikipedia.org/wiki?curid=2284822", "title": "2010 l'anno del contatto", "text": ""}
{"id": "2284827", "revid": "327653", "url": "https://it.wikipedia.org/wiki?curid=2284827", "title": "Papiro Egerton 2", "text": ""}
{"id": "2284828", "revid": "6923", "url": "https://it.wikipedia.org/wiki?curid=2284828", "title": "Pocher", "text": "Pocher Micromeccanica \u00e8 un'azienda di Torino specializzata nel modellismo ferroviario e automobilistico di qualit\u00e0.\nStoria.\nLe origini.\nL'azienda fu fondata nel 1952 a Torino da Arnaldo Pocher e Corrado Muratore con la ragione sociale \"Pocher Micromeccanica snc\" e fu una delle prime imprese italiane di modellismo di alta gamma.\nArnaldo Pocher, che possedeva un'importante esperienza di scuola orafa, in precedenza realizzava gi\u00e0 a livello artigianale modelli di accessori ferroviari: semafori, binari, scambi. I primi esemplari di materiale rotabile furono riproduzioni di vagoni merci in ottone in scala H0 che vennero realizzati a partire dal 1954, utilizzando sempre criteri di tipo artigianale, con lavorazione completamente a mano e in serie limitatissime (10-15 esemplari).\nNel 1956 inizi\u00f2 la realizzazione dei primi modelli di carrozze passeggeri complete di arredamento interno, sempre in scala H0, dettagliatissime per i materiali e le tecnologie dell'epoca. In particolare venne riprodotta la cosiddetta \"Carrozza dell'Armistizio\", ossia il vagone in cui venne firmato l'armistizio che pose fine alla Prima guerra mondiale.\nNel 1958 venne prodotto il primo catalogo a colori che, oltre a carri merci, carrozze, tralicci e accessori, presentava anche il primo modello di locomotiva prodotto da Pocher, la riproduzione del locomotore elettrico francese \"CC7107 Mistral\" detentore del record mondiale di velocit\u00e0 su rotaia.\nQuesto modello, che presentava caratteristiche tecnicamente allora molto avanzate (motore a frizione, ventola di raffreddamento) e che non sarebbero state pi\u00f9 utilizzate in seguito, sarebbe stato commercializzato solo nel 1962, a un prezzo molto elevato per l'epoca (28.000 Lire, pari a due terzi dello stipendio mensile di un operaio).\nIl secondo modello di locomotiva prodotto da Pocher fu un'altra riproduzione storica, prodotta in serie limitata e numerata, ossia un modello tutto in metallo della locomotiva Bayard, che entr\u00f2 in servizio nel 1839 sulla prima linea ferroviaria costruita in Italia, la Napoli-Portici.\nL'arrivo di Rivarossi.\nNel 1963 Corrado Muratore lasci\u00f2 l'azienda, cedendo la sua quota alla Rivarossi che divenne agente generale della Pocher, commercializzandone i prodotti attraverso la propria rete di distribuzione.\nLa ditta inizialmente mantenne una propria autonomia produttiva e gestionale. Nel 1964 venne realizzato il modello \"4-4-0 Genoa\", locomotiva dell'epoca del Far West, che probabilmente fu il modello di maggior successo della casa torinese. Nel 1967 usc\u00ec l'ultimo modello progettato effettivamente a Torino, la riproduzione dell'elettromotrice italiana FS ALe 803.\nLa produzione dei rotabili venne razionalizzata secondo le caratteristiche produttive tipiche di Rivarossi e alla fine degli anni sessanta la produzione dei treni H0 venne portata a Como. I modelli della locomotiva \"Genoa\" e dell'automotrice FS ALe 803 vennero riprogettati per renderli meno costose e uniformarli alla produzione Rivarossi.\nIl modellismo automobilistico.\nNel 1961 la FIAT commission\u00f2 a Pocher la realizzazione del modello in scala 1:13 della sua nuova automobile Fiat 1300, prendendo cos\u00ec il posto della Rivarossi che negli anni cinquanta aveva realizzato i modelli della Fiat 600 e Nuova 500. Fu l'inizio di una lunghissima collaborazione che porter\u00e0 la Pocher a realizzare tutti i modellini per le nuove autovetture che la Fiat avrebbe presentato al Salone dell'automobile di Torino.\nNella seconda met\u00e0 degli anni sessanta la Pocher inizio a produrre modelli di automobili d'epoca estremamente dettagliati e in grande scala. Nel 1966, al Salone del Giocattolo venne presentato il modello in scala 1:8 della Fiat 130 HP F2, disponibile sia in scatola di montaggio che gi\u00e0 montata. Il modello, composto da 823 pezzi di diversi materiali, quali plastica, ottone, cuoio, acciaio, gomma, tela, alluminio, una volta costruito misurava quasi 50\u00a0cm di lunghezza e riscosse un notevole successo sia in Italia che all'estero.\nCorrado Muratore rientr\u00f2 nell'azienda, riassumendo anche il suo ruolo precedente e acquisendo quote societarie, mentre nel 1968 Arnaldo Pocher usc\u00ec dalla ditta che portava il suo nome, cedendo le sue quote e il marchio.\nIl favore con cui era stato accolto il modello \"130Hp F2\" port\u00f2 alla realizzazione di un secondo modello analogo e nel 1968 fu presentata l'Alfa Romeo 2300 8c \"Monza 1961-32\", progettata da Gian Paolo Altini, allievo di Arnaldo Pocher.\nNel 1970 usc\u00ec la Rolls-Royce \"Phanthom II\" nella versione \"drop head sedanca coup\u00e9\". Il modello era composto da 2.199 pezzi di vari materiali con pistoni e ingranaggi realmente funzionanti e con una estrema precisione nei dettagli: la \"Flyng Lady\", l'angelo alato simbolo della Rolls, nei primi modelli era realizzato in argento e i radiatori erano saldati a mano.\nOltre alla produzione in scala 1:8 continuava anche la produzione dei modelli Fiat in scala 1:13, comprese le versioni-giocattolo filoguidate (molto diffuse all'epoca), nonch\u00e9 la realizzazione di modelli-giocattolo in plastica di altre autovetture, principalmente italiane e francesi.\nL'incendio e la ristrutturazione aziendale.\nNel 1972 un incendio distrusse lo stabilimento di Torino in via Ambrosini, mentre erano in corso la produzione del nuovo modello della Fiat 132 e una variante dell'Alfa Romeo in scala 1:8, i cui stampi fortunatamente si salvarono. La dirigenza colse l'occasione per ridurre drasticamente il personale esternalizzando molte lavorazioni e scegliendo di dedicarsi esclusivamente al modellismo. L'attivit\u00e0 riprese quindi nello stabilimento di Via Adamello, con un numero di dipendenti ridotto ad appena una trentina contro i centoventi del periodo precedente.\nNel frattempo si stava lavorando al nuovo modello in scala 1:8, la \"Mercedes-Benz 500 K/AK\" cabriolet, ma nel 1974, quando il progetto era in fase di completamento, Gian Paolo Altini si ammal\u00f2 di leucemia e mor\u00ec in pochi mesi, a soli trentanove anni. La perdita fu pesantissima per la Pocher, di cui Altini era l'anima produttiva. Dopo un periodo di assestamento, il posto di Altini venne preso da Gian Franco Fabris, abile modellista friulano formatosi alla scuola del mosaico di Spilimbergo, allievo di Altini e attivo nella ditta dal 1970. Il modello della Mercedes, l'ultimo lavoro di Altini, usc\u00ec postumo nel 1975.\nNel frattempo la Rivarossi era divenuta proprietaria al 100%, avendo acquistato le quote societarie di Corrado Muratore, che rimase come manager della Pocher e assumendo anche il ruolo di responsabile commerciale Italia per la Rivarossi.\nNel 1980 fu presentato l'ultimo prototipo originale di auto storica prodotto dalla ditta torinese, la prestigiosa \"Bugatti 50T\" del 1933 realizzata da Gian Franco Fabris. Tutti i prodotti successivi sarebbero stati solo riproduzioni di auto moderne o varianti di modelli gi\u00e0 prodotti in precedenza.\nIl trasferimento a Como.\nNel frattempo lo stabilimento era stato spostato in un capannone di Brandizzo, sempre in provincia di Torino, ma nel 1981 le difficolt\u00e0 della Rivarossi si riverberarono anche sulla Pocher che venne trasferita a Como e sistemata nei capannoni dello stabilimento Rivarossi di Sagnino.\nLa Pocher anche a Como mantenne una piena autonomia, sempre affidata a Gian Franco Fabris che prosegu\u00ec il suo lavoro con alcuni collaboratori. Vennero prodotte varianti delle auto storiche gi\u00e0 uscite, diminuendo per\u00f2 il numero di pezzi che componevano i modelli per renderli pi\u00f9 economici e facili da montare. In questo periodo (1985) venne presentato un prodotto completamente nuovo, un autocarro Volvo che per\u00f2 non riscosse un grande successo: il mercato del modellismo stava cambiando e anche la Pocher, da sempre in una nicchia protetta, ne risentiva.\nFino ad allora la produzione Pocher era rimasta autonoma e indipendente da quella Rivarossi, nonostante la contiguit\u00e0 degli ultimi anni ma alla fine degli anni ottanta Alessandro Rossi Junior, nuovo amministratore delegato di Rivarossi, per tentare nuove strade mise in produzione un'autovettura rivoluzionaria, una \"Ferrari Testarossa\" in scala 1:8 con carrozzeria in metallo. Per quanto venisse mantenuto il marchio Pocher, il modello era stato progettato e gestito completamente dalla Rivarossi, con produzione totalmente esternalizzata. Rispetto agli standard Pocher venne drasticamente ridotto il numero dei pezzi che la componevano, sempre per renderla pi\u00f9 semplice da montare e pi\u00f9 economica.\nSubito dopo venne messa in cantiere una nuova Ferrari, la \"F-40\" sempre con carrozzeria in zama. L'ultimo modello originale, gestito ormai direttamente dall'ufficio tecnico Rivarossi come i due precedenti, fu la \"Porsche 911\", realizzato non pi\u00f9 in metallo, ma in ABS come le automobili Pocher classiche. Il modello tuttavia non ottenne un buon successo e questo esito non positivo, aggiunto all'elevato costo degli investimenti necessari per questo genere di realizzazioni, scoraggi\u00f2 la progettazione di ulteriori modelli.\nHornby e Pocher.\nNel 1998 usc\u00ec l'ultimo catalogo Pocher. Nel 2001 il Gruppo Rivarossi per motivi fiscali e commerciali cambi\u00f2 la sua denominazione in \"Lima S.p.A.\" e nel 2004 venne infine ceduto alla casa inglese Hornby, insieme con il marchio Pocher.\nAlla Fiera del Giocattolo di Norimberga 2013 Pocher ha presentato la Lamborghini Aventador, come nuovo kit in scala 1:8.\nAltre produzioni.\nLa ditta aveva tentato di diversificare la produzione fin dai primi anni, sia per ampliare il mercato che per assecondare l'estro creativo di Arnaldo Pocher. Fino alla met\u00e0 degli anni sessanta la produzione comprendeva anche, oltre ai gi\u00e0 citati modelli di treni e di automobili, oggettistica di vario tipo come modellini di cannoni d'epoca, posacenere, portamatite, maschere di carnevale dei personaggi di Walt Disney e altre realizzazioni minori. Nel catalogo 1962/63 compaiono per esempio una serie di cannoni storici in legno e metallo in scala 1:20, veri e propri oggetti d'arte.\nTali produzioni complementari vennero definitivamente abbandonate dopo l'incendio del 1972."}
{"id": "2284832", "revid": "1543377", "url": "https://it.wikipedia.org/wiki?curid=2284832", "title": "Svetlana Broz", "text": "Biografia.\nSvetlana Broz, nipote di Josip Broz Tito, \u00e8 medico dal 1980. Dopo lo scoppio della guerra in Jugoslavia ha deciso di rendersi utile lavorando come cardiochirurgo di guerra. In tale veste ha raccolto centinaia di testimonianze di persone che hanno ricevuto o dato aiuto a persone di altre etnie.\nHa quindi sviluppato una vasta conoscenza scientifica e umana del fenomeno dei Giusti che si oppongono al male estremo (genocidio, pulizia etnica), conoscenza che si \u00e8 andata rafforzando in seguito alla lettura dei libri di Gabriele Nissim, con il quale collabora.\nHa raccolto le testimonianze dei salvataggi fra membri di etnie opposte in \"Good People in an Evil Time\", libro edito in Italia da Erikson con il titolo \"I giusti nel tempo del male\". Questo lavoro ha incontrato numerosi ostacoli perch\u00e9 molte sono le forze che si oppongono a una riconciliazione delle etnie jugoslave. Per esempio, quando il libro era ormai pronto per la pubblicazione, qualcuno \u00e8 entrato in casa di Svetlana Broz e le ha sottratto le bozze con tutto il materiale, costringendola a percorrere di nuovo 6000 chilometri con la sua auto per poter registrare nuovamente le testimonianze.\nIl suo impegno tuttavia non si \u00e8 fermato. Oggi Svetlana Broz vive e opera a Sarajevo, citt\u00e0 simbolo degli orrori della pulizia etnica durante il quale circa 150.000 sono stati espulsi dalla citt\u00e0 . Si batte perch\u00e9 vi sia istituito un Giardino dei Giusti e dirige la ONG Gardens of the Righteous Worldwide - Gariwo Sarajevo. Tra le molte sue attivit\u00e0, Svetlana Broz insegna ai giovani il coraggio civile attraverso specifici programmi formativi come quelli tenuti in tutta la Bosnia. Tra questi quelli di Du\u0161ko Kondor, un membro di Gariwo - Sarajevo assassinato a Bijeljina il 22 febbraio 2007 pochi giorni prima di testimoniare a un processo per crimini contro l'umanit\u00e0.\nDal 2003 \u00e8 onorata con un albero e un cippo al Giardino dei Giusti di Milano."}
{"id": "2284835", "revid": "287204", "url": "https://it.wikipedia.org/wiki?curid=2284835", "title": "Ai Tominaga", "text": "Carriera.\nAi Tominaga comincia la propria carriera nel mondo della moda nel 2000 comparendo sulla copertina della rivista \"Fran\" a marzo e di \"Vogue\" a dicembre, nel suo paese d'origine, il Giappone. A poca distanza la Tominaga comincia a sfilare per importanti marchi, quali John Galliano, Vivienne Tam, Anna Sui, Christian Dior, Karl Lagerfeld, Gucci, Michael Kors, Ralph Lauren, Dolce e Gabbana, Givenchy, Elie Saab, Alexander McQueen e Valentino, fra gli altri.\nLa Tominaga \u00e8 anche apparsa sulle edizioni statunitensi, francesi, britanniche, russe, tedesche e giapponesi di \"Vogue\", \"Harper's Bazaar\", \"i-D\", ed \u00e8 stata fotografata da Annie Leibovitz, Nick Knight, Steven Meisel, Ellen von Unwerth, Mert and Marcus e Peter Lindbergh.\n\u00c8 anche stata testimonial per le campagne pubblicitarie di Yves Saint-Laurent (insieme alle colleghe Jacquetta Wheeler, Carmen Kass e Caroline Ribeiro), \"Gucci Eau de Parfum II\", Herm\u00e8s, Tag Heuer, Banana Republic, Gap (per il quale si \u00e8 fatta fotografare insieme al figlioletto Akitsugu) e di Moschino. Nel 2004 \u00e8 apparsa sul calendario Pirelli; \u00e8 legata alle agenzie Why Not Model Agency, Marilyn Agency e Image Models di Tokyo.\nNel 2004 ha lavorato come attrice nel film giapponese \"Devilman\", tratto dall'omonimo manga di G\u014d Nagai, interpretando il ruolo dell'arpia Silen."}
{"id": "2284837", "revid": "1543377", "url": "https://it.wikipedia.org/wiki?curid=2284837", "title": "Gaio Sulpicio Gallo (console 243 a.C.)", "text": "Biografia.\nFu eletto console nel 243 a.C. con Gaio Fundanio Fundulo, nel pieno della Prima guerra punica."}
{"id": "2284840", "revid": "830939", "url": "https://it.wikipedia.org/wiki?curid=2284840", "title": "Paul von Bilguer", "text": "\u00c8 noto principalmente come coautore, insieme a Tassilo von der Lasa, dell\"'Handbuch des Schachspiels\".\nBiografia.\nEntrato molto giovane nell'esercito, nel 1834 ottenne il grado di luogotenente e dopo qualche anno fu inviato a Berlino, dove si interess\u00f2 subito agli scacchi. Nell'aprile del 1839 diede le dimissioni dall'esercito per dedicarsi completamente agli studi sugli scacchi. Nello stesso anno pubblic\u00f2 uno studio teorico sulla difesa dei due cavalli. Inizi\u00f2 quindi la stesura dell\"'Handbuch\", consultando anche la vasta biblioteca raccolta da Bledow, ma mor\u00ec a soli 25 anni per tubercolosi prima di poterla terminare. L'opera fu ultimata da von der Lasa e pubblicata nel 1843 a Berlino col titolo \"Handbuch des Schachspiels. Entworfen und angefangen von P.R. von Bilguer, Fortgesetzt und herausgegeben von seinen Freunde T. v. Heydebrand von der Lasa\"."}
{"id": "2284841", "revid": "1305772", "url": "https://it.wikipedia.org/wiki?curid=2284841", "title": "Gaio Sulpicio Gallo", "text": "Gaio Sulpico Gallo fu il nome di diversi personaggi della storia romana. Tra questi si ricordano:"}
{"id": "2284842", "revid": "3115", "url": "https://it.wikipedia.org/wiki?curid=2284842", "title": "Accademia degli Scomposti", "text": "L'Accademia degli Scomposti fu un'accademia di origine fanese che nacque grazie a Gregorio Amiani nel 1641. Tale associazione sembrava velata da un'ombra di mistero ed era piena di simboli esoterici, a partire dallo stemma che dipinge un cannocchiale diviso in sette tubuli recante il motto \"Compositi ad Seposita\", sotto la testa di un drago a due ali. Oggi il quadro che ritrae lo stemma si trova nella Biblioteca Federiciana di Fano.\nIl motto era programmatico dell'attivit\u00e0 che l'accademia avrebbe voluto raggiungere: \"uniti per conoscere le cose lontane, i misteri\". Tuttavia sembra che l'attivit\u00e0 \"precipua\" fosse stata quella di scrivere e di dibattere, all'interno delle riunioni settimanali, su frivolezze letterarie.\nStoria.\nUn passo dello storico Giuseppe Malatesta Garuffi tratto da \"L'Italia Accademica\" recita:\nLa diversit\u00e0 del ruolo dei membri dell'accademia nella societ\u00e0 del tempo ci fornisce la motivazione della denominazione dell'associazione. Vi facevano parte personaggi nobili di una certa cultura come medici, religiosi, uomini di lettere che acquistavano valore insieme, nella ricerca univoca delle \"verit\u00e0 eterne\".\nPi\u00f9 avanti, nella stessa opera del Garuffi citata precedentemente, si scopre anche il significato dello stemma degli Scomposti:\nL'accademia aveva una sua gerarchia interna. Essa era composta da un principe, a cui spettava la convocazione scritta dei membri alle riunioni, le quali erano fatte recapitare da un Bidello. Il principe era seguito nelle sue mansioni da due consiglieri-assistenti; vi erano poi un segretario, un censore e un questore.\nLa protettrice degli Scomposti era la Madonna di Loreto. Il 10 dicembre, festivit\u00e0 della madonna lauretana, era un giorno in cui i membri dell'associazione tenevano una solenne tornata su temi obbligati quali i miracoli della madonna nera e la traslocazione angelica della casa. Spesso i temi trattati richiamavano i culti pagani della madre terra.\nLa funzione del drago.\nIl drago pu\u00f2 essere letto sotto diversi aspetti. Il drago \u00e8 innanzitutto il protettore del cannocchiale smembrato, presente anche nello stemma araldico di una nobile casata fanese, quella degli Amiani. Pietro Maria Amiani fu il primo, nel 1739, a dare la sua casa come appoggio per le attivit\u00e0 dell'accademia.\nIl drago \u00e8 anche il protettore del giardino delle ninfe Esperidi e quindi \u00e8 anche il protettore delle cose nascoste.\nChiave di lettura esoterica.\nIl numero sette dei tubuli di cannocchiale ha, insieme alle ali del drago, un significato di tipo esoterico-alchemico.\nQuesto numero sta a indicare i pianeti, le Sfere Celesti, i petali della Rosa, i rami dell'Albero Cosmico, le Gerarchie Angeliche e i Maestri necessari ad aprire i riti di iniziazione (come avveniva nella Massoneria).\nPoi c'\u00e8 anche il riferimento all'Apocalisse: sette le chiese, sette le corna del drago mostruoso, sette le coppe dell'ira, sette i sigilli. Vi \u00e8 inoltre il riferimento alle sette braccia della Menorah ebraica, ai sette doni dello Spirito Santo, ai sette peccati capitali e alle sette virt\u00f9."}
{"id": "2284843", "revid": "118586791", "url": "https://it.wikipedia.org/wiki?curid=2284843", "title": "Euromercato", "text": "Euromercato \u00e8 stata una catena di ipermercati italiana.\nStoria.\nOrigini.\nNel 1975 da un accordo al 50% fra Euromarch\u00e9 e Standa (Montedison) nasce la societ\u00e0 \"Eurostanda\" per la gestione degli ipermercati a marchio \"Euromercato\".\nUn primo ipermercato venne inaugurato nel 1975 a Paderno Dugnano (MI), nell'area che sarebbe in seguito diventata il centro commerciale \"Brianza\"; un secondo e un terzo ipermercato vengono aperti rispettivamente nel 1978 e nel 1982 a Casoria (NA) e all'interno del centro direzionale e commerciale di Milano Fiori ad Assago (MI).\nNel febbraio 1984 il gruppo Standa, tramite \"Iniziativa Meta\", assume il controllo totale di \"Euromercato\" decretando l'uscita di Euromarch\u00e9 dal capitale azionario, incorporando anche l'ipermercato Carrefour di Carugate (MI).\nNel 1987 erano in progetto altri tre ipermercati; a Milano (Montecity), Firenze (Fondiaria) e Grugliasco (TO).\nDi questi solo a Grugliasco si avviano i cantieri per il futuro centro commerciale \"Le Gru\".\nAcquisto da parte di Fininvest.\nIl 14 luglio 1988 Silvio Berlusconi, acquisendo il gruppo Standa, acquisisce anche il ramo degli ipermercati a marchio \"Euromercato\".\nContinua l'espansione e nel 1993 vengono inaugurati tre nuovi ipermercati a Casalecchio di Reno (BO) all'interno del centro commerciale \"GranReno\", Grugliasco (TO) all'interno del centro commerciale \"Le Gru\" e Tavagnacco (UD) all'interno del centro commerciale \"Friuli\"; arrivando a quota 7 ipermercati.\nNel dicembre 1994 Berlusconi vende il ramo degli ipermercati scorporandolo dal Gruppo Standa.\nAcquisto da parte di Benetton.\nNel 1995 la catena viene incorporata nel Gruppo GS, della famiglia Benetton e Leonardo Del Vecchio.\nOltre ai 7 ipermercati ad insegna \"Euromercato\", vengono acquisiti anche 2 ipermercati (Roma-Romanina e Massa) della \"Serio S.p.A.\" che entrano a far parte della famiglia \"Euromercato\".\nIn questi anni vengono inaugurati altri ipermercati (Giussano, Bari, ecc) che manterranno l'insegna \"Euromercato\" solo per pochi anni.\nAcquisto da parte di Carrefour.\nCarrefour nel 2000 acquista il gruppo Promod\u00e9s, che in Italia detiene il Gruppo GS, e negli anni successivi tutti gli ipermercati a insegna \"Continente\" ed \"Euromercato\" verranno convertiti in \"Carrefour\"."}
{"id": "2284855", "revid": "124123", "url": "https://it.wikipedia.org/wiki?curid=2284855", "title": "Max Deutsch", "text": "Biografia.\nFu allievo di Arnold Sch\u00f6nberg a Amsterdam nel primo dopoguerra e in seguito suo assistente. Nel 1920 fu direttore d'orchestra a Berlino e successivamente fond\u00f2 il teatro \"J\u00fcdische Der Spiegel\" a Parigi. Qui, molte opere di compositori come Sch\u00f6nberg, Anton Webern, e Alban Berg debuttarono in Francia. Dal 1940 al 1945, Deutsch serv\u00ec nella Legione straniera francese. Nel 1947 ottenne su richiesta la cittadinanza francese. \nFurono suoi studenti Gy\u00f6rgy Kurt\u00e1g, Luis de Pablo, Sylvano Bussotti, Nicolas Zourabichvili, il critico musicale Heinz-Klaus Metzger, Srul Irving Glick ed Eugene Kurtz."}
{"id": "2284860", "revid": "2091899", "url": "https://it.wikipedia.org/wiki?curid=2284860", "title": "Andrea Lo Jacono", "text": "Fu il primo Presidente del TAR del Piemonte.\nLaureatosi in Giurisprudenza nell'Universit\u00e0 di Roma nel 1933, fu dapprima notaio in Toscana ma, a causa di problemi familiari e delle crescenti difficolt\u00e0 connesse al secondo conflitto mondiale, decise di tornare a Roma. Entr\u00f2 quindi, dopo aver vinto il previsto concorso, nel Ministero dei lavori pubblici, per lavorare nel suo Ufficio Legislativo, affinandosi come urbanista. \nDistaccato ai primi degli anni cinquanta alla Cassa per il Mezzogiorno (dove fu a capo dell'Ufficio Contratti) rientr\u00f2 nel 1958 al Ministero come Ispettore Generale e, grazie alla sua esperienza e competenza, effettu\u00f2 una rapida carriera che lo condusse alla qualifica di Direttore Generale dell'Urbanistica e delle Opere Igieniche e Portuali, risult\u00f2 infatti essere il pi\u00f9 giovane funzionario a ricoprire quella carica, fin dal momento dell'unit\u00e0 d'Italia. A lui si dovr\u00e0 l'assetto giuridico del Piano Regolatore della citt\u00e0 di Brescia.\nDivenne poi per alcuni anni Direttore Generale della Viabilit\u00e0 Ordinaria e delle nuove Costruzioni Ferroviarie prima di essere nominato alla fine degli anni sessanta Segretario Generale del Consiglio Nazionale dell'Economia e del Lavoro (CNEL) e, un decennio dopo, Consigliere di Stato.\nFu nel 1957 per breve periodo Capo di Gabinetto del Ministero dei lavori pubblici, quindi nel 1973-74 del Ministro per i rapporti con il Parlamento e infine, nel 1975-76 Ministro della marina mercantile. \nPochi anni pi\u00f9 tardi transit\u00f2 nei ruoli della Presidenza del neo-costituito Tribunale Amministrativo Regionale (TAR), fino all'et\u00e0 del pensionamento.\nLavor\u00f2 quindi come esperto amministrativo per la Impresit, la Impregilo e la FIAT Engineering, per dedicarsi negli ultimi anni della sua vita alla libera professione di avvocato amministrativista."}
{"id": "2284864", "revid": "280340", "url": "https://it.wikipedia.org/wiki?curid=2284864", "title": "Perouse", "text": "Perouse \u00e8 una frazione di 1300 abitanti del comune di Rutesheim, situato nel land del Baden-W\u00fcrttemberg.\nNacque come colonia di 71 famiglie Valdesi nel 1699; questi ripresero il nome del loro paese d'origine, la localit\u00e0 piemontese Perosa Argentina.\nLa frazione vanta ancora, tra i monumenti, un palazzo municipale (\"Rathaus\") dell'anno 1867."}
{"id": "2284865", "revid": "2048388", "url": "https://it.wikipedia.org/wiki?curid=2284865", "title": "Qemal Stafa", "text": "Biografia.\nFu membro fondatore del Partito Comunista Albanese e leader del Movimento Giovanile.\nDurante la seconda guerra mondiale fu molto attivo nella propaganda contro le truppe di occupazione dell'Asse. Il 5 maggio 1942 fu assassinato."}
{"id": "2284866", "revid": "124974628", "url": "https://it.wikipedia.org/wiki?curid=2284866", "title": "Over and Over (Madonna)", "text": "Over and Over \u00e8 una canzone della cantautrice statunitense Madonna pubblicata come singolo nel 1986 dall'etichetta discografica Sire/Warner Bros..\nDescrizione.\nSesto singolo del secondo album in studio di Madonna, \"Like a Virgin\", venne pubblicato solo in Italia e nelle Filippine come 7\" e 12\" nel marzo 1986 insieme a \"Love Dont Live Here Anymore\" (pubblicato solo per il mercato giapponese), pochi giorni prima della pubblicazione del successivo singolo, \"Live to Tell\". \u00c8 stato incluso nel primo album di remix di Madonna, \"You Can Dance\". Ha una sonorit\u00e0 tipicamente anni 80 e un ritmo travolgente che la ha resa un brano molto gettonato nelle discoteche di allora. Con questo brano si conclude la prima fase della carriera di Madonna caratterizzata da un look sempre molto provocatorio e pi\u00f9 simile al punk che al pop. Con il successivo album True Blue, invece le canzoni diventeranno pi\u00f9 raffinate e profonde.\nEsibizioni dal vivo.\n\"Over and Over\" \u00e8 stata eseguita live solamente nel primo tour della cantante, il Virgin Tour. Durante l'esibizione, Madonna indossava un abito sportivo nero con delle scarpe a tacco basso e una grande croce appesa al collo. Poi assieme a due ballerini uno alla destra e uno alla sua sinistra, cantava suonando un sonaglio e muovendosi come solo lei sapeva fare."}
{"id": "2284867", "revid": "1149807", "url": "https://it.wikipedia.org/wiki?curid=2284867", "title": "Le rocambolesche avventure di Robin Hood contro l'odioso sceriffo", "text": "Le rocambolesche avventure di Robin Hood contro l'odioso sceriffo (\"When Things Were Rotten\" nell'originale) \u00e8 una serie televisiva statunitense scritta e diretta da Mel Brooks, edita nel 1975; venne trasmessa met\u00e0 serie dalla rete ABC.\nUna parodia del leggendario Robin Hood, con Dick Gautier (che precedentemente aveva partecipato a un'altra serie di Brooks, \"Get Smart\", interpretando Hymie il robot) nel ruolo del protagonista.\nNel cast erano presenti anche Dick Van Patten nel ruolo di Fra Tuck, Bernie Kopell (un altro partecipante a \"Get Smart\") come Alan-a-Dale, Henry Polic II come lo Sceriffo di Nottingham (il suo nome era Hubert), Ron Rifkin nel ruolo del Principe Giovanni, e Misty Rowe come Lady Marian."}
{"id": "2284869", "revid": "227211", "url": "https://it.wikipedia.org/wiki?curid=2284869", "title": "Vladimir Gershonovich Drinfel'd", "text": ""}
{"id": "2284870", "revid": "123005159", "url": "https://it.wikipedia.org/wiki?curid=2284870", "title": "EuroChallenge 2008-2009", "text": "EuroChallenge 2008-2009 \u00e8 stata la sesta edizione dell'EuroChallenge, e il primo con il nome EuroChallenge, organizzato dalla FIBA Europe. L'anno precedente era noto come FIBA Eurocup. In tutto hanno partecipato 40 squadre provenienti da 21 paesi (tra cui le 16 squadre eliminate al primo e secondo turno preeliminare dell'Eurocup 2008-2009).\nLa coppa \u00e8 stata vinta dalla .\nTurni preliminari.\nPrimo turno preliminare.\nDal 14 al 21 ottobre 2008\nSecondo turno preliminare.\nDal 4 all'11 novembre 2008\nStagione regolare.\nDal 25 novembre 2008 al 13 gennaio 2009.\nTop16.\nDal 27 gennaio al 10 marzo 2009.\nQuarti di finale.\nDal 17 al 25 marzo 2009\nFinal Four.\nFuturshow Station - Bologna"}
{"id": "2284883", "revid": "599013", "url": "https://it.wikipedia.org/wiki?curid=2284883", "title": "Edith Hannam", "text": "Tennista gi\u00e0 piuttosto affermata nei primi anni del secolo, ottenne alcuni importanti risultati nei grandi tornei tennistici, tra cui la vittoria sia nel singolare che nel doppio misto nel Cincinnati Masters del 1909, torneo in cui raggiunse anche la finale del doppio.\nEdith Hannam raggiunse per\u00f2 il massimo dei propri risultati sportivi alle Olimpiadi di Stoccolma del 1912, vincendo la medaglia d'oro sia nel singolare, battendo in finale la danese Sofie Castenschiold con il punteggio di 6-4, 6-3, che nel doppio misto in coppia con Charles Dixon, battendo in finale l'altra coppia britannica formata da Helen Aitchison e Herbert Barrett con il punteggio di 4-6, 9-3, 6-2.\nSuccessivamente all'affermazione olimpica continu\u00f2 per alcuni anni la carriera ad alto livello, con alcuni discreti risultati, tra cui la finale del doppio al Torneo di Wimbledon del 1914, in cui, in coppia con Ethel Thomson Larcombe, venne sconfitta dalla britannica Agnes Morton e la statunitense Elizabeth Ryan."}
{"id": "2284887", "revid": "599013", "url": "https://it.wikipedia.org/wiki?curid=2284887", "title": "Clint Eastwood (disambigua)", "text": ""}
{"id": "2284909", "revid": "2013259", "url": "https://it.wikipedia.org/wiki?curid=2284909", "title": "I tre ometti nel bosco", "text": "I tre ometti nel bosco (titolo tedesco: \"Die drei M\u00e4nnlein im Walde\") \u00e8 una fiaba germanica contenuta nella raccolta \"Fiabe\" dei fratelli Grimm.\nTrama.\nUna donna, rimasta senza marito, si offr\u00ec in matrimonio a un vedovo, promettendo che la figlia di quest'ultimo avrebbe fatto il bagno nel latte e avrebbe bevuto vino, mentre la propria figlia si sarebbe lavata nell'acqua e avrebbe bevuto acqua. L'uomo, allora, diede alla figlia uno stivale con la suola bucata, ordinandole di riempirlo d'acqua: se fosse rimasto pieno avrebbe preso moglie, altrimenti vi avrebbe rinunciato. La fanciulla fece come le era stato chiesto e quando l'uomo si avvide che l'acqua aveva ristretto il buco dello stivale che si era perci\u00f2 riempito sino all'orlo, non gli rest\u00f2 che mantenere la sua parola e cos\u00ec spos\u00f2 la vedova.\nBen presto, per\u00f2, la donna cominci\u00f2 a non mantenere la promessa fatta inizialmente e prese a bistrattare la figliastra. Un giorno, per farle dispetto, le fece indossare un vestito di carta, le diede un pezzetto di pane duro e le disse di uscire nel gelo invernale a raccoglierle un cestino di fragole. Nonostante le proteste, la bella fanciulla dovette cedere. Arrivata nel bosco, vide tre nanetti affacciati alla finestra di una casetta. Li salut\u00f2 e chiese di entrare per potersi scaldare e mangiare un po' della sua colazione. I nani furono lieti di accoglierla e, quando le chiesero di condividere il suo tozzo di pane con loro, la fanciulla gliene diede volentieri. Poi gli ometti, mentre lei spazzava la neve dal vialetto, decisero di farle tre regali: che diventasse sempre pi\u00f9 bella, che le cadessero monete d'oro dalla bocca ogni volta che avesse parlato e che sposasse un re. Sotto la neve la fanciulla trov\u00f2 tante belle fragoline, le colse, ringrazi\u00f2 i nani e torn\u00f2 a casa.\nLa figlia della matrigna divent\u00f2 presto invidiosa della sorellastra che al solo aprir bocca riempiva la casa di monete d'oro e volle andare anch'ella a raccogliere le fragole nel bosco. La madre, dapprima contrariata, alla fine acconsent\u00ec. La ragazza, tutta impellicciata, arriv\u00f2 dai nani e, senza salutarli, entr\u00f2 nella casetta per mangiare le sue focacce, rifiutandosi di dividerle con loro. Naturalmente non volle nemmeno spazzare la neve e, mentre ella andava via senza riuscire a trovare nemmeno una fragolina, i nanetti, per punizione, decisero che sarebbe diventata sempre pi\u00f9 brutta, che le sarebbero usciti dei rospi dalla bocca ogni volta che avesse parlato e che sarebbe morta violentemente.\nLa matrigna, sempre pi\u00f9 inviperita, continu\u00f2 a tormentare la povera figliastra, che un giorno per\u00f2 si imbatt\u00e9 nel re in persona, il quale, vedendola tanto bella, se la port\u00f2 a palazzo e la spos\u00f2.\nDopo un anno la giovane partor\u00ec e, quando la matrigna venne a saperlo, si rec\u00f2 al castello, gett\u00f2 nel fiume la regina e nel letto al suo posto vi fece stendere la figlia brutta, facendo in modo che il re non se ne avvedesse per giorni, finch\u00e9 uno sguattero non vide un'anatrella nel fiume che lo riemp\u00ec di domande e, riprese per pochi istanti le sembianze umane, allatt\u00f2 il suo bambino, per poi tornare nuovamente al fiume. E cos\u00ec accadde per diverse notti, finch\u00e9 il re venne a saperlo e l'anatra si trasform\u00f2 definitivamente nella regina. La matrigna e la sorellastra furono chiuse in un barile foderato di chiodi e fatto rotolare gi\u00f9 da un monte fino al fiume.\nOrigini e varianti.\nLa prima versione della fiaba, del 1812, la cui fonte, per i Grimm, fu Dortchen Wild (1795-1867), descrive gli episodi dello stivale, delle fragole d'inverno e, brevemente, l'annegamento e la trasformazione della fanciulla in anatra. Il resto venne aggiunto nella versione del 1819, grazie al materiale apportato da Dorothea Viehmann (1755-1815) and Amalie Hassenpflug (1800-1871).\nSi possono trovare alcune somiglianze con altre fiabe. Il tema della fanciulla buona e di quella cattiva \u00e8 presente in una storia austriaca (\"Lohn und Strafe\"), divenuta poi parte della fiaba \"Frau Holle\" (o \"Madama Holle\") dei fratelli Grimm, ma anche in \"Le fate\" di Charles Perrault e in \"Le tre fate\" di Giambattista Basile (\"Pentamerone\"). Il tema della matrigna che per ostacolare il matrimonio dell'eroina usurpa il suo posto per sostituirla con la propria figlia \u00e8 presente in \"La betulla fatata\" e \"Fratellino e Sorellina\" dei fratelli Grimm, \"La strega nella barca di pietra\" di Andrew Lang, \"L'anatra bianca\" di Aleksandr Afanas'ev."}
{"id": "2284913", "revid": "212348", "url": "https://it.wikipedia.org/wiki?curid=2284913", "title": "Gambetto Budapest", "text": ""}
{"id": "2284915", "revid": "124793495", "url": "https://it.wikipedia.org/wiki?curid=2284915", "title": "Aperture scacchistiche per codice ECO", "text": "Questa \u00e8 una lista di aperture del gioco degli scacchi, ordinate per codice ECO, trascritte seguendo la notazione algebrica.\nVolume A.\nI codici 'A' raggruppano le aperture minori, la partita inglese, la difesa Benoni e la difesa olandese.\nSezione A0.\nComprende le aperture diverse da codice_1, codice_2 e codice_24\nSezione A1.\nComprende le varianti della partita inglese codice_24 in cui il Nero non risponde codice_41 o codice_12.\nSezione A2.\nComprende le varianti della partita inglese in cui il Nero gioca codice_12, dando vita alla cosiddetta \"siciliana in contromossa\" (dalla difesa siciliana).\nSezione A3.\nComprende le varianti dell'inglese simmetrica, cio\u00e8 in cui il Nero gioca codice_41.\nSezione A4.\nComprende in parte le risposte a codice_2 diverse da codice_4 (apertura di gioco chiuso), codice_5 (sistemi indiani) e codice_77 (difesa olandese) e in parte alcune aperture indiane inusuali.\nSezione A5.\nComprende diverse varianti di codice_8.\nSezione A6.\nQuesta sezione e la successiva comprendono la difesa Benoni, caratterizzata dalle mosse codice_105. La sezione A6, in particolare, comprende la \"moderna Benoni\".\nSezione A7.\nComprende la \"variante classica\" della Benoni.\nSezione A8.\nLe sezioni A8 e A9 comprendono la difesa olandese codice_130\nSezione A9.\nComprende le posizioni derivanti da codice_140\nVolume B.\nIl volume B copre le aperture di gioco semiaperto, cio\u00e8 le risposte a codice_1 diverse da codice_12, ad eccezione della difesa francese, trattata nel Volume C. Gran parte di questo volume (i codici da B20 a B99) \u00e8 occupata dalla difesa siciliana.\nSezione B0.\nComprende le risposte a codice_1 diverse da codice_12, codice_13, codice_41 e codice_157.\nSezione B1.\nComprende la difesa Caro-Kann.\nSezione B2.\nComprende le varianti della difesa siciliana che non fanno parte della \"siciliana aperta\".\nSezione B3.\nComprende le posizioni originate da codice_204.\nSezione B4.\nComprende le posizioni originate da codice_204 senza trasposizioni in quelle in cui il Nero gioca codice_201\nSezione B5.\nComprende le varianti di codice_228 diverse dalle varianti Richter-Rauzer, del Dragone, Scheveningen e Najdorf.\nSezione B6.\nComprende l'\"attacco Richter-Rauzer\" codice_241.\nSezione B7.\nComprende la variante del dragone codice_251.\nSezione B8.\nQuesta sezione presenta la variante Scheveningen codice_263.\nSezione B9.\nComprende la variante Najdorf codice_277.\nVolume C.\nIl volume C comprende la difesa francese (codice_14) e tutte le aperture di gioco aperto (codice_15)\nSezione C0.\nQuesta sezione comprende le varianti diverse da codice_293.\nSezione C1.\nComprende la variante principale della francese, ovvero codice_293.\nSezione C2.\nInclude varianti inconsuete dell'apertura di gioco aperto, in cui dopo codice_15 il Bianco non gioca n\u00e9 codice_185 (gambetto di re, trattato nella sezione C3) n\u00e9 codice_187 (trattato nelle sezioni C4-C9)\nSezione C3.\n\u00c8 formata interamente dalle linee del gambetto di re codice_339.\nSezione C4.\nComprende le posizioni originate da codice_352 in cui il Nero non gioca codice_58 oppure in cui il Bianco non continua con codice_336 (trattata nella sezione C5) o con codice_229 (partita spagnola, codici C60-C99).\nSezione C5.\nComprende le posizioni originate da codice_368.\nSezione C6.\nComprende le varianti della partita spagnola codice_378 in cui il Nero non gioca codice_379 oppure il Bianco non si ritira con codice_380.\nSezione C7.\nComprende le varianti di codice_392 diverse dalla \"variante aperta\" codice_393 e dalla \"variante chiusa\" codice_394.\nSezione C8.\nComprende la \"variante aperta\" (C80-C83) e parte della \"variante chiusa\".\nSezione C9.\nComprende le varianti pi\u00f9 giocate della \"variante chiusa\" della spagnola, cio\u00e8 quelle derivanti da codice_420\nVolume D.\nQuesto volume raccoglie le aperture di gioco chiuso codice_16 (D00-D69) e la difesa Gr\u00fcnfeld codice_17 con codice_18 (D70-D99).\nSezione D0.\nComprende le inusuali aperture di gioco chiuso in cui dopo codice_16 il Bianco non gioca codice_7 oppure il cui il Nero non gioca in risposta codice_436, codice_9 o codice_438\nSezione D1.\nComprende la difesa slava codice_455.\nSezione D2.\nTratta il gambetto di donna accettato codice_466\nSezione D3.\nComprende diverse varianti del gambetto di donna rifiutato, codice_477.\nSezione D4.\nComprende la \"difesa semi-Tarrasch\" (D40-D42) e la difesa semislava (D43-D49), originate da codice_487.\nSezione D5.\nComprende le aperture originate da codice_498.\nSezione D6.\nComprende la partita ortodossa codice_510.\nSezione D7.\nComprende la difesa neo-Gr\u00fcnfeld, caratterizzata da codice_522, dove la terza mossa del Bianco non \u00e8 codice_298.\nSezione D8.\nComprende, insieme alla sezione successiva, la difesa Gr\u00fcnfeld; in particolare, tra le posizioni originate da codice_535, alcune varianti minori, la variante con codice_536 e la \"variante di cambio\".\nSezione D9.\nComprende le posizioni originate da codice_550\nVolume E.\nIl volume E contiene i sistemi indiani codice_8 con codice_9 (E00-E59) oppure con codice_10 (E60-E99) diversi dalla difesa Gr\u00fcnfeld.\nSezione E0.\nComprende alcune varianti minori e la partita catalana.\nSezione E1.\nComprende le posizioni derivanti da codice_577, in particolare la difesa bogo-indiana e l'ovest-indiana.\nSezione E2.\nComprende, insieme alle tre sezioni successive, la difesa nimzo-indiana; in particolare questa sezione comprende alcune varianti minori e la \"variante S\u00e4mish\".\nSezione E3.\nComprende la \"variante di Leningrado\" e la \"variante classica\".\nSezione E4.\nComprende le sottovarianti della \"variante Rubinstein\" codice_472 in cui il gioco non continua con codice_617.\nSezione E5.\nComprende la variante principale della variante Rubinstein, in cui sono giocate le mosse codice_630\nSezione E6.\nComprende, insieme alle sezioni seguenti, la difesa est-indiana. In particolare, questa sezione comprende la \"variante di fianchetto\".\nSezione E7.\nComprende le varianti di codice_652 diverse dalla \"variante S\u00e4misch\".\nSezione E8.\nComprende la \"variante S\u00e4misch\" codice_662.\nSezione E9.\nComprende la variante principale (o \"variante Mar de la Plata\") dell'est-indiana: codice_673."}
{"id": "2284916", "revid": "767487", "url": "https://it.wikipedia.org/wiki?curid=2284916", "title": "Ren\u00e9 Dif", "text": "Biografia.\nIl padre di Ren\u00e9 Dif era algerino e la madre danese. Ha due fratelli minori ed una sorella. Non frequentava volentieri la scuola, tant'\u00e8 che pi\u00f9 volte fu espulso da diversi istituti. Dopo aver lasciato la scuola inizi\u00f2 a lavorare su una nave da crociera. Mentre si trovava nelle Barbados, Ren\u00e9 ascolt\u00f2 un DJ locale alla radio e, restandone molto colpito, decise di diventare un DJ. And\u00f2 in Norvegia per inseguire il suo sogno di divenire una star.\nMentre lavorava come DJ in Norvegia, Ren\u00e9 incontr\u00f2 \"DJ aligator\", assieme a cui fece un album, \"Groove Your Soul\", e un singolo, \"I Believe\". Anche se non fu un successo, dimostrarono che Ren\u00e9 aveva un certo talento da cantante.\nRen\u00e9 conobbe poi Lene Nystr\u00f8m Rasted su una nave da crociera nel 1994. Quando stava formando una band con Claus Norreen e S\u00f8ren Nystr\u00f8m Rasted, avendo bisogno di una cantante chiesero a Lene di unirsi al gruppo. La band, Aqua, ebbe un successo internazionale.\nDalla dissoluzione degli Aqua nel 2001, Ren\u00e9 ha lanciato tre singoli da solista, \"Let It All Out (Push It)\", \"The Uhh Uhh Song\" e \"Uhh La La La\". Nel 2004 inizi\u00f2 la carriera di attore, recitando in diversi film diretti da Lasse Spang Olsen. Gestiva anche un bar nel centro di Copenaghen.\nNel 2002 pubblic\u00f2 un'autobiografia, \"Popdreng\".\nDif \u00e8 sposato con Rikke Maija, hanno una figlia di nome Sikke.."}
{"id": "2284917", "revid": "125848996", "url": "https://it.wikipedia.org/wiki?curid=2284917", "title": "Ruggero Alfredo Michahelles", "text": "Biografia.\nAll'inizio dell'adolescenza comincia a interessarsi e approfondire sempre di pi\u00f9 la pittura e la pi\u00f9 significativa e formativa frequentazione di questo periodo \u00e8 quella dello studio del pittore statunitense d'impostazione classica Julius Rohlsoven, artista che risiedette a Firenze per quarant'anni.\nNel 1914 prende avvio l'attivit\u00e0 espositiva, ma soprattutto si concretizza da questo medesimo anno in poi il lunghissimo sodalizio creativo e artistico con il fratello Ernesto Michahelles, pseudonimo Thayaht, con il quale per oltre trent'anni condivider\u00e0 antesignani progetti estetici e manifesti programmatici, che spazieranno, partendo dal comune denominatore della pittura, soprattutto nella moda e in vari altri campi comunque strettamente legati a valori estetici quali l'urbanistica, l'edilizia e l'architettura (vedere il progetto: Casolaria, Le case in serie). \nIl 1920 \u00e8 un anno importante per questo loro sodalizio artistico, perch\u00e9 appunto in questo specifico anno con il fratello Thayaht (principale ideatore), collabora all'invenzione e al lancio della \"TuTa\", abito futurista ed egalitario, tagliato a forma di T, di semplice realizzazione ed economico, concepito in opposizione alla moda borghese del tempo; l'ideazione di questo indumento, relativamente ai mezzi d'informazione di allora, avr\u00e0 immediatamente una vastissima rilevanza mediatica e infatti il quotidiano La Nazione di Firenze inserisce una copia del cartamodello in allegato al giornale nell'uscita del quotidiano in data 17 giugno 1920. Verr\u00e0 poco dopo ideata e proposta anche la versione femminile della \"TuTa\", sollecitata e ispirata dallo stretto legame e frequentazione, sempre principalmente del fratello, con gli ambienti della moda parigina.\nNel frattempo Ruggero Alfredo Michahelles dal canto suo, prende sempre pi\u00f9 parte alla vita artistica fiorentina, all'organizzazione della Corporazione Belle Arti e del Primo Sindacato delle Arti a Firenze. \nNel 1921 vince, con il fratello Thayaht, il Concorso Nazionale \"Premio Nazionale dell'Italica\", per il nuovo allestimento scenico dellAida\". Aderisce intanto al \"Gruppo Toscano Futurista\" e a tutte le manifestazioni futuriste, coniando e caratterizzandosi con lo pseudonimo che \u00e8 poi l'acronimo del suo nome e cognome: RAM\"'.\nDal 1925 al 1931 collabora a varie pubblicazioni editoriali locali, regionali e nazionali, per le quali realizza copertine e illustrazioni, fra i quali la rivista \"Illustrazione Toscana e dell'Etruria\", la \"Rivista illustrata del Popolo d'Italia\" e il periodico \"Natura\". Realizza inoltre varie pubblicit\u00e0 e cartelloni, tra cui uno per la FIAT. \nNel 1927 a Parigi frequenta artisti quali Alberto Magnelli, Giorgio De Chirico, Giorgio Morandi, Massimo Campigli, Mario Tozzi, Marino Marini, Arturo Loira, Maurice Denis, Fernand L\u00e9ger, Othon Friesz, Carlo Carr\u00e0, Filippo de Pisis, Joan Mir\u00f3, Alberto Savinio, Renato Paresce e Ezra Pound.\nNel 1928 si tiene a Firenze la sua prima mostra personale e sempre in quell'anno espone alla XVI Biennale di Venezia con \"Il cipresso della strada\". All'edizione successiva partecipa con la scultura in terracotta \"Madre Solare\".\nNel 1929 firma il manifesto del CEL (Comitato Estate Livornese) Carnevale di Viareggio e la copertina della rivista ufficiale \"Viareggio in Maschera, copertina esteticamente interamente riutilizzata sulla stessa rivista nell'uscita dell'anno 2019\".\nNel 1932 sposa Ol'ga Vasil'evna Olsuf'eva (1912-1973), sorella della pittrice Aleksandra Vasil'evna \"Assia\" Olsuf'eva (moglie dello storico dell'arte Andrea Busiri Vici) e di Dar'ja Vasil'evna Olsuf\u2019eva (moglie di Junio Valerio Boghese), dalla quale divorzier\u00e0 dopo cinque anni. \nPer tutti gli anni trenta continua a fare convintamente esposizioni in mostre futuriste, tra cui, nel 1931, l'esposizione a Milano alla Mostra Futurista di Aeropittura e di Scenografia alla Galleria Pesaro. Sempre nel 1931, partecipa alla Prima Quadriennale di Roma. In seguito, con il fratello Thayaht, cura la stesura del documento \"Brevetto per Casolaria - Le case in serie\". Lo stesso anno partecipa alla Mostra futurista fiorentina organizzata da Antonio Marasco e dal fratello Ernesto, con sculture e dipinti. Con la scultura \"La Quadriga\", che gli aveva valso il terzo premio al concorso indetto dalla Metro Goldwyn Mayer per il lancio di \"Ben Hur\", partecipa al concorso indetto dalla XVIII Biennale di Venezia del 1932 per la celebrazione del primo decennale della Marcia su Roma, concorso dal tema \"La Vittoria del Fascismo\".\nNel 1932 elabora il \"Manifesto per la trasformazione dell'abito maschile\".\nDal 1931 al 1938 realizza a Parigi una serie di opere in stile definito da lui stesso \"neometafisico\" che uniscono il linguaggio della Metafisica con la pittura italiana.\nNel 1933 partecipa al Concorso Nazionale della Stazione di Firenze (per il progetto degli urbanisti fiorentini Bianchini-Fagnoni) presentando il modellino \"La Stele Ferroviaria\". Partecipa alla mostra \"Arte sacra Futurista\" dove espone \"La Vittoria del Fascismo\", \"Madre Natura\", il progetto \"Monumento al Marinaio Italiano\" che doveva sorgere a Brindisi e i dipinti \"Stormo\" e \"Inseguimento\".\nSempre nel 1933 partecipa alla mostra \"Omaggio Futurista a Umberto Boccioni\" alla Galleria Pesaro di Milano, dove presenta \"La Stele delle Ferrovie\".\nNel 1934 partecipa alla Mostra d'Arte Toscana a Firenze.\nNel 1935 partecipa alla II Quadriennale di Roma con \"I figli della Lupa\". Sempre nello stesso anno partecipa alla Mostra Futurista di Aeropittura a Milano esponendo \"Volo\".\nNel 1936, alla XX Biennale di Venezia, espone la scultura bronzea \"Il Duce\".\nNel 1936 viene realizzata a Parigi una mostra personale di RAM, presentata in catalogo da Giorgio De Chirico (al quale l'unisce l'approfondimento metafisico di quegli anni) e l'anno successivo viene prescelto per il \"Prix Paul Guillaume\", ma il lavoro parigino di quel periodo francese, portato in Italia, sar\u00e0 quasi completamente distrutto dai bombardamenti della Seconda Guerra Mondiale.\nInfatti all\u2019inizio degli anni Quaranta si stabilisce nuovamente a Firenze, dove apre un nuovo studio in Borgo San Jacopo. E proprio a causa dei bombardamenti alleati della citt\u00e0 e di quella particolare zona, andranno danneggiate e perdute moltissime sue opere. \nAl termine del conflitto, dal 1945 in poi, continuer\u00e0 le sue ricerche pittoriche, ma con il tramonto dell'istanza culturale ed estetica futurista e la morte del fratello Thayaht nel 1959, svilupper\u00e0 il suo lavoro artistico fino al 1976 sostanzialmente in solitudine. \nInizialmente dopo la seconda guerra mondiale ricomincia a rappresentare nella sua pittura figure di saltimbanchi, reminiscenza, ma soprattutto rivisitazione dei soggetti preferiti nel medesimo suo iniziale periodo artistico giovanile, con cui infatti si era affacciato all'attivit\u00e0 pittorica.\nNel 1946 allestisce con questa linea estetica rivisitativa una mostra personale alla Galleria Moos di Ginevra e a Losanna presso gli spazi della Galleria Moser.\nL\u2019anno successivo, inaugura un'altra mostra personale presso la Galleria d\u2019Arte Sandri di Venezia, presentata dall'amico Gianni Vagnetti. \nNel 1952 convola a seconde, felici nozze e avr\u00e0 due figli. \nPartecipa in questo stesso anno alla mostra collettiva a Palazzo Strozzi, \u201cMezzo Secolo di Arte Toscana\u201d, e successivamente sempre nel medesimo anno allestisce una personale a Roma, presso la Galleria L\u2019Obelisco.\nDal 1959 al 1973 realizza e concretizza una numerosa, importante, coerente e molto significativa, per la sua storia artistica, serie di pitture di nudi. Caratterizzati, questi nudi, da una essenzialit\u00e0 di linee rotondeggianti e dal peculiare uso, volta per volta, di due specifici colori utilizzati (come unica libert\u00e0), nel far scaturire e modulare solo da essi le possibili, conseguenziali relative sfumature.\nNel 1968 espone la sua ultima personale fiorentina presso la Galleria Michelangelo in Palazzo Antinori. \nE' necessario puntualizzare a conclusione di questa biografia, che \u00e8 notorio che molto si sono sostenuti e creativamente stimolati, fino a tutto il 1959, i due fratelli Ernesto Michahelles conosciuto come Thayaht e Ruggero Alfredo Michahelles detto RAM, ma mentre Ernesto si contraddistinguer\u00e0 per il suo fortissimo ecclettismo artistico e una potente vena scultorea, Ruggero pur possedendo la medesima poliedricit\u00e0 artistica del fratello, si caratterizzer\u00e0 soprattutto per un percorso pittorico molto pi\u00f9 ricco e compiuto e tuttora, nella grande parte, da approfondire.\nRuggero Alfredo Michahelles viene a mancare a Firenze il 14 marzo 1976."}
{"id": "2284932", "revid": "767487", "url": "https://it.wikipedia.org/wiki?curid=2284932", "title": "Les Concerts en Chine", "text": "Les Concerts en Chine, conosciuto anche con il titolo internazionale The Concerts in China, \u00e8 un album dal vivo di Jean-Michel Jarre, registrato nel 1981 e pubblicato nel 1982 da Disques Dreyfus in doppio LP e musicassetta.\nDescrizione.\nL'album \u00e8 stato registrato durante il \"Concerts In China\", ovvero il tour che ha visto impegnato Jarre nel 1981 con concerti nelle citt\u00e0 cinesi di Pechino e Shanghai; \u00e8 stata la prima volta che un artista occidentale ha suonato in Cina dopo la Grande Rivoluzione Culturale.\nSi tratta di un misto fra pezzi noti di Jarre, componimenti nuovi ispirati alla civilt\u00e0 cinese e rifacimenti di canzoni popolari orientali (il caso, per esempio, di \"Fishing Junks at Sunset\"). La maggior parte delle tracce note proviene da Equinoxe e Magnetic Fields. Nuove composizioni sono invece \"The Overture\", \"Night in Shanghai\", \"Laser Harp\", \"Arpegiator\", \"Orient Express\" e \"Souvenir of China\". \"Fishing Junks at Sunset\" \u00e8 invece un ri-arrangiamento di una vecchia canzone popolare cinese, \"Fisherman's Chant at Dusk\" di L\u00fc Wencheng, eseguita e registrata con l\"'Orchestra Sinfonica del Conservatorio di Pechino\", e spesso erroneamente attribuita come composta da \"Jarre\".\nVenne originariamente pubblicato come un doppio \"LP\", poi come un doppio \"CD\". Esiste anche una versione in cui i due dischi sono separati e i colori della copertina cambiano in blu (disco 1) e giallo (disco 2), anzich\u00e9 nel tradizionale rosso. Nel 1997 \u00e8 uscita una versione rimasterizzata a disco unico, dove la durata di \"Fishing Junks at Sunset\" \u00e8 stata accorciata per permettere l'utilizzo di un disco unico.\nUna delle tracce nuove del disco, \"Arpegiator\", \u00e8 stata usata nella colonna sonora del film 9 settimane e \u00bd.\nLa traccia di apertura del primo disco, \"The Overture\", \u00e8 una versione rallentata del primo movimento di \"Magnetic Fields part 1\".\nAl termine della tourn\u00e9e, Jean-Michel Jarre ricevette in regalo un side-car, considerato un grande onore prestigioso in Cina.\nL'album ha raggiunto la sesta posizione nella classifica di vendita britannica e la prima in quella portoghese.\nIl brano \"Band In The Rain\" \u00e8 la riproduzione della prima parte di \"Equinoxe VIII\". Il brano \"The Last Rumba \"\u00e8 una versione breve di \"Magnetic Fields V \"che nella versione in studio ha come sottotitolo proprio \"The Last Rumba\".\nIl disco, uscito originalmente con il titolo francese \"Les Concerts en Chine\", \u00e8 conosciuto anche con i titoli: inglese \"The Concerts in China\", spagnolo \"Los conciertos en China\", portoghese \"Os concertos na China\" e cinese \"\u8bbf\u534e\u97f3\u4e50\u4f1a\"."}
{"id": "2284935", "revid": "256896", "url": "https://it.wikipedia.org/wiki?curid=2284935", "title": "Moschea re Saud", "text": ""}
{"id": "2284937", "revid": "256896", "url": "https://it.wikipedia.org/wiki?curid=2284937", "title": "Moschea re Sa'ud", "text": ""}
{"id": "2284940", "revid": "729019", "url": "https://it.wikipedia.org/wiki?curid=2284940", "title": "\u00c7\u00e0, bergers, assemblons-nous", "text": "\u00c7\u00e0, bergers, assemblons-nous (= \u201cQua, pastori, raduniamoci\u201d) \u00e8 un tradizionale canto natalizio francese, adattamento di un canto del XVI secolo intitolato O\u00f9 s'en vont ces gais bergers, ispirato al Vangelo di Luca, 2, 8 \u2013 12, dove si parla dell'annuncio fatto ai pastori della Nascita di Ges\u00f9.\nTesto.\nTesto moderno.\n\u00c7\u00e0, bergers assemblons-nous\nAllons voir le Messie\nCherchons cet enfant si doux\nDans les bras de Marie\nJe l'entends, il nous appelle tous\n\u00d4 sort digne d'envie!\nLaissons l\u00e0 tout le troupeau\nQu'il erre \u00e0 l'aventure\nQue sans nous sur ce coteau\nIl cherche sa p\u00e2ture\nAllons voir dans un petit berceau\nL'auteur de la nature\n\u00c7\u00e0, bergers assemblons-nous\nAllons voir le Messie\nCherchons cet enfant si doux\nDans les bras de Marie\nJe l'entends, il nous appelle tous\n\u00d4 sort digne d'envie\nQue l'hiver par ses frimas\nAit endurci la plaine\nS'il croit arr\u00eater nos pas\nCette esp\u00e9rance est vaine\nQuand on cherche un Dieu rempli d'appas\nOn ne craint point la peine\n\u00c7\u00e0, bergers assemblons-nous\nAllons voir le Messie\nCherchons cet enfant si doux\nDans les bras de Marie\nJe l'entends, il nous appelle tous\n\u00d4 sort digne d'envie!\nTesto in antico francese.\nEnsemble coste \u00e0 coste\nNous allons voir J\u00e9sus-Christ\nN\u00e9 dedans une grotte;\nO\u00f9 est-il le petit nouveau-n\u00e9,\nLe verrons-nous encore ?\nPour venir avecques nous\nMargote se descrotte;\nJeanneton n'y peut venir\nElle fait de la sotte :\nO\u00f9 est-il...\nDisant qu'elle a mal au pied\nElle veut qu'on la porte,\nRobin en ayant piti\u00e9\nA apprest\u00e9 sa hotte,\nO\u00f9 est-il...\nTant ont fait les bons bergers\nQu'ils ont veu cette grotte,\nEn l'estable o\u00f9 n'y avait\nNi fenestre ni porte\nO\u00f9 est-il...\nIls sont tous entr\u00e9s dedans\nD'une \u00e2me tr\u00e8s d\u00e9vote\nL\u00e0 ils ont veu le Seigneur\nDessus la ch\u00e8venotte.\nO\u00f9 est-il..."}
{"id": "2284948", "revid": "767487", "url": "https://it.wikipedia.org/wiki?curid=2284948", "title": "Beverly Hills Chihuahua", "text": "Beverly Hills Chihuahua \u00e8 un film del 2008 prodotto dalla Walt Disney Pictures e diretto da Raja Gosnell. La storia del film ruota intorno a Chloe, un altolocato Chihuahua femmina che dovr\u00e0 fuggire da un crudele Dobermann, El Diablo, con l'aiuto di Delgado, un solitario cane da pastore tedesco, e Papi, un iperattivo chihuahua, innamorato di lei.\nTrama.\nVivian Ashe, ricca donna di Beverly Hills, affida la sua viziata chihuahua Chloe alla nipote adolescente Rachel, per un breve periodo durante le vacanze estive. Intanto Chloe fa la conoscenza di un chihuahua di nome Papi, il cane di Sam, un giovane ragazzo che lavora come giardiniere di Vivian. Papi \u00e8 un amico di Chloe, ed \u00e8 segretamente innamorato di lei. Tuttavia, quando Rachel decide di fare una gita in Messico con le sue amiche, smarrisce Chloe in un momento di distrazione sulla spiaggia di Acapulco. La piccola chihuahua finisce nelle mani di Vasquez, un criminale messicano, che ha gi\u00e0 rapito vari cani, che fa combattere col suo fedele doberman El Diablo, arricchendosi con le scommesse. Chloe riesce fortunosamente a fuggire grazie a Delgado, un pastore tedesco, ex cane poliziotto, anch'esso prigioniero di Vasquez.\nInsieme cercano di tornare a Beverly Hills, inseguiti da Vasquez e da El Diablo. Intanto Papi viene a sapere da un topo che Chloe \u00e8 stata rapita in Messico e si mette quindi sulle tracce di quest'ultima nell'intento di riportarla a casa. Anche Sam vedendo salire il suo cane sull'aereo, parte subito per il Messico. Dopo aver affrontato i molti inseguimenti di El Diablo, Delgado e Chloe diventano amici, si salvano dai puma nel deserto grazie ad altri chihuahua, e trovano Papi. A questo punto Papi interviene liberando Chloe e Delgado, dopo un combattimento riesce a stendere i delinquenti ed El Diablo.\nDistribuzione.\nIl film \u00e8 stato proiettato negli Stati Uniti il 3 ottobre 2008 e distribuito in Italia a partire dal 16 gennaio 2009.\nSequel.\nNel febbraio 2011 \u00e8 uscito in Blu-ray Disc e DVD il sequel \"Beverly Hills Chihuahua 2\" dove Papi e Chloe diventano genitori di cinque cuccioli. Nel 2012 \u00e8 uscito il terzo capitolo, \"\", che parla del rapporto tra Papi e i suoi cuccioli.\nColonna sonora.\nLa colonna sonora di \"Beverly Hills Chihuahua\" \u00e8 stata scritta dal compositore Heitor Pereira, che ha registrato i brani insieme alla Hollywood Studio Symphony presso gli studios \"Eastwood Scoring Stage\" della Warner Bros."}
{"id": "2284949", "revid": "123542064", "url": "https://it.wikipedia.org/wiki?curid=2284949", "title": "Lollipop (Lil Wayne)", "text": "Lollipop \u00e8 il primo singolo estratto da \"Tha Carter III\", album del rapper statunitense Lil Wayne ed \u00e8 stato anche vincitore di un Grammy Award.Questa canzone \u00e8 stata prodotta in collaborazione con Static, che morir\u00e0 alcuni giorni prima dell'uscita dell'album.\nIl brano risulta essere il pi\u00f9 venduto del 2008 con 9.1 milioni di copie, diventando la prima hit del rapper ad aver raggiunto la vetta della Billboard Hot 100 e al giorno d'oggi evince essere il pi\u00f9 grande successo di Lil Wayne.\nDescrizione.\n\"Lollipop\" \u00e8 un brano elettropop che presenta elementi R&amp;B nel ritornello e sfumature rap. Nel brano Lil Wayne fa uso dell'Auto-Tune, divenendo uno degli usi pi\u00f9 celebri del software, ed essendone considerato uno dei migliori usi di sempre.\nSuccesso commerciale.\nIl brano debutt\u00f2 in classifica il 29 marzo del 2008, debuttando alla 85\u00aa posizione, salendo la settimana successiva fino alla nona posizione, successivamente fu per 5 settimane non consecutive 1\u00b0 nella U.S. Billboard Hot 100. Venne classificato da MTV al 7\u00ba posto come miglior canzone del 2008, \u00e8 stato classificato dalla rivista Rolling Stones al 5\u00ba posto come miglior canzone del 2008.\nVideo musicale.\nIl video musicale \u00e8 stato girato a Las Vegas e diretto da Gil Green nel residence Southern Highlands Golf Club.\nIl video ha ottenuto la certificazione Vevo.\nCover dei Framing Hanley.\nLa band statunitense Framing Hanley ha realizzato, nel 2009, una cover del brano, pubblicandola poi come primo singolo estratto dal loro album di debutto \"The Moment\". Il singolo \u00e8 stato certificato disco d'oro negli Stati Uniti per le oltre 500.000 copie vendute."}
{"id": "2284953", "revid": "287204", "url": "https://it.wikipedia.org/wiki?curid=2284953", "title": "San Matteo (Ghiberti)", "text": "La statua di San Matteo di Lorenzo Ghiberti fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte del Cambio e risale al 1419-1422/23. \u00c8 in bronzo ed \u00e8 alta 270 cm. L'originale \u00e8 conservato nel Museo di Orsanmichele.\nStoria.\nLa statua venne commissionata per rivaleggiare con quella dell'Arte di Calimala, il \"San Giovanni Battista\" sempre di Ghiberti, completato pochi anni prima: nei documenti infatti si menziona continuamente l'altra statua riguardo alle dimensioni finali (\u00e8 infatti pi\u00f9 alta di circa 20 centimetri). Resta una precisa documentazione della realizzazione dell'opera, contenuta nel \"Libro del Pilastro\" dell'Arte del Cambio: venne commissionata da un comitato appositamente eletto nel giugno 1419 (nel quale era membro anche Cosimo il Vecchio), con la scelta dell'artista il 21 giugno di quell'anno; il 26 agosto venne stilato un contratto molto dettagliato, che prevedeva un tempo di consegna di tre anni; seguono vari documenti sull'andamento dei lavori e sulla nicchia, per arrivare al pagamento della considerevole somma totale di 650 fiorini nel marzo 1423. La testa e il corpo erano stati modellati nel 1420 ed erano stati fusi separatamente e poi uniti. La prima fusione del 1421 fu fallimentare, per questo il Ghiberti dovette farne una seconda a sue spese, nel corso del 1422. In uno di questi documenti \u00e8 ricordato come assistente del Ghiberti, tra gli altri, il giovane Michelozzo. Tale notizia gener\u00f2 una certa confusione negli storiografi cinquecenteschi, assegnando l'intera statua a Michelozzo (Libro di Antonio Billi, Giovan Battista Gelli), un errore che si protrasse fino al XIX secolo, quando lo replic\u00f2 ancora il Burkhard. \nIn vecchiaia Ghiberti la ricord\u00f2 nei suoi \"Commentari\": \u00abancora produssi di mia mano la statua di San Matteo, fu braccia quattro e mezzo d'ottone\u00bb.\nLa nicchia venne pure commissionata al Ghiberti, e risulta in via di costruzione quando la statua era gi\u00e0 terminata: solo nel marzo 1423 la statua pot\u00e9 essere collocata. Pare che vi collabor\u00f2 nelle fasi finali Michelozzo, anche se il suo apporto dovette essere piuttosto limitato.\nIl bronzo \u00e8 stato oggetto di un complesso restauro da parte dell'Opificio delle Pietre Dure, che si \u00e8 concluso dopo quattro anni nel 2005, l'ultima statua della serie a venire completata. Nel 2006 venne presentata nel corso della Settimana della Cultura. La statua \u00e8 custodita nel Museo di Orsanmichele, mentre nella nicchia \u00e8 stata posta una replica esguita su calco dell'originale dalla Fonderia Artistica Ferdinando Marinelli di Firenze.\nI danni molto consistenti erano stati causati anche dalla sporgenza dalla nicchia poco profonda, poich\u00e9 in quel pilastro dell'angolo nord-ovest corre, all'interno, la scala originaria che portava ai piani superiori, per cui dispone del pieno spessore. Poich\u00e9 al termine del restauro il Museo di Orsanmichele era gi\u00e0 stato chiuso a data indefinita, l'opera originale \u00e8 stata ricollocata nella nicchia, diventando, almeno per ora, l'unica statua originale oggi visibile all'esterno.\nDescrizione.\nLa statua ritrae san Matteo evangelista in piedi, con una mano avvicinata al petto e nell'altra un libro aperto. \u00c8 vestito all'antica con un'ampia toga. L'opera \u00e8 permeata di forte classicit\u00e0, soprattutto nella testa barbuta e ricciuta. Rispetto al \"San Giovanni Battista\" e ai rilievi finali della porta nord del Battistero di Firenze (che allora erano ancora nella sua bottega anche se in fase di rinettatura, a fusione ormai avvenuta da tempo) testimonia l'abbandono da parte di Ghiberti delle suggestioni del gotico internazionale, prendendo parte al mondo dell'umanesimo fiorentino, ispirato da Donatello. L'apostolo appare infatti invigorito nelle membra e col panneggio dall'andamento sfrondato. La ridotta capacit\u00e0 della nicchia diede una maggiore illuminazione, che l'artista sfrutt\u00f2, incorniciando l'opera con la nicchia composta da due eleganti pilastrini scanalati e una valva a raggi che forma una specie di aureola al santo. L'arco acuto ricorda comunque come Ghiberti fu una figura di mediazione tra il retaggio tradizionale e le novit\u00e0 rinascimentali. \nNel bordo inferiore del mantello, tra tracce di doratura, si pu\u00f2 leggere la data del modello e l'iscrizione .\nLa nicchia venne realizzata su disegno di Ghiberti dai lastraioli Jacopo di Corso e Giovanni di Niccol\u00f2, per un compenso di 75 fiorini pi\u00f9 una lastra di marmo. \nSul tabernacolo, al posto dei pinnacoli, si trovavano due statuette con l'\"Annunciata\" e l'\"Arcangelo Gabriele\" attribuite a Piero di Niccol\u00f2 Lamberti (1419), oggi in deposito: per esse si era fatto anticamente anche il nome di Michelozzo. Non \u00e8 sicuro che la collocazione sulla nicchia fosse stata la loro destinazione originaria, non essendo menzionate nella ricca documentazione."}
{"id": "2284956", "revid": "73843", "url": "https://it.wikipedia.org/wiki?curid=2284956", "title": "Miloud Oukili", "text": "Biografia.\nNasce ad Algeri nel 1972, da madre francese e padre algerino, ma presto si trasferisce a Parigi. Qui vive nella periferia parigina dove conosce la vita dei ragazzi di strada, pur non condividendola. A diciassette anni ottiene successo come foto-modello, ma il suo sogno \u00e8 fare il clown.\nDopo essersi diplomato alla scuola di arti circensi di Annie Fratellini (della famiglia Fratellini), nel 1992 si reca in Romania dove lavora per l'associazione \"Handicap International\" come animatore in ospedali, orfanotrofi e centri per disabili. A Bucarest organizza spettacoli per le strade e le piazze della citt\u00e0 e crea la \"Fundatia PARADA\", una fondazione dedicata al recupero dei bambini e dei ragazzi che vivono nei sotterranei della citt\u00e0.\nMiloud parla correntemente francese, arabo, italiano e romeno.\nRiconoscimenti.\nPer il suo impegno in difesa dei diritti dell'infanzia, Miloud ha ricevuto numerosi riconoscimenti tra i quali: nel 1999, il Premio Unicef \"Dalla parte dei bambini\"; nel 2000 il premio Artusi, assegnato dalla citt\u00e0 di Forlimpopoli, e il Premio Europeo Albert Schweitzer, ricevuto Gunsbach, in Francia; nel 2001 il Premio della Fondation pour l'Enfance (Parigi), per il lavoro svolto a Bucarest; nel 2006 il Premio Rotondi, sezione \u201cAngeli del nostro tempo\u201d, a Sassocorvaro.\nIl 20 aprile 2007 ha ricevuto la laurea honoris causa in pedagogia dall'Universit\u00e0 di Bologna assieme ad un altro illustre collega, Patch Adams.\nFra le personalit\u00e0 incontrate da Miloud figurano Papa Giovanni Paolo II (1999), l'allora primo ministro francese Lionel Jospin, in visita a Bucarest nel 2001, e l'Abb\u00e9 Pierre, che nel 2001 ha visitato le strutture della Fondazione PARADA.\nAll'attivit\u00e0 di Miloud \u00e8 dedicato il film Pa-ra-da di Marco Pontecorvo, presentato alla Biennale di Venezia 2008. Egualmente, il giallo per ragazzi La banda del mondo di sotto scritto da Paola Dalmasso, \u00e8 ispirato alle vicende vissute da Miloud."}
{"id": "2284961", "revid": "436907", "url": "https://it.wikipedia.org/wiki?curid=2284961", "title": "Bones", "text": ""}
{"id": "2284971", "revid": "119995644", "url": "https://it.wikipedia.org/wiki?curid=2284971", "title": "Sistema shuttle del glicerolo fosfato", "text": "Il sistema navetta del glicerolo fosfato \u00e8 un meccanismo tramite il quale il NADH, prodotto durante la glicolisi, viene riossidato a NAD+. La sua importanza \u00e8 secondaria a quella del sistema navetta del malato-aspartato, sebbene risulti preponderante nel metabolismo umano a livello del cervello e dei muscoli scheletrici.\nMeccanismo.\nIn questo sistema l'enzima glicerolo-3-fosfato deidrogenasi converte il diidrossiacetone fosfato in glicerolo-3-fosfato, ossidando una molecola di NADH a NAD+:\nIl glicerolo-3-fosfato viene poi riconvertito a diidrossiacetone fosfato dall'enzima di membrana mitocondriale glicerolo fosfato deidrogenasi. Questa volta viene ridotta una molecola di flavin adenina dinucleotide (FAD) a FADH2. Il FADH2 riduce poi il coenzima Q che entra nella fosforilazione ossidativa. Questa reazione \u00e8 irreversibile.\nFunzione.\nIl sistema navetta del glicerolo fosfato permette al NADH sintetizzato nel citosol durante la glicolisi di contribuire alla fosforilazione ossidativa che avviene nei mitocondri col fine di produrre ATP. Questo sistema \u00e8 stato trovato in animali, funghi e piante.\nIl quantitativo di ATP prodotto attraverso lo nave del glicerolo fosfato \u00e8 inferiore rispetto a quello ottenuto attraverso il sistema navetta del malato-aspartato: questo sistema, infatti, permette la formazione di 1,5 ATP per ogni coppia di elettroni. A differenza del sistema navetta del malato-aspartato, tuttavia, il funzionamento del sistema navetta del glicerolo fosfato \u00e8 indipendente dalla concentrazione di NAD+ e NADH presente nel mitocondrio, lavorando continuamente; per questo motivo \u00e8 fondamentale nel metabolismo ossidativo di cervello e muscoli."}
{"id": "2284972", "revid": "1123126", "url": "https://it.wikipedia.org/wiki?curid=2284972", "title": "Chiesa d'Oriente", "text": "La Chiesa d'Oriente (in siriaco \u0725\u0715\u072c\u0710 \u0715\u0721\u0715\u0722\u071a\u0710 \"\u0112d\u1e6f\u0101\u02be d-Ma\u1e0fen\u1e25\u0101\"), nota anche come Chiesa nestoriana, Chiesa persiana o Chiesa siriaca orientale, \u00e8 stata una Chiesa cristiana nestoriana, sorta in Persia nel V secolo e durata fino al 1552.\nLa separazione della Chiesa d'Oriente dalle altre Chiese cristiane avvenne per il rifiuto di accettare la definizione del Concilio di Efeso del 431, che condann\u00f2 Nestorio e defin\u00ec dogmaticamente che Maria \u00e8 \"Theot\u00f3kos\" (genitrice di Dio). A livello teologico, la Chiesa d'Oriente si caratterizzava quindi per il riconoscimento dei soli primi due concili ecumenici (Concilio di Nicea I del 325 e Concilio di Costantinopoli I del 381) e per la venerazione di Nestorio come santo.\nLa Chiesa d'Oriente conobbe una rapida espansione che port\u00f2 i suoi missionari a fondare comunit\u00e0 fino all'India (i cosiddetti \"cristiani di san Tommaso\") e alla Cina, dove la comunit\u00e0 monastica nestoriana stabilitasi a Chang'an (antico nome di Xi'an, capitale della Dinastia Tang) fu, nel VII secolo, la prima documentata comunit\u00e0 cristiana nel Paese orientale.\nCon lo scisma del 1552 la Chiesa d'Oriente si divise in due fazioni: la Chiesa cattolica caldea (che \u00e8 poi tornata in comunione col Papa) e la Chiesa assira d'Oriente; da quest'ultima si \u00e8 poi successivamente staccata, nel 1964, l'Antica Chiesa d'Oriente.\nTerminologia.\nNella tarda antichit\u00e0 si chiamava \"Chiesa d'Oriente\" quella di cui il patriarca o catholicos aveva sede a Seleucia-Ctesifonte, citt\u00e0 situata circa 30\u00a0km a sud dell'odierna Baghdad, capitale dell'Impero persiano. Per contro, le chiese di Costantinopoli, Gerusalemme, Alessandria e Roma erano da essa considerate \"d'Occidente\". La denominazione di preferenza nei primi documenti della stessa chiesa fu proprio questa. La Chiesa d'Oriente \u00e8 conosciuta anche come \"Chiesa persiana\" a motivo della sua fondazione nell'Impero persiano, nonostante la sua area di diffusione fosse molto pi\u00f9 estesa.\nPer aver rigettato l'autorit\u00e0 del Concilio di Efeso, che (a suo parere ingiustamente) condann\u00f2 Nestorio come eretico, venne chiamata in Occidente \"nestoriana\". Attualmente si evita questo termine, anche perch\u00e9 gli studiosi concordano sul fatto che Nestorio non fosse \"nestoriano\" nel senso che non insegn\u00f2 la dottrina conosciuta come nestorianesimo, secondo la quale in Cristo ci sono due individui distinti, l'uno divino, l'altro umano.\nAltro nome \u00e8 \"Chiesa siriaca orientale\" in riferimento alla lingua siriaca della sua liturgia (rito caldeo) e per distinguerla dal cristianesimo siriaco \"occidentale\", del quale sono esempi la Chiesa ortodossa siriaca, la Chiesa cattolica sira e la Chiesa maronita.\nL'identit\u00e0 con l'originale Chiesa d'Oriente \u00e8 rivendicata da ognuna delle chiese in cui essa \u00e8 ora divisa:\nStoria.\nInizi del cristianesimo in Mesopotamia e Persia.\nLa Chiesa d'Oriente considera come proprio fondatore san Tommaso apostolo. Secondo una tradizione consolidata, l'apostolo fu seguito in missione da Addai (Taddeo di Edessa), uno dei settanta discepoli di Ges\u00f9 e primo vescovo di Edessa. Addai e il suo discepolo Mari fondarono il cristianesimo in Mesopotamia gi\u00e0 nel I secolo. Mari \u00e8 considerato il fondatore della pi\u00f9 antica diocesi della Mesopotamia, quella di Kashkar e inoltre della sede di Ctesifonte, destinata a diventare sede patriarcale della Chiesa d'Oriente.\nLa storiografia moderna per\u00f2 ritiene che la cristianizzazione della Mesopotamia non possa essere fatta risalire a prima del III secolo, senza negare tuttavia una possibile precedente attivit\u00e0 apostolica. I due centri propulsori della nuova religione furono Edessa di Osroene (Roha in siriaco, oggi Urfa) e Nisibi. Edessa ospitava una fiorente colonia ebraica ed era inserita in un universo ellenizzato. Nonostante il suo cosmopolitismo, conserv\u00f2 sempre come lingua liturgica il siriaco (una variante centro-orientale dall'aramaico), che rimane tutt'oggi la lingua liturgica delle chiese siriache orientali (sue discendenti). Le chiese di Mesopotamia e Persia adottavano il rito liturgico siro-orientale, nato ad Edessa.\nAl Concilio di Nicea I (325) parteciparono, secondo Eusebio di Cesarea, due vescovi venuti dal di fuori dell'Impero romano, un persiano e un goto. Gelasio di Cizico parla della presenza di \"alcuni provenienti dalla Persia\". Le liste di firme includono quella di \"Giovanni [vescovo] di Perside\", la firma del quale \u00e8 messa immediatamente dopo quelle dei vescovi di [[Edessa (Mesopotamia)|Edessa], [[Nisibis]], Resmata e [[Birecik|Macedonopoli]], citt\u00e0 della [[Mesopotamia (provincia romana)|Mesopotamia]], allora [[provincia dell'Impero romano]].\nQuesto primo [[concilio ecumenico]] riafferm\u00f2, senza specificarli, i privilegi del vescovo di [[patriarcato di Antiochia|Antiochia]] nel contesto del riconoscimento dell'autorit\u00e0 dei vescovi di Roma e di Alessandria sulle chiese di [[provincia romana|province civili romane]] al di fuori di quella di cui erano i metropoliti. Il [[Concilio di Costantinopoli I|secondo concilio ecumenico]], tenutosi a [[Costantinopoli]] nel [[381]], stabil\u00ec con il canone II l'autorit\u00e0 del Patriarca di Antiochia sulla [[Diocesi (impero romano)|diocesi civile romana]] d'[[Oriente (diocesi)|Oriente]], che comprendeva parecchie province romane, fra le quali [[Mesopotamia (provincia romana)|Mesopotamia]] e [[Osroene]], ma non l'[[Sasanidi|Impero persiano]].\nFormazione di una specifica Chiesa d'Oriente.\n[[File:Map sassanid empire.jpg|thumb|Impero sasanide al tempo di [[Sapore I]] (241-272)]]\nNel [[315]], dieci anni prima del [[Concilio di Nicea I]], [[Papa bar Aggai]], vescovo di Seleucia-Ctesifonte (310 - c.329), volle imporre il primato della sua sede, capitale persiana, sugli altri vescovati mesopotamici e persiani e adott\u00f2 il titolo di [[Catholicos]] (\"colui che ha autorit\u00e0 universale\") d'Oriente. Nonostante la resistenza di alcuni vescovi (fra i quali Giovanni, che nel 325 partecip\u00f2 al Concilio di Nicea I), questa pretesa fu accettata pienamente dal primo concilio di tutta la Chiesa d'Oriente, il [[Concilio di Seleucia-Ctesifonte (410)]], nel suo canone XII: \"Accettiamo ben volentieri e riceviamo l'ordine imposto da [[Yazdgard I|Yazdgard]], Re dei re, su tutti i vescovi di queste terre d'Oriente e su quelli che verranno dopo di noi, di obbedire in tutte le cose giuste e prescritte al vescovo, catholicos, arcivescovo, metropolita di Seleucia e Ctesifonte, fino alla venuta di Cristo, cio\u00e8 a tutti i vescovi che siederanno sul sublime trono di tale Chiesa\".\nIl Concilio del [[410]] organizz\u00f2 la Chiesa d'Oriente in [[Provincia ecclesiastica|province ecclesiastiche]] (canone XXI) sul modello delle province dell'[[impero bizantino]]. Ogni provincia faceva capo ad un [[metropolita]]. Quella primaziale di Seleucia-Ctesifonte, delle quali il catholicos era metropolita, e le cinque pi\u00f9 vicine costituivano le province \"interne\", alle quali nel corso della storia si aggiunsero altre esterne. Nel [[IX secolo]] le province della Chiesa d'Oriente erano 25, e alla fine dello stesso secolo quasi 30, alcune delle quali in Cina e in India.\nIl Concilio adott\u00f2 pure il simbolo della fede del Concilio niceno, non il [[simbolo niceno-costantinopolitano]] che il [[Concilio di Calcedonia]] ([[451]]) poi attribu\u00ec al [[Concilio di Costantinopoli I]] ([[381]]).\nAllontanamento dal cristianesimo occidentale.\n[[File:Roman-Persian Frontier in Late Antiquity.svg|thumb|left|upright=1.4|Frontiera romano-sasanide nel 387 e nel 591]]\nNel [[II secolo|II]] e [[III secolo]] la Mesopotamia fu attraversata dai conflitti tra [[Impero romano]] e i [[Parti]] fino al 224 e poi i [[Sasanidi]]. A causa di una guerra semi-permanente, fu sempre pi\u00f9 difficile per i cristiani dell'Impero sasanide rimanere in comunione con le chiese nell'Impero romano, che nel IV secolo, sotto l'imperatore [[Costantino I]], aveva liberalizzato il credo religioso ([[Editto di Milano]]). I cristiani correvano il rischio di essere considerati traditori e alleati dei nemici romani, con i quali condividevano la fede cristiana. Un gran numero di [[martiri persiani]] furono uccisi durante le persecuzioni messe in atto da [[Sapore II]] a partire dall'anno [[340]] circa. [[Yazdgard I]] (399\u2013420/421), all'inizio molto tollerante, scaten\u00f2 anch'egli una persecuzione; la situazione continu\u00f2 sotto [[Bahram V]] (421-438).\nNel [[424]], al [[concilio di Markabta]], i 36 vescovi presenti proclamarono la propria autonomia rispetto al Patriarcato di Antiochia e alle autorit\u00e0 ecclesiastiche dell'Impero romano e la loro fedelt\u00e0 al proprio Catholicos al proprio re. Ci\u00f2 non significa che la Chiesa d'Oriente, fuori dell'Impero romano, sia stata anteriormente soggetta al patriarcato di Antiochia: nessun documento dell'antichit\u00e0 ecclesiastica afferma una simile dipendenza, idea che appare per la prima volta in certi testi medievali.\nNel [[431]] il [[concilio di Efeso]] condann\u00f2 il [[nestorianesimo]]. La Chiesa d'Oriente non riconobbe tale decisione. La Chiesa d'Oriente non ader\u00ec neppure alle decisioni prese al [[concilio di Calcedonia]] ([[451]]), che espresse la condanna del [[monofisismo]]. I re (\"[[sci\u00e0]]\") persiani si schierarono apertamente con i nestoriani, ai quali garantirono protezione. Mentre si diffondeva in Persia il credo nestoriano, con il beneplacito di re [[Peroz I]] (457-484), il catholicos della Chiesa d'Oriente [[Babowai]] manteneva la comunione con le chiese d'Occidente. [[Barsauma]], metropolita di [[Nisibi]], una delle sei principali (\"interne\") sedi metropolitane della Chiesa d'Oriente, ex docente alla [[Scuola di Edessa]], da dove fu espulso per nestorianesimo, convoc\u00f2 nel [[484]] il [[sinodo di Beth Lapat]], che vot\u00f2 la deposizione di Babowai. Questi fu poi accusato di tradimento e giustiziato.\nNello stesso anno Peroz I venne ucciso in battaglia dagli [[Unni bianchi]]. Il suo successore fece nominare catholicos [[Acacio (patriarca Chiesa d'Oriente)|Acacio]] al vertice della Chiesa d'Oriente ([[485]]). Acacio convoc\u00f2 nel [[486]] a [[Ctesifonte]] un sinodo che annull\u00f2 quello di Beth Lapat, ma adott\u00f2 due decisioni del sinodo annullato:\nNel [[489]], quando l'[[imperatore bizantino]] [[Zenone (imperatore)|Zenone]] fece chiudere la [[scuola di Edessa]] per le sue tendenze nestoriane, Barsauma, che mor\u00ec nel [[491]], l'accolse a Nisibi (circa 200\u00a0km pi\u00f9 ad est), cio\u00e8 in territorio persiano, facendo rivivere la [[Scuola di Nisibi]], scuola teologica fondata nel 350, chiusa dopo il [[Concilio di Calcedonia]] ([[451]]) perch\u00e9 i suoi insegnamenti erano stati considerati eretici. La rifondata Scuola di Nisibi divenne poi il principale centro dei nestoriani in Oriente. Lo sci\u00e0 [[Cosroe I]] (501-579), incaric\u00f2 alcuni insegnanti della Scuola di Nisibi di avviare una Scuola in una citt\u00e0 di recente fondazione, [[Gundishapur]], in [[Persia]]. Nacque cos\u00ec l'[[Accademia di Gundishapur]], che divenne il maggiore centro culturale dell'impero sasanide.\nDiofisismo e monofisismo.\nNel [[571]] [[Abramo di Kashkar]] fond\u00f2 un nuovo monastero sul Monte Izla, una montagna sovrastante [[Nisibi]], per recuperare un'osservanza monastica pi\u00f9 severa, abbandonando le norme fondanti della Chiesa siro-orientale. Un suo discepolo, [[Henana di Adiabene]], divenne il nuovo rettore della scuola di Nisibi. Henana successivamente ruppe con la tradizione teologica antiochena di Teodoro e ritorn\u00f2 all'insegnamento monofisita di [[Origene]]. I tentativi di censura da parte dei vescovi e la condanna contro Henana non sortirono alcun effetto, a causa della sua protezione da parte della corte reale. Egli, infatti, pot\u00e9 restare a capo della sua scuola, anche quando questa rimase semi-deserta. La Chiesa d'Oriente si spacc\u00f2 in due: da una parte la tradizione antiochena (rappresentata dal pensiero di Teodoro, vicino al duofisismo); dall'altra la teologia alessandrina (rappresentata dall'insegnamento di Origene, vicino al monofisismo).\nIl periodo di guerra [[610]]\u2013[[628]] tra Persiani e Bizantini indebol\u00ec la stabilit\u00e0 della Chiesa d'Oriente; diverse sedi e molte regioni finirono in mano alla Chiesa monofisita. La Chiesa d'Oriente non pot\u00e9 scegliere un nuovo catholicos, e la sua tradizione teologica venne cancellata da Henana. In quegli anni la componente duofisita si raccolse attorno a [[Babai il Grande]]. Egli, insieme con l'arcidiacono Mar Aba, amministr\u00f2 la chiesa senza possederne l'autorit\u00e0, non essendo investito del titolo di catholicos. Ma nella sua posizione ufficiale di \u00abvisitatore dei monasteri del nord\u00bb, Babai ebbe l'autorit\u00e0 di investigare sull'ortodossia dei monaci dei cenobi della Mesopotamia settentrionale e di rinforzarne la disciplina. In particolare egli ottenne l'espulsione di tutti i monaci che avevano contratto matrimonio.\nBabai e i suoi discepoli lavorarono alacremente per difendere l'eredit\u00e0 di Teodoro: scuole rivali a quella di Henana furono fondate a Nisibi e [[Balad (Iraq)|Balad]], e il monastero di Mar Abraham, guidato da Babai, accolse un discreto numero di studenti fuoriusciti dalla scuola di Nisibi di Henana. Babai stesso scrisse un gran numero di [[Commentario|commentari]] ed [[Agiografia|agiografie]] per sconfiggere i monofisiti e l'[[Origene|origenista]] Henana, sviluppando quella che fu considerata la vera cristologia siro-orientale. Egli affermava che le due \"qnome\" (essenze) non fossero mescolate ma erano unite nell'unica \"parsopa\" (persona) di Cristo. La campagna di difesa ebbe infine successo: nel [[612]] gli insegnamenti di Teodoro vennero canonizzati. Presto gli scritti di Babai e la sua cristologia divennero regole canoniche, e gli scritti di Henana vennero banditi e destinati all'oblio. Il movimento monastico siro-orientale venne purificato e riguadagn\u00f2 slancio.\nLa Chiesa si dimostr\u00f2 ben organizzata anche dopo la conquista islamica (Ctesifonte fu presa verso il 640) e fior\u00ec per molte generazioni, almeno fino al [[XII secolo]], nel quale l'anno di svolta fu il [[1145]], quando [[Edessa (Mesopotamia)|Edessa]] fu catturata dai [[turchi]] e islamizzata.\nEvangelizzazione in Asia centrale, India ed Estremo oriente.\n[[File:Dioceses of the Church of the East.svg|thumb|Area di espansione dell'attivit\u00e0 missionaria della Chiesa d'Oriente.]]\n[[File:Church of the East provinces 10 c.svg|thumb|Province ecclesiastiche della Chiesa d'Oriente nel [[X secolo]].]]\nLa Chiesa d'Oriente mantenne un'organizzazione molto centralizzata: i vescovi continuarono ad essere nominati dal patriarca a Seleucia-Ctesifonte (dall'anno 775 a [[Baghdad]]), che li sceglieva tra il clero siriaco o iranico. Essi poi si recavano nella citt\u00e0 dov'erano stati destinati. Solo i sacerdoti erano autoctoni. Alla centralizzazione gerarchica si accompagn\u00f2 la centralizzazione liturgica: le preghiere e la Santa Messa furono recitate in siriaco, anche presso le popolazioni cinesi e mongole.\nA Nord della Persia vi \u00e8 una vasta area pianeggiante, attraversata dal fiume [[Amu Darya]], anticamente chiamata [[Corasmia]]. Monaci nestoriani predicarono il cristianesimo, diffondendo con esso l'[[alfabeto aramaico]]. La maggioranza della popolazione, [[zoroastrismo|zoroastriana]], toller\u00f2 il nuovo credo. Gli arabi invasero la regione nel VII secolo. Dopo qualche decennio di pacifica convivenza, nel [[705]] il generale [[Qutayba ibn Muslim]] lanci\u00f2 il \"[[Jih\u0101d]]\" contro i non musulmani e distrusse quasi completamente ogni testimonianza scritta, sia cristiana sia zoroastriana.\nIndia.\n[[File:Church of the East in the Middle Ages.svg|thumb|left|Diocesi della Chiesa d'Oriente.]]\nLa comunit\u00e0 dei [[cristiani di san Tommaso]] fa risalire le proprie origini alla predicazione dell'[[Tommaso apostolo|apostolo Tommaso]]. Molti cristiani, per sfuggire alle persecuzioni in atto nell'impero persiano, si trasferirono nella costa occidentale e meridionale del subcontinente indiano, fino allo [[Sri Lanka]], dove una diocesi nestoriana \u00e8 attestata nel [[VI secolo]]. Arriv\u00f2 nel [[Kerala]] nell'VIII secolo, secondo una tradizione locale, un importante gruppo di cristiani persiani che facevano capo ad un certo Tommaso di Cana. Riferimenti specifici della Chiesa indiana cominciarono ad apparire in note persiane dal [[VII secolo]]. Il metropolita dell'India ed il metropolita della Cina sono menzionati nelle note di alcune consacrazioni dei patriarchi.\nLa Chiesa d'Oriente in India fu inserita inizialmente nella giurisdizione del metropolita della [[Regione di Fars]]. Nel [[650]] circa il patriarca Ishoyahb III ([[649]]\u2013[[660]]) consolid\u00f2 la preminenza della Chiesa d'Oriente sulla comunit\u00e0 cristiana di san Tommaso istituendo la [[provincia ecclesiastica]] dell'India, una delle grandi province esterne (lontane e staccate dal territorio centrale) della Chiesa d'Oriente. Da questo momento la Provincia dell'India fu guidata da un metropolita, proveniente dalla Persia, il \"Vescovo Metropolita della Sede di San Tommaso e di tutta la Chiesa cristiana dell'India\". La sua sede metropolita fu probabilmente a [[Kodungallur|Cranganore]], (o forse [[Mylapore]]), dove si trovava il santuario di san Tommaso. Sotto di lui vi erano un numero variabile di vescovi, cos\u00ec come un [[arcidiacono]] nativo, che aveva autorit\u00e0 sul clero e che deteneva anche un forte potere temporale. Nell'VIII secolo il patriarca [[Timoteo I (patriarca nestoriano)|Timoteo I]] ([[780]] \u2013 c.[[823]]) riserv\u00f2 al patriarca l'ordinazione del metropolita dell'India.\nCina, Mongolia e Tibet.\n[[File:Museum f\u00fcr Indische Kunst Dahlem Berlin Mai 2006 061.jpg|thumb|Processione di Domenica delle Palme, dipinto murale di un tempio nestoriano a Khocho, [[683]]\u2013[[770]]]]\nI primi missionari cristiani a raggiungere la [[Cina]] furono dei monaci della Chiesa d'Oriente. Furono parimenti due monaci della Chiesa d'Oriente i primi a rompere il monopolio cinese della produzione di [[seta]]: tra il 550 e il 552 essi riuscirono a trafugare delle uova di [[Samia cynthia|bombice]], portandole dalla Cina fino a [[Costantinopoli]], dove le mostrarono all'[[Giustiniano I|imperatore Giustiniano]].\nIl pi\u00f9 antico documento che testimonia la presenza cristiana nel paese della grande muraglia \u00e8 la \"Stele di Xi'an\", scolpita nel febbraio [[781]] e collocata nel recinto del monastero siro-orientale dell'allora capitale cinese. Nota impropriamente come \"[[Stele nestoriana]]\", \u00e8 una pietra alta pi\u00f9 di 3 metri, incisa su [[calcare]] nero, in caratteri [[lingua cinese|cinesi]] e [[Lingua siriaca|siriaci]]. L'iscrizione reca il titolo \"Memoriale della diffusione in Cina della Religione della luce proveniente da Daqin\". Rinvenuta nel [[1623]], la stele oggi \u00e8 conservata nel Museo provinciale di [[Xi'an]] \u00abForesta di Stele\u00bb.\nIl monumento narra la storia della comunit\u00e0 cristiana dalla fondazione, nel [[635]], quando il monaco [[Alopen]] giunse a [[Chang'an]] (nome antico di Xi'an, fino al Medioevo capitale dell'[[Dinastia Tang|impero Tang]]), e da l\u00ec cominci\u00f2 a predicare la \u00abreligione della luce\u00bb (\"Jing Jiao\"). L'imperatore [[Tai Zong (imperatore Tang)|Tai Zong]], con un decreto del [[638]], consent\u00ec la diffusione della religione cristiana, giudicandola \u00abeccellente\u2026 vivificante per l'umanit\u00e0, indispensabile\u00bb.\nRecenti ricerche storiche hanno fatto emergere la presenza del cristianesimo siro-orientale in [[Tibet]] sin dal [[VI secolo|VI]] e [[VII secolo]]. Nel [[782]] il patriarca Timoteo I (780-c.823) indic\u00f2 i [[tibetani]] come una delle pi\u00f9 significative comunit\u00e0 della Chiesa d'Oriente; successivamente scrisse della necessit\u00e0 di eleggere un altro vescovo ([[794]]). Fu proprio durante il patriarcato di Timoteo I che la Chiesa d'Oriente raggiunse la sua massima espansione geografica. Timoteo elenc\u00f2 in una lettera i territori raggiunti dall'opera missionaria della Chiesa:\nNell'[[845]] l'imperatore [[Wu Zong (imperatore Tang)|Wu Zong]] proib\u00ec il buddismo, il cristianesimo e tutte le religioni straniere e fece distruggere tutte le chiese. Per\u00f2 fra gli [[Uiguri]] (nell'odierno [[Xinjiang]]), i [[Kitai]] e i [[Mongoli]] la Chiesa d'Oriente continu\u00f2 ad esistere fino al XIV secolo. Un alto prelato di etnia uiguri, Rabban Marco, venne eletto patriarca con il nome di [[Yab-Alaha III]] nel [[1281]], e il monaco [[Rabban Bar Sauma]] (circa [[1220]]\u2013[[1294]]) viaggi\u00f2 da [[Pechino]] a [[Roma]] per perorare l'avvio di una crociata assieme ai [[mongoli]] contro i [[Mamelucchi]]. Fu invitato a colloquio dai cardinali della [[Curia romana]]. I porporati gli chiesero: \"Qual \u00e8 la tua fede? Esponi il tuo credo\". Rabban Bar Sauma rispose: \"Io credo in un Dio nascosto, eterno, senza inizio e senza fine, Padre, Figlio e Spirito Santo, tre [[ipostasi]] uguali e non separate. Non c'\u00e8 tra loro primo o ultimo, n\u00e9 giovane o anziano: essi sono uno quanto alla natura ma tre quanto alle ipostasi. Il Padre \u00e8 generatore, il Figlio \u00e8 generato e lo Spirito Santo \u00e8 procedente\".\nUn monumento risalente al [[XIV secolo]] testimonia l'esistenza a [[Zhoukoudian]] nel [[distretto di Fangshan]] (non lontano da [[Pechino]]) del monastero della Croce. Nel [[2003]] gli archeologi hanno scoperto che una comunit\u00e0 appartenente alla Chiesa d'Oriente continu\u00f2 a vivere in Cina anche dopo l'editto di Wu Zong, per diversi secoli, pur tagliata fuori da ogni contatto con l'esterno, e continu\u00f2 ad avere il suo patriarca. A sud del [[lago Balkash]] \u00e8 stato ritrovato un [[cimitero]] cristiano risalente al [[XIII secolo|XIII]]-[[XIV secolo]]. I nomi di persona dei defunti sono cristiani, mentre i cognomi sono locali.\nSotto mongoli e turchi.\nNel [[XIII secolo]] la Chiesa d'Oriente contava 27 sedi metropolitane e 250 sedi vescovili, in un territorio che si estendeva dalla Mesopotamia a Pechino (all'epoca Kh\u0101n b\u0101l\u012bq), con vari milioni di fedeli. Alcune popolazioni mongole avevano abbracciato il cristianesimo siro-orientale, amalgamandolo con le loro antiche radici sciamaniche: cos\u00ec fece la trib\u00f9 Kiyad. Altre trib\u00f9 di etnia mongola, come i [[Kherejt]] (stanziati a nord del [[lago Bajkal]]), i [[naiman]], i [[merkit]] e gli [[ongud]] abbracciarono questa fede. I comandanti (\"[[khan]]\") dei mongoli da [[Shingkor Dokshin]] (XI secolo) a [[Kabul Khan]] (1130-1147) professarono il cristianesimo siro-orientale. Anche il padre di Gengiz khan, [[Yesugei]] (1140-1177) ebbe tale fede, cos\u00ec come la nuora, Sorghaghtani Beki (della trib\u00f9 Kherejt), madre del futuro Gran Khan [[Kublai Khan|Kublai]] (1215-1294). Appartenne alla trib\u00f9 dei Kherejt anche il maggior rivale di Gengiz khan, Toghril khan. Suo padre, Qourdjaqouz Khan, nelle fonti \u00e8 ricordato come \u201cre siriaco\u201d. Dopo la conquista mongola della Cina (1206), la Chiesa d'Oriente riprese vigore e nuove comunit\u00e0 vennero fondate.\nNel [[1258]] le truppe del Khan [[H\u00fcleg\u00fc]] assediarono e conquistarono Bagdad, sconfiggendo i musulmani. La dinastia di H\u00fcleg\u00fc domin\u00f2 per circa un secolo il territorio racchiuso tra i fiumi [[Indo]], ad est, e [[Tigri]], ad ovest. Inizi\u00f2 un lungo periodo di pace, che consent\u00ec alla chiesa d'Oriente di risollevarsi. La nuova capitale dell'[[Ilkhanato]] (cos\u00ec si chiam\u00f2 il regno fondato da H\u00fcleg\u00fc) fu posta a [[Maragheh|Maraga]], nell'[[Altopiano iranico]]. Poco tempo dopo la sede della Chiesa d'Oriente vi fu trasferita da Bagdad. Grazie al patriarca Yab-Alaha III (1281\u20131317) i cristiani conobbero una fase di prosperit\u00e0, che ebbe influenza anche nelle arti. Furono costruite molte chiese; risalgono a questo periodo anche gli ultimi conventi fondati in Persia. Essi furono: il monastero di [[Rabban Bar Sauma|Bar Sauma]], vicino a [[Tabriz]] (fu visitato da [[Marco Polo]]) il nuovo monastero di Maraga e quello dedicato a San Giovanni Battista, sempre a Maraga (fondato da Yab-Alaha III nel [[1301]]).\nDopo la conversione degli Ilkhan all'islam (a cominciare da Ghazan Khan nel 1295) per la Chiesa d'Oriente inizi\u00f2 un periodo di decadenza. La Chiesa si ripieg\u00f2 su se stessa ed avvi\u00f2 nuovamente una lotta per la sopravvivenza. I legami con le comunit\u00e0 dell'Asia orientale si sciolsero ed esse decaddero dopo poche generazioni, tranne quelle dell'India.\nL'invasione della Mesopotamia da parte dei [[turchi]] di [[Tamerlano]], avvenuta nel [[1380]], misero in ginocchio la Chiesa d'Oriente, riducendola a poche scarne comunit\u00e0 in [[Mesopotamia]] (l'alta valle del [[Tigri]]), [[Persia]], [[Cipro]], nell'[[India]] meridionale e nell'isola di [[Socotra]]. In Cina il dominio mongolo era caduto nel [[1368]].\nNel [[1534]] i Turchi [[Ottomani]] conquistarono Bagdad. L'[[Impero turco]] pose i cristiani della Chiesa d'Oriente sotto la giurisdizione della [[Chiesa apostolica armena]]. Alla Chiesa d'Oriente il sultano non concesse \"[[Firmano|firman]]\" (decreto) n\u00e9 \"berat\" (atto d'investitura), per cui avrebbe [[personalit\u00e0 giuridica]]. Questa situazione rimase immutata fino al [[1843]]. Durante questo periodo i rapporti di [[diritto civile]] tra cristiani siro-orientali e governo di Istanbul furono regolati dalla Chiesa armena.\nScissioni.\n[[File:Syriac Christian denominations.svg|thumb|upright=1.4|Le Chiese siriache: occidentali ed orientali]]\nNella Chiesa d'Oriente, fin dal [[XV secolo]], una prassi stabil\u00ec che il titolo di patriarca fosse assegnato solo in linea ereditaria, ai familiari del catholicos (da zio a nipote). La prassi venne inaugurata da [[Mar Shimun IV]] e veniva assicurata nominando come metropoliti, ai quali unicamente spettava scegliere un nuovo catholicos, membri della sua stessa famiglia.\nNel [[1551]] mor\u00ec il catholicos Simone Bar Mama. Il suo successore avrebbe dovuto essere il nipote Simone Denha, ed in effetti alcuni vescovi procedettero alla sua elezione. Ma un gruppo di altri vescovi sostenne che Giovanni Sulaqa sarebbe stato pi\u00f9 degno di Simone e lo elessero a loro volta (egli prese il nome di Giovanni Sulaqa VIII). Questa doppia elezione provoc\u00f2 uno [[scisma]]. Giovanni VIII decise un riavvicinamento con la [[Chiesa cattolica]]. Si rec\u00f2 a [[Roma]] nel [[1552]] e nel [[1553]] ottenne dal [[papa Giulio III]] il titolo di [[patriarca (cristianesimo)|patriarca]] della Chiesa siro-orientale. La Chiesa d'Oriente ebbe allora cos\u00ec due capi antagonisti, un patriarca \"in linea ereditaria\" ad [[Alqosh]] (circa 50\u00a0km a nord di [[Mosul]]), e un patriarca in comunione con il Papa ad [[Diyarbak\u0131r|Amida]] (in turco Diyarbak\u0131r, nell'alta valle del [[Tigri]]).\nQuesta situazione ebbe fine nel [[1662]], quando l'allora patriarca di Amida, Mar [[Shimun XIII Denha]], interruppe le relazioni con Roma e trasfer\u00ec la propria sede nel villaggio di Qodchanis (oggi Konak), situato 500\u00a0km ad est di Amida. Il risultato fu che i patriarchi non in comunione con Roma divennero due. Il vescovo di Amida [[Yosep I]] si convert\u00ec al cattolicesimo e fu riconosciuto nel [[1677]] dal governo civile (turco) come patriarca di Amida e nel [[1681]] da Roma come pastore dei credenti siro-orientali ancora fedeli al pontefice.\nNel [[1771]] il patriarca di Alqosh, Eliyya XII, sottoscrisse una professione di fede cattolica, creando una situazione di due presuli in comunione con Roma e uno non in comunione. La professione di fede di Eliyya XII fu ripudiata nel [[1778]] dal suo successore Eliyya XIII. La Santa Sede nel [[1783]] riconobbe un suo rivale, il catholicos [[Yukhannan VIII Hormizd]], come vescovo di [[Arcieparchia di Mosul dei Caldei|Mosul]] e amministratore delle chiese caldee non soggette al patriarcato di Amida. La risultante situazione di due principali presuli cattolici e due patriarchi non in comunione con Roma fu risolta con la morte di uno dei \"nestoriani\" nel [[1804]] e la nomina nel [[1830]] di Yukhannan VIII Hormizd come [[Patriarcato di Babilonia dei Caldei|Patriarca di Babilonia dei Caldei]] e pastore di tutti i siro-orientali cattolici. I capi successivi della [[Chiesa cattolica caldea]] sono i suoi successori, mentre i capi della [[Chiesa assira d'Oriente]] e dell'[[Antica Chiesa d'Oriente]] sono successori di [[Shimun XIII Denha]].\nCronotassi dei Patriarchi della Chiesa d'Oriente.\n\"Per il periodo precedente il 410, vedi [[Arcidiocesi_di_Seleucia-Ctesifonte#Cronotassi_degli_arcivescovi|Arcidiocesi_di_Seleucia-Ctesifonte]]\"\nDal 1552 al 1662.\n\"Linea di Eliyya, con sede nel [[Monastero di Rabban Ormisda]] presso [[Alqosh]]\"\n\"Linea di Shimun, in comunione con la Chiesa cattolica forse fino al 1662\"\nDal 1662 al 1830.\n\"Linea di Eliyya (nestoriana), con sede nel [[Monastero di Rabban Ormisda]]\"\n\"Linea di Eliyya (cattolica), con sede a [[Mosul]]:\"\n\"Linea di Shimun, con sede a Qodchanis\"\n\"Linea dei Josephiti (dal 1681)\"\nDal 1830 ad oggi.\n\"[[Patriarcato di Babilonia dei Caldei]]\"\n\"Patriarchi della [[Chiesa assira d'Oriente]]\"\nCollegamenti esterni.\n[[Categoria:Chiesa d'Oriente| ]]"}
{"id": "2284975", "revid": "36426", "url": "https://it.wikipedia.org/wiki?curid=2284975", "title": "Chiesa d'Occidente", "text": ""}
{"id": "2284978", "revid": "287204", "url": "https://it.wikipedia.org/wiki?curid=2284978", "title": "Glaubenberg", "text": "Il Glaubenberg \u00e8 un passo di montagna tra Canton Lucerna e Canton Obvaldo, collega la localit\u00e0 di Entlebuch con Sarnen. Scollina a un'altitudine di 1543\u00a0m s.l.m."}
{"id": "2284981", "revid": "128334", "url": "https://it.wikipedia.org/wiki?curid=2284981", "title": "Disease mongering", "text": "L'espressione in lingua inglese disease mongering o corporate disease mongering, commercialization of disease, che in italiano si pu\u00f2 tradurre come \"mercificazione della malattia\" indica il tentativo di parte dell'industria farmaceutica a incrementare la nosografia allo scopo di aumentare la clientela.\nNel corso degli anni \u00e8 emerso come alcune voci nosografiche (cio\u00e8 alcune classificazioni, fattori di rischio e dati di incidenza sulla popolazione) siano state create allo scopo di ricavare un profitto e, anche attraverso una campagna di sensibilizzazione finanziata dalle case farmaceutiche, il paziente/consumatore sia stato spinto alla ricerca di una soluzione a problemi di salute che in realt\u00e0 non esistono, perlomeno nella forma e intensit\u00e0 con la quale vengono pubblicamente presentati. Il vantaggio per le case farmaceutiche sarebbe evidente: identificando situazioni di benessere o normali condizioni di esistenza con patologie subcliniche, le dimensioni del mercato per i farmaci deputati a curarle aumenterebbero in modo considerevole, con relativo incremento nelle vendite e quindi dei profitti. Parte dei medici, degli ordini professionali sanitari, delle agenzie di consumatori e delle istituzioni vengono influenzati dalle campagne di pubbliche relazioni finanziate dalle stesse case farmaceutiche.\nSe da un lato \u00e8 vero che nel campo sanitario si hanno interessi economici che talvolta generano illeciti o problematiche etiche, d'altra parte il termine \"disease mongering\" \u00e8 anche impropriamente utilizzato nell'ambito di diverse teorie del complotto portate avanti in campo medico tendenti a criminalizzare indiscriminatamente tutto il settore. Un noto esempio sono le varie campagne contro le vaccinazioni che negano a priori i vantaggi concreti che l'introduzione delle vaccinazioni ha portato in campo medico. Non vi sono per contro esempi di farmaci inefficaci o dannosi che, alla lunga, non siano stati eliminati dal mercato. Casi analoghi al DM avvengono quando si propongono teorie prive di un inoppugnabile riscontro scientifico. Un esempio \u00e8 dato dalla vendita di rimedi per la \"disintossicazione\" dell'organismo, oppure dall'ipotetica esistenza di malattie mai provate scientificamente, come per esempio la sensibilit\u00e0 chimica multipla o la malattia di Morgellons.\nOrigine.\nLynn Payer nel 1992 coni\u00f2 il termine \"Disease Mongering\" per descrivere la campagna pubblicitaria del collutorio Listerine della Johnson &amp; Johnson contro l'alitosi. Va precisato che l'alitosi non \u00e8 semplicemente uno stigma sociale immaginato, ma pu\u00f2 derivare da un ampio spettro di condizioni mediche, condizioni che vanno da un'infezione batterica delle gengive a una insufficienza renale. Questa condizione oggi \u00e8 riconosciuta dal consiglio scientifico della American Dental Association come \"una condizione riconoscibile che merita attenzione professionale\".\nSecondo Lynn Payer \u00abil disease mongering \u00e8 la pi\u00f9 insidiosa delle varie forme che l'educazione medica pu\u00f2 assumere\u00bb. Le tecniche che, secondo Payer, sfruttano e, in alcuni casi producono, queste errate percezioni sono:\nBarbara Mintzes riassume diversamente questi aspetti:\nConflitto d'interessi privato/pubblico.\nL'articolo \"The Tragedy of the Commons\" (\"La tragedia dei beni comuni\") del 1968 di Garrett Hardin dimostra che la massimizzazione del profitto individuale mette a repentaglio necessariamente il bene pubblico quando questo non trova una soluzione tecnica se non con un'estensione morale.\nCon le politiche di deregolamentazione, dal 1980 l'industria farmaceutica ha cominciato a programmare una pipeline di R&amp;D inerente farmaci utili per il miglioramento dello stile di vita. Conseguentemente a ci\u00f2 si \u00e8 notevolmente sviluppato il settore marketing che ha iniziato a produrre pubblicit\u00e0 rivolta ai consumatori finali e non solo come prima accadeva alla classe medica (questo tipo di farmaci \u00e8 solitamente di libera vendita e difficilmente viene prescritto dai medici). I giornalisti hanno giocato e giocano un ruolo chiave per \u00abstuzzicare l'appetito\u00bb del pubblico verso le notizie mediche, facendo da cassa di risonanza a ogni nuova scoperta e ai suoi trattamenti. Da tempo si osserva il tentativo in Europa di deregolamentare la pubblicit\u00e0 dei farmaci in modo simile a quanto accade negli Stati Uniti dove \u00e8 ammessa la pubblicit\u00e0 anche di farmaci prescrivibili al paziente. In Europa e in Italia il destinatario della pubblicit\u00e0 dei farmaci di questo tipo \u00e8 solo il sanitario.\nI conflitti di interesse tra enti di ricerca (statali o privati), ricercatori e industria farmaceutica possono essere legati:\nIl conflitto di interesse tra consumatore/paziente e le grandi multinazionali del farmaco nasce tutte le volte che con la partecipazione a sperimentazioni cliniche sponsorizzate diventa pi\u00f9 facile ottenere farmaci difficili da reperire. Ci\u00f2 \u00e8 vero soprattutto nei paesi in via di sviluppo, come dimostrato dal caso del contenzioso di Kano tra la Pfizer e lo stato nigeriano (Pfizer ha fornito gratuitamente un farmaco sperimentale a dei bambini malati di meningite invece del ben pi\u00f9 noto e testato ceftriaxone. Il problema nasce dal fatto che Pfizer non ha spiegato ai genitori dei bambini che si trattava di una terapia sperimentale. La faccenda si \u00e8 risolta con il pagamento di un risarcimento alle famiglie, il farmaco in questione viene tutt'oggi usato per curare alcune infezioni, di cui la meningite non fa parte). \nRuolo della stampa medica.\nAlcuni ricercatori francesi nel 1990 hanno rilevato che solo 41 paper esaminati su 141 erano scritti elencando correttamente i pro e i contro delle terapie. Le indicazioni terapeutiche erano assenti in 5 casi (3,5%), in 42 studi (29,8%) la pubblicit\u00e0 era esagerata, gli effetti collaterali non venivano menzionati in 37 paper (26,2%) e, allo stesso modo, le controindicazioni erano assenti da 30 (21,3%) e incomplete in 19 (13,5%) articoli. Gli autori della ricerca concludono sostenendo che: \u00ab\u00e8 chiaro che le aziende farmaceutiche non sempre seguono un codice di comportamento etico e che spesso sfruttano la mancanza di controlli efficaci nei paesi in via di sviluppo\u00bb.\nI ricercatori della UCLA hanno studiato le pubblicit\u00e0 farmaceutiche valutandone la conformit\u00e0 alle norme della FDA e hanno rilevato che nel 30% le aziende usano in modo improprio la definizione di \"farmaco di prima scelta.\" Il 32% dei titoli pubblicitari induce in errore il lettore circa l'efficacia. Inoltre, nel 44% dei casi, i revisori hanno ritenuto che la pubblicit\u00e0 porterebbe prescrizioni improprie. I revisori non avrebbero pubblicato il 28% degli annunci e avrebbero richiesto importanti revisioni in un ulteriore 34% (38% approvato). Secondo un'altra ricerca, a causa delle pubblicit\u00e0 \u00e8 possibile arrivare ad avere prescrizioni inappropriate nel 44% dei casi.\nA Basilea in Svizzera una ricerca ha indicato che il 53% di tutte le affermazioni fatte dalla industrie farmaceutiche, pubblicate in importanti riviste scientifiche, non sono supportate dagli studi di riferimento o quando presenti sono citati sulla base di informazioni potenzialmente di parte. Gli autori dello studio concludono sostenendo che \u00abi medici non dovrebbero fidarsi delle affermazioni, anche quando sembrano fare riferimento a studi scientifici.\u00bb\nUn aspetto interessante \u00e8 quello riferito alla pubblicazione di dati sperimentali prodotti dai lavori clinici pubblicati nelle riviste, legato a due problemi ampiamente noti della metodologia statistica:\nInoltre, in alcuni casi le aziende farmaceutiche hanno avuto veri e propri contenziosi con le riviste mediche, si ricorda ad esempio il caso Pfizer vs New England Journal of Medicine.\nRuolo delle grandi case farmaceutiche.\nNonostante gli indubbi risultati in termini di aumento dell'aspettativa di vita dovuti alla ricerca medica, che in ambito farmaceutico sono in larga parte attribuibili ai progressi della ricerca privata, negli anni si \u00e8 altres\u00ec sviluppata una certa tendenza alla \"medicalizzazione\" di molte condizioni normali e al loro trattamento grazie all'offerta di nuove terapie farmacologiche e chirurgiche. In questo, un ruolo decisivo lo avrebbero avuto le grandi multinazionali farmaceutiche:\nLe grandi multinazionali farmaceutiche sono accusate di usare negli approcci di marketing alcune strategie eccessivamente aggressive. Secondo Ray Moynihan, spesso, si cerca di rendere malattie minori o semplici disturbi (come la calvizie, la disfunzione erettile, la fobia sociale, la sindrome del colon irritabile e altre condizioni) patologie gravi da trattare in modo aggressivo. Jerry Avorn, un professore di medicina presso la Harvard University, pur critico con l'industria farmaceutica, scrive che bisogna fare attenzione a stigmatizzare la ricerca farmaceutica perch\u00e9 i progressi sono innegabili e bisogna evitare di vedere le malattie come una invenzione. \u00abLa verit\u00e0 sta da qualche parte nel mezzo\u00bb.\nDeterrenza delle sanzioni.\nI sostenitori della teoria del DM rimarcano la scarsa deterrenza delle sanzioni. Ad esempio, la Pfizer dal 1999 al 2006 \u00e8 stata oggetto di 6 casi giudiziari nei quali si \u00e8 dovuta difendere da diverse tipi di accuse. Questi casi hanno comportato per la Pfizer un risarcimento in indennizzi pari a un totale di 2.890.100.000 di $, di cui 715,4 milioni riguardano contratti col Governo Federale USA. Pfizer ha comunque ottenuto un vantaggio economico avendo venduto molte pi\u00f9 confezioni dei suoi farmaci, con un ampio margine di profitto rispetto alle multe pagate. Ad esempio, con la vicenda Neurontin Pfizer ha realizzato circa 2 miliardi di $ di incasso con utilizzi off label contro i 430 milioni di $ di multa. \nNel 2010 della Newman BMJ, si legge che \u00abil 2 settembre 2009 la Pfizer ha subito la pi\u00f9 grande multa mai inflitta dal Dipartimento della Giustizia USA a una azienda farmaceutica. Una multa pari a 2,3 miliardi di $ per i farmaci: valdecoxib, ziprasidone, linezolid, e pregabalin\u00bb. Il giorno dopo, il New York Times ha sottolineato che $ 2,3 miliardi corrispondono per Pfizer a meno di tre settimane di vendite.\nUna possibile soluzione sembra essere quella di, in caso di abusi, far cessare la validit\u00e0 del brevetto in modo che il farmaco entri immediatamente in concorrenza con il generico, opzione questa molto temuta dalle aziende e che pu\u00f2 erodere i guadagni delle grandi aziende farmaceutiche in modo ben maggiore rispetto a qualche multa che, spesso, viene intesa pi\u00f9 come un costo di investimento che come un deterrente.\nEsempi di \"disease mongering\".\nStrategia quantitativa: trattamento di un maggior numero di persone.\nUn esempio di questo fenomeno pu\u00f2 essere l'indicazione all'uso di oscillococcinum (medicamento omeopatico composto interamente da zucchero prodotto dalla Boiron) nella prevenzione e nel trattamento del'influenza stagionale. L'azienda produttrice esorta i consumatori ad assumere il rimedio omeopatico anche in situazione di benessere per scongiurare il rischio di influenza ed eventualmente anche per trattarla dopo l'esordio. Allo stato attuale, in letteratura si ritiene che non ci sia alcuna evidenza che raccomandi l'uso di questa medicazione per trattare o prevenire l'influenza. Gli unici studi a favore dell'oscillococcinum sono stati finanziati dalla Boiron stessa e dichiarano apertamente il conflitto di interessi.\nSecondo uno studio della popolazione Italiana, nell'arco di 1 anno il 57% della popolazione riferisce di aver avuto almeno un episodio a carattere influenzale. L'oscillococcinum \u00e8 stato usato, per lo pi\u00f9 come automedicazione, nel trattamento del 36% dei casi rendendolo di fatto il prodotto pi\u00f9 venduto nel settore. Si noti come i medici generalmente non prescrivano farmaci per il trattamento diretto dell'influenza (perch\u00e9 non esiste nulla di provata efficacia), limitandosi a prescrivere terapie di supporto per alleviare i sintomi come ad esempio i mucolitici (55% delle prescrizioni mediche). \nStrategia temporale: lucro sul tempo di trattamento.\nUn caso che ha fatto molto scalpore in Italia \u00e8 stato lo scandalo dell'Avastin-Lucentis. \nAvastin (bevacizumab), commercializzato dalla Roche (di cui Novartis possiede un terzo delle azioni) e Lucentis (ranibizumab), prodotto dalla Novartis, appartengono entrambi alla classe dei farmaci ad anticorpi monoclonali, hanno sostanzialmente lo stesso tipo di attivit\u00e0 e lo stesso bersaglio (il VEFG) e vengono impiegati con successo nel trattamento della degenerazione maculare, retinopatia diabetica e altre patologie oculari; mentre Avastin veniva utilizzato nelle patologie oculari in off-label (essendo originariamente indicato per la cura di vari tipi di neoplasie), Lucentis era stato appositamente brevettato per il trattamento di queste ultime. \nA seguito della proibizione dell'impiego dell'Avastin in off-label da parte dell'AIFA nel 2012, Lucentis divenne virtualmente il farmaco di elezione per il trattamento delle suddette patologie oculari, causando un aggravio sulle casse pubbliche, avendo un prezzo pi\u00f9 alto di circa 60 volte (20 euro contro 1200 euro per mese di terapia) rispetto all'Avastin. Va evidenziato che la durata del trattamento delle patologie neoplastiche sia sensibilmente pi\u00f9 limitata nel tempo (mesi) rispetto al trattamento delle patologie oculari per cui veniva impiegato il Lucentis (anni), obbligando quindi ad un maggior approvvigionamento di farmaci, che pertanto richiedono gi\u00e0 di per s\u00e9 una spesa maggiore sul lungo periodo. \nIl fatto che Roche non avesse a suo tempo richiesto la certificazione per l'utilizzo dell'Avastin anche nelle patologie oculari fece supporre che le due case farmaceutiche avessero fatto cartello per indurre l'acquisto del Lucentis. A seguito dell'ostruzionismo mostrato dalle case farmaceutiche, chiaramente dovuto alla volont\u00e0 di vendere ai pazienti il farmaco pi\u00f9 costoso, nel 2014 la corte di giustizia europea ha multato Novartis e Roche per 180 milioni di euro (pari al loro fatturato di circa mezza giornata). Si stima che nel periodo tra il 2012 e il 2014 il blocco dell'utilizzo dell'Avastin in favore del Lucentis sia costato circa 1,2 miliardi di euro al sistema sanitario nazionale italiano.\nStrategia qualitativa: nuova malattia.\nUn esempio di questa strategia \u00e8 la campagna pubblicitaria riguardante i rimedi contro la cellulite di Somatoline Cosmetics, caratterizzata dallo slogan \"la cellulite \u00e8 una malattia\", affermazione priva di valenza scientifica, in quanto la medicina considera la cellulite un inestetismo della pelle senza alcun significato patologico, anche considerato anche che la maggior parte delle donne sperimenta nel corso della sua vita questa condizione. Le pubblicit\u00e0 in cui si parla di cellulite in senso patologico hanno quindi lo scopo evidente di allarmare la consumatrice, facendole percepire un piccolo inestetismo come un problema patologico a cui porre rimedio tramite l'acquisto di prodotti di bellezza che, impropriamente, sono definiti farmaci dal pubblicitario. In questo modo, aziende che non lavorano nemmeno in ambito farmaceutico, bens\u00ec cosmetico, cercano di mercificare l'errata percezione delle malattie al solo scopo di incrementare i propri guadagni.\nCasi di falsi Disease Mongering.\nFra i vari casi di falso DM, in contrasto con le conclusioni della comunit\u00e0 scientifica, e legati a teorie del complotto, possono essere citati come esempio:"}
{"id": "2284983", "revid": "466539", "url": "https://it.wikipedia.org/wiki?curid=2284983", "title": "Buechenegg", "text": "Il Buechenegg \u00e8 un passo di montagna del Canton Zurigo, che collega la localit\u00e0 di Langnau am Albis con T\u00e4gerst (comune di Stallikon). Scollina a un'altitudine di 786\u00a0m s.l.m."}
{"id": "2284984", "revid": "367257", "url": "https://it.wikipedia.org/wiki?curid=2284984", "title": "Oberbargen", "text": ""}
{"id": "2284987", "revid": "287204", "url": "https://it.wikipedia.org/wiki?curid=2284987", "title": "Grosse Scheidegg", "text": "Il Grosse Scheidegg \u00e8 un passo di montagna del Canton Berna, collega la localit\u00e0 di Grindelwald con Meiringen. Scollina a un'altitudine di 1962\u00a0m s.l.m.\nDal punto di vista orografico separa le Alpi Bernesi (a sud) dalle Prealpi Svizzere (a nord)."}
{"id": "2284990", "revid": "287204", "url": "https://it.wikipedia.org/wiki?curid=2284990", "title": "Passwang", "text": "Il Passwang \u00e8 un passo di montagna del Canton Soletta, collega la localit\u00e0 di Erschwil con M\u00fcmliswil. Scollina a un'altitudine di 943\u00a0m s.l.m."}
{"id": "2284993", "revid": "287204", "url": "https://it.wikipedia.org/wiki?curid=2284993", "title": "Oberer Hauenstein", "text": "L'Oberer Hauenstein \u00e8 un passo di montagna tra Canton Soletta e Canton Basilea Campagna, collega la localit\u00e0 di Balsthal con Waldenburg. Scollina a un'altitudine di 731\u00a0m s.l.m."}
{"id": "2284996", "revid": "729019", "url": "https://it.wikipedia.org/wiki?curid=2284996", "title": "Gotha Ka 430", "text": "Il Gotha Ka 430 era un aliante da trasporto tattico ad ala alta sviluppato dall'azienda tedesca Gothaer Waggonfabrik negli anni quaranta e rimasto allo stadio di prototipo.\nStoria del progetto.\nNel 1943 la Gothaer Waggonfabrik decise di avviare lo sviluppo di un nuovo aliante da trasporto attingendo alle esperienze acquisite nella realizzazione del precedente Go 242 e da proporre al Reichsluftfahrtministerium (RLM), il ministero che nella Germania del periodo nazista sovraintendeva all'intera aviazione tedesca.\nIl progetto venne affidato al direttore del proprio ufficio tecnico Albert Kalkert, il quale disegn\u00f2 un velivolo che riproponeva l'impostazione del modello da cui derivava, realizzato in tecnica mista che abbinava una fusoliera con struttura portante realizzata in tubi d'acciaio saldati ricoperta di tela e strutture alari e di governo in legno, affinandone l'aerodinamica generale e riducendone le dimensioni generali. Dopo che vennero testati con successo alcuni particolari della struttura, la coda ed il portellone di carico posteriore, modificando un Go 242 A-2, l'RLM autorizz\u00f2 l'avvio alla produzione di 30 esemplari di preserie indicati come Ka 430 A-0.\nIl prototipo venne portato in volo per la prima volta nel corso del 1944 iniziando un ciclo di prove in volo al traino di Heinkel He 111 H e Junkers Ju 88 A.\nAl termine della Seconda guerra mondiale la produzione si fermo alle sole 12 unit\u00e0 costruite, nessuna delle quali risulta essere mai stata utilizzata in operazioni durante il conflitto."}
{"id": "2284998", "revid": "1305772", "url": "https://it.wikipedia.org/wiki?curid=2284998", "title": "Life (Simply Red)", "text": "Life \u00e8 il quinto album in studio del gruppo musicale britannico Simply Red, pubblicato il 6 ottobre 1995.\nTra i brani include il singolo \"Fairground\" e \"We're in This Together\", quest'ultimo inno ufficiale del campionato europeo di calcio 1996.\n\u00c8 stato l'ultimo album al quale ha partecipato il tastierista Fritz McIntyre."}
{"id": "2285003", "revid": "179980", "url": "https://it.wikipedia.org/wiki?curid=2285003", "title": "Augilmar Oliveira", "text": ""}
{"id": "2285007", "revid": "1488558", "url": "https://it.wikipedia.org/wiki?curid=2285007", "title": "Internet delle cose", "text": "L'Internet delle cose (IdC), in inglese Internet of Things (IoT), \u00e8 un neologismo utilizzato nel mondo delle telecomunicazioni riferito all'estensione di internet al mondo degli oggetti e dei luoghi concreti.\nIntrodotto nel 1999 dall'ingegnere Kevin Ashton, co-fondatore di Auto-ID Center (consorzio di ricerca con sede al MIT), il concetto fu in seguito sviluppato dall'agenzia di ricerca Gartner.\nDescrizione.\nIl concetto rappresenta una possibile evoluzione dell'uso della rete internet: gli oggetti (le \"cose\") si rendono riconoscibili e acquisiscono intelligenza grazie al fatto di poter comunicare dati su se stessi e accedere ad informazioni aggregate da parte di altri. Le sveglie suonano prima in caso di traffico, le scarpe da ginnastica trasmettono tempi, velocit\u00e0 e distanza per gareggiare in tempo reale con persone dall'altra parte del globo, i vasetti delle medicine avvisano i familiari se si dimentica di prendere il farmaco. Tutti gli oggetti possono acquisire un ruolo attivo grazie al collegamento alla Rete.\nPer \"cosa\" o \"oggetto\" si pu\u00f2 intendere pi\u00f9 precisamente categorie quali: dispositivi, apparecchiature, impianti e sistemi, materiali e prodotti tangibili, opere e beni, macchine e attrezzature. Questi oggetti connessi che sono alla base dell\u2019Internet delle cose si definiscono pi\u00f9 propriamente \"smart object\" (in italiano \"oggetti intelligenti\") e si contraddistinguono per alcune propriet\u00e0 o funzionalit\u00e0. Le pi\u00f9 importanti sono identificazione, connessione, localizzazione, capacit\u00e0 di elaborare dati e capacit\u00e0 di interagire con l\u2019ambiente esterno.\nL'obiettivo dell'internet delle cose \u00e8 far s\u00ec che il mondo elettronico tracci una mappa di quello reale, dando un'identit\u00e0 elettronica alle cose e ai luoghi dell'ambiente fisico. Gli oggetti e i luoghi muniti di etichette RFID (identificazione a radiofrequenza) o codici QR comunicano informazioni in rete o a dispositivi mobili come i telefoni cellulari.\nI campi di applicabilit\u00e0 sono molteplici: dalle applicazioni industriali (processi produttivi), alla logistica e all'infomobilit\u00e0, fino all'efficienza energetica, all'assistenza remota e alla tutela ambientale.\nTecnologie abilitanti.\nNella visione dell'Internet delle cose, gli oggetti creano un sistema pervasivo ed interconnesso avvalendosi di molteplici tecnologie di comunicazione (tipicamente a corto raggio). I tag RFID hanno rappresentato uno dei primi esempi in tale ambito. Tuttavia, nel tempo sono emerse nuove tecnologie in grado di rendere pi\u00f9 efficiente la comunicazione tra gli oggetti. Tra esse spicca lo standard IEEE 802.15.4 e, soprattutto, il suo recente emendamento IEEE 802.15.4e, in grado di incrementare notevolmente l'affidabilit\u00e0 dei collegamenti a radio frequenza e l'efficienza energetica, grazie all'adozione del meccanismo di accesso al mezzo \"Time Slotted Channel Hopping\". Queste tecnologie di pi\u00f9 basso livello, quando integrate in architetture protocollari basate sul protocollo IP, possono dar concretamente vita alla visione dell'Internet delle cose, essendo in grado di dialogare con i nodi della rete Internet. In tal senso, \u00e8 importante menzionare i protocolli IETF 6LoWPAN, RPL, e CoAP, in grado di creare operativamente una rete IP di oggetti che pu\u00f2 dialogare con la rete Internet per creare nuovi servizi in molteplici domini applicativi.\nAspettative di sviluppo.\nIl valore del mercato \u00e8 stimato in 100 miliardi di dollari. Secondo l'Osservatorio Internet of Things del Politecnico di Milano, il mercato degli smart object in Italia \u00e8 arrivato a toccare i 6 miliardi di indirizzi univoci. La principale fetta di questo mercato \u00e8 rappresentata dalle applicazioni di \"Smart Metering\" (i contatori gas intelligenti installati presso le utenze domestiche). Nel prossimo futuro si prevede un\u2019ulteriore accelerazione del mercato, soprattutto per quanto riguarda gli ambiti \"Smart Metering, Smart Car, domotica e Smart Home e Industrial IoT.\"\nLe aspettative degli esperti sono che l'Internet delle cose cambier\u00e0 il nostro modo di vivere in modo radicale. Gli oggetti intelligenti, con capacit\u00e0 decisionale, permetteranno risparmio energetico sia a livello personale (domotica e smart-home) sia a livello macroscopico (smart-city e smart grid). L'integrazione con internet implica l'utilizzo di IP univoci. IPv4 permette di avere 6 miliardi di indirizzi univoci, ecco perch\u00e9 gli sviluppatori di dispositivi IoT stanno adottando lo standard IPv6, che permette di raggiungere 2128 (circa 3,4 \u00d7 1038) indirizzi.\nCampi di possibile applicazione.\nI principali domini applicativi ed ambiti operativi interessati dallo sviluppo della IoT sono riportati sinteticamente nel seguente elenco:\nProgetti di ricerca.\nIoT \u00e8 oggetto di ricerca a livello internazionale, dal momento che promette di avere applicazioni in diversi ambiti. L'utilizzo di trasmissione 5G per poter sviluppare su larga scala IoT viene studiato nel progetto 5G-SOLUTIONS coordinato da Andrea Di Giglio. Il progetto, finanziato dalla Comunit\u00e0 Europea nell'ambito del programma Horizon 2020, \u00e8 partito a giugno 2019 e tutt'ora in corso. 4 living lab sono stati messi a punto per sperimentazioni su Industria 4.0, Smart City, Smart Ports, Smart Energy e la trasmissione di contenuti media.\nProblematiche e controversie.\nLe maggiori problematiche all'IoT riguardano due aspetti: la sicurezza e la privacy, che dipendono dal fatto che i sistemi di tipo centralizzato sempre pi\u00f9 grandi in uso si sono rivelati in proporzione sempre pi\u00f9 vulnerabili e manipolabili; la maggior parte delle aziende sta quindi lavorando su soluzioni di sistema non pi\u00f9 centralizzato ma distribuito, tipo blockchain, che rendano pi\u00f9 sicuri i dispositivi da errori o da attacchi informatici.\nUn problema altrettanto importante riguarda il fatto che i dispositivi non dovrebbero avere al loro interno aggiunte indesiderate o nascoste nelle fasi costruttive: per cercare di garantire questa sicurezza, all'uscita dei prodotti dalla fabbrica sono stati creati dei protocolli di trusted computing.\nPrivacy, autonomia e controllo.\nPeter-Paul Verbeek, professore di filosofia della tecnologia all'Universit\u00e0 di Twente (Olanda), scrive che la tecnologia ha gi\u00e0 ora una forte influenza sulle nostre decisioni morali, che a loro volta vanno a condizionare l'agire dell'uomo, la sua privacy ed autonomia. Inoltre, mette in guardia dal considerare la tecnologia semplicemente come un oggetto, e raccomanda invece di riguardarla come un agente attivo.\nJustin Brookman, del Centro per la Democrazia e la Tecnologia (CDT), ha dichiarato preoccupazione sull'impatto dell'IoT sulla privacy dei consumatori, dicendo che \"Ci sono alcune persone nell'ambito commerciale che dicono, 'Oh, Big Data - raccogliamo tutto, e teniamolo in giro per un sacco di tempo; pagheremo qualcuno per pensare alla sicurezza pi\u00f9 tardi.' La questione \u00e8 se vogliamo o no avere un qualche strumento di controllo per limitare la dispersione di dati.\"\nTim O'Reilly ritiene che i metodi di vendita dei dispositivi IoT siano fuorvianti; mentre essi diffondono l'idea che la funzione principale dell'IoT sia di guadagnare efficienza collegando alla rete tutti i tipi di congegni elettronici, egli sostiene che \"l'IoT \u00e8 in realt\u00e0 un'estensione dell'uomo. Le applicazioni sono profondamente differenti quando ci sono sensori e dati che influenzano la presa di decisioni.\"\nAnche editoriali di WIRED hanno espresso preoccupazione; uno in particolare dichiara \"Ci\u00f2 che stiamo per perdere \u00e8 la nostra privacy. Anzi, \u00e8 anche peggio. Non soltanto non avremo pi\u00f9 privacy, ma dovremo star buoni a guardare mentre il concetto stesso di privacy verr\u00e0 sconvolto sotto il nostro naso.\"\nL'American Civil Liberties Union (ACLU, Unione americana per le libert\u00e0 civili) ha rivelato apprensione circa la possibilit\u00e0 che l'IoT possa mettere a repentaglio il controllo di ognuno sulla propria vita. L'ACLU ha scritto che \"Non esiste un modo semplice per prevedere come saranno utilizzati questi strumenti cos\u00ec potenti -- che si accumulano in maniera sproporzionata nelle mani di corporazioni che cercano vantaggi finanziari o di governi che aspirano ad un controllo ancora maggiore. C'\u00e8 la possibilit\u00e0 che i Big Data e l'Internet delle Cose ci rendano pi\u00f9 difficile controllare le nostre vite, e mentre noi diventiamo sempre pi\u00f9 trasparenti per grandi corporazioni e istituzioni governative, esse diventino sempre pi\u00f9 torbide.\"\nAlcuni ricercatori hanno identificato i problemi sulla privacy che tutti gli stakeholder nel campo dell'IoT devono affrontare, dai produttori e gli sviluppatori di app ai clienti stessi, ed hanno esaminato le responsabilit\u00e0 di ogni parte coinvolta cos\u00ec da assicurare la privacy in tutte le circostanze. Tra i problemi sottolineati nel report si trovano:\nLa libert\u00e0 individuale ad utilizzare le proprie propriet\u00e0 potrebbe essere limitata o addirittura annullato quasi in tempo zero prendendo il controllo della rete IOT. Un regime militare che prende il potere potrebbe immediatamente bloccare tutti i veicoli connessi alla rete, disattivare i televisori e altri dispositivi collegati alla rete.\nSicurezza.\nSono state sollevate preoccupazioni sul fatto che si stia sviluppando l'Internet delle Cose molto rapidamente, senza la considerazione appropriata per le questioni di sicurezza coinvolte e i cambi regolamentari che potrebbero essere necessari. Secondo il BI (Business Insider) Intelligence Survey condotto nell'ultimo quadrimestre del 2014, il 39% degli intervistati sostiene che la sicurezza sia il problema pi\u00f9 pressante nell'adozione dell'Internet delle Cose. In particolare, con la diffusione sempre pi\u00f9 estesa dell'IoT, \u00e8 probabile che gli attacchi cibernetici diventino una minaccia reale, invece che solo potenziale. In un articolo di \"Forbes\" di gennaio 2014, il curatore della sezione di sicurezza cibernetica Joseph Steinberg ha elencato molte applicazioni connesse a Internet che possono gi\u00e0 \"spiare le persone in casa loro\", inclusi televisori, strumenti per la cucina, macchine fotografiche e termostati. \u00c8 stato dimostrato che dispositivi computerizzati inseriti nelle automobili come freni, motore, serrature, sistemi di apertura del cofano o rilascio del carrello, segnalatori acustici, riscaldamento, e cruscotto sono vulnerabili da parte di soggetti che hanno accesso alla rete di bordo. In certi casi, i sistemi computerizzati di un veicolo sono connessi a Internet, e ci\u00f2 rende possibile l'introduzione con un collegamento remoto."}
{"id": "2285013", "revid": "290948", "url": "https://it.wikipedia.org/wiki?curid=2285013", "title": "Temperatura media logaritmica", "text": ""}
{"id": "2285018", "revid": "116252884", "url": "https://it.wikipedia.org/wiki?curid=2285018", "title": "Santo Stefano (Ghiberti)", "text": "La statua di Santo Stefano di Lorenzo Ghiberti fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte della Lana e risale al 1427-1428. \u00c8 in bronzo ed \u00e8 alta 260 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nQuando la statua venne fusa era la quarta scultura in bronzo per Orsanmichele, un segno di prestigio per l'Arte che l'aveva commissionata, dato che il bronzo arrivava a costare circa dieci volte di pi\u00f9 del marmo. La decisione risale al 2 aprile 1425 e andava a sostituire il \"Santo Stefano\" di Andrea Pisano, gi\u00e0 nella nicchia, non ritenuto ormai pi\u00f9 consono al prestigio dell'arte: risaliva infatti ormai al 1340 ed era stata a prima statua ad essere collocate a Orsanmichele; essa venne venduta e il ricavato servi in parte per finanziare le quattro libbre di bronzo per l'artista. Nella dichiarazione di intenti (a cui segu\u00ec il contratto vero e proprio con l'artista, a noi non pervenuto) si menzion\u00f2 esplicitamente la volont\u00e0 di superare, col pi\u00f9 costoso bronzo, il prestigio delle nicchie delle altre Arti Maggiori, l'Arte di Calimala e l'Arte del Cambio. \nDai verbali di un riunione dell'Arte, nell'agosto 1427 si deliberava di procedere all'acquisto del metallo poich\u00e9 tutto era gi\u00e0 pronto per il getto della statua (che era la terza statua che Ghiberti faceva per Orsanmichele). Una delibera del 1\u00ba febbraio 1429 ricorda come la statua fosse gi\u00e0 finita e collocata; un po' di metallo avanzato viene autorizzata alla vendita, per finanziare il saldo dovuto all'artista: si evince una certa scarsit\u00e0 di denaro, confermata anche dalla rinuncia a rimodernare la nicchia, di cui esiste forse un disegno preparatorio di mano del Ghiberti nel Cabinet des Dessins del Louvre. \nL'impresa \u00e8 ricordata anche nel secondo dei \"Commentarii\" dell'artista.\nIl restauro fu tra gli ultimi ad essere messo in atto e venne curato tra il 2001 e il 2002 grazie al finanziamento della Ross Family Charitable Foundation di New York.\nDescrizione.\nLa statua ritrae santo Stefano secondo le fattezze tradizionali di fanciullo con la dalmatica, avvolto da un mantello che disegna un elaborato panneggio. Nella mano sinistra tiene un libro chiuso e in quella destra un pennino (perduto).\nLa statua non \u00e8 particolarmente apprezzata dalla critica, che la colloca nel percorso artistico dell'autore come un lavoro dove prevale il cesello sulla scultura, con una certa cura nel colletto e nei lineamenti del volto, ma pi\u00f9 approssimativa nei capelli, nelle mani e nel bordo del mantello; il piede sinistro che sporge \u00e8 appena abbozzato. Il Vasari ne apprezz\u00f2 solo la verniciatura in bronzo. Rilevando il confronto col vicino \"San Matteo\" e col \"San Giovanni Battista\", sempre di Ghiberti, si nota uno stile pi\u00f9 manierato, con un panneggio che sembra un'involuzione verso il tardo gotico. La critica pi\u00f9 recente ha per\u00f2 messo in luce anche l'attenzione tutta rinascimentale alle volumetrie, alle proporzioni ed all'impostazione classica del volto, che richiama anche il \"San Filippo\" di Nanni di Banco, forse derivati da un archetipo comune.\nNella destra doveva anticamente tenere la palma del martirio."}
{"id": "2285019", "revid": "339392", "url": "https://it.wikipedia.org/wiki?curid=2285019", "title": "Challenge Cup Femminile", "text": ""}
{"id": "2285028", "revid": "124689543", "url": "https://it.wikipedia.org/wiki?curid=2285028", "title": "Angelica Ippolito", "text": "Biografia.\nAngelica Ippolito nasce e cresce a Napoli, figlia del geologo e ingegnere napoletano Felice Ippolito, importante fautore dello sviluppo dell'industria nucleare italiana negli anni sessanta, e della scrittrice abruzzese Isabella Quarantotti, che fu poi la terza e ultima moglie di Eduardo De Filippo. Il bisnonno paterno della madre era il filosofo e politico Filippo Masci (sua figlia Isabella Concetta Masci, infatti, era la nonna paterna della madre), mentre il banchiere ed economista Raffaele Mattioli, invece, era cugino di Giulia Mattioli, madre della Quarantotti. \nInterprete di formazione teatrale, attiva nel cinema e con esperienze anche nel teleteatro, debutta sul palcoscenico con lo stesso Eduardo nel 1975, lavorando in \"Li nepute de lu sinneco\", \"'O tuono 'e marzo\", \"Uomo e galantuomo\", \"De Pretore Vincenzo\", \"Gli esami non finiscono mai\" e \"Na santarella\".\nNel cinema ha recitato in film di genere commedia all'italiana e poliziottesco, vincendo nel 1977 il David di Donatello per la sua interpretazione in \"Oh, Serafina!\" di Alberto Lattuada.\n\u00c8 stata compagna di Gian Maria Volont\u00e9 dal 1984 al 1994, anno della morte dell'attore."}
{"id": "2285035", "revid": "697352", "url": "https://it.wikipedia.org/wiki?curid=2285035", "title": "San Matteo (disambigua)", "text": ""}
{"id": "2285043", "revid": "729019", "url": "https://it.wikipedia.org/wiki?curid=2285043", "title": "Erpangina", "text": "La faringite vescicolare, anche chiamata erpangina o herpangina, \u00e8 una forma di faringite virale causata dal gruppo dei Coxsackievirus, pi\u00f9 spesso da quelli di tipo A.\nEpidemiologia.\nSi manifesta soprattutto nei bambini, con un picco di incidenza in un'et\u00e0 compresa tra i 3 e i 10 anni, con una predilezione per i mesi estivi.\nClinica.\n\u00c8 caratterizzata dalla comparsa nell'istmo delle fauci e nell'orofaringe di 10-20 vescicole di 1-2 mm di diametro con contorno eritematoso, tendenti in breve tempo all'ulcerazione; si accompagna a febbre elevata, odinofagia e spesso anche a nausea, vomito e dolore addominale.\nPrognosi.\n\u00c8 una patologia assolutamente benigna che volge alla guarigione spontanea."}
{"id": "2285050", "revid": "1442080", "url": "https://it.wikipedia.org/wiki?curid=2285050", "title": "Echymipera rufescens", "text": "L'echimipera dal naso lungo (Echymipera rufescens ), detta anche bandicoot spinoso dal naso lungo, \u00e8 un marsupiale dell'ordine dei Peramelemorfi. Questo abitante delle foreste pluviali ha un areale molto esteso: \u00e8 infatti diffuso sulle isole di Misool e Yapen e nelle Isole Aru e Kai (tutte quante appartenenti all'Indonesia); in tutta la Nuova Guinea (sia nella parte indonesiana che in Papua Nuova Guinea); nelle Isole D'Entrecasteaux (Goodenough, Fergusson e Normanby) e, verso sud, nella Penisola di Capo York, in Queensland (Australia). \u00c8 possibile incontrarla dal livello del mare fino a 2100\u00a0m di altitudine, sebbene raramente oltrepassi i 1200\u00a0m. In Queensland vive dal livello del mare fino agli 800 m."}
{"id": "2285051", "revid": "339392", "url": "https://it.wikipedia.org/wiki?curid=2285051", "title": "Die Gr\u00fcnen (\u00d6sterreich)", "text": ""}
{"id": "2285052", "revid": "13930", "url": "https://it.wikipedia.org/wiki?curid=2285052", "title": "Triedro", "text": "Il triedro \u00e8 una figura solida convessa illimitata determinata da tre semirette uscenti da un punto.\nDefinizione e propriet\u00e0 geometriche.\nSia O un punto nello spazio, a, b, c tre semirette uscenti da O: esse definiscono, a due a due, tre angoli convessi (a\u00d4b, b\u00d4c, c\u00d4a), e tre diedri convessi (ognuno dei quali ha una delle semirette nello spigolo, e le altre due giacenti sulle facce). L'intersezione dei tre diedri \u00e8 detta triedro. \nI tre angoli sono detti \"facce\" del triedro, le tre semirette \"spigoli\", i tre diedri \"diedri\" del triedro. L'unione delle facce del triedro \u00e8 detta \"superficie\" del triedro, e separa i punti \"interni\" al triedro da quelli \"esterni\". Dati due qualsiasi diedri del triedro, la loro intersezione coincide con il triedro. Il triedro \u00e8 un esempio di angolo solido, pi\u00f9 precisamente un \"angoloide\". L'intersezione di un triedro con un piano non parallelo a nessuna delle facce, \u00e8 banale o \u00e8 un triangolo.\nOrientazione e uguaglianza di triedri.\nSu un triedro \u00e8 possibile indurre un'orientazione: ovvero si fissa uno dei due possibili ordini di circolazione sugli spigoli (o sulle facce, o sui diedri). Il \"triedro orientato\" sar\u00e0 detto \"destrorso\" se, immaginandosi all'interno del triedro con i piedi nel punto da cui escono gli spigoli, la circolazione, nel momento in cui passa davanti a noi, va da destra a sinistra; altrimenti sar\u00e0 detta \"sinistrorso\". L'orientazione pu\u00f2 anche essere determinata con la regola della mano destra (il triedro \u00e8 destrorso se e solo se le tre semirette in successione soddisfano a tale regola), o con il prodotto triplo (il triedro \u00e8 destrorso se il prodotto triplo di vettori con la stessa direzione e verso degli spigoli, presi in successione, \u00e8 positivo). La riflessione rispetto a un piano inverte l'orientazione.\nTriedro principale.\nIn una curva sghemba, il \"triedro principale\" \u00e8 costituito dalla tangente, dalla normale principale e dalla \"binormale\" alla curva in qualsiasi punto della curva. \nIl \"Triedro di Frenet\" \u00e8 il corrispondente orientato del triedro principale di una curva sghemba. \nLe facce del triedro principale prendono il nome di:"}
{"id": "2285053", "revid": "339392", "url": "https://it.wikipedia.org/wiki?curid=2285053", "title": "Freiheitliche Partei \u00d6sterreichs", "text": ""}
{"id": "2285060", "revid": "1442080", "url": "https://it.wikipedia.org/wiki?curid=2285060", "title": "Echymipera clara", "text": "L'echimipera di Clara (Echymipera clara ), detta anche bandicoot spinoso di Clara o bandicoot dalle labbra bianche, \u00e8 un marsupiale dell'ordine dei Peramelemorfi. Vive nelle foreste pluviali delle pianure centro-settentrionali della Nuova Guinea (sia nella parte indonesiana che in Papua Nuova Guinea) e nell'Isola di Yapen (Indonesia). \u00c8 possibile incontrarla dal livello del mare fino a 1.700\u00a0m di altitudine.\nLa specie deve il suo nome a Georg Hermann Wilhelm Stein, che la classific\u00f2 per la prima volta nel 1931 durante la sua spedizione nella Indie Orientali e che la battezz\u00f2 come la moglie Clara che lo aveva accompagnato. "}
{"id": "2285065", "revid": "339392", "url": "https://it.wikipedia.org/wiki?curid=2285065", "title": "Jazzar Pascia", "text": ""}
{"id": "2285069", "revid": "94441799", "url": "https://it.wikipedia.org/wiki?curid=2285069", "title": "Adamari L\u00f3pez", "text": "Inizi.\nFiglia di un necroforo, Luis L\u00f3pez, Adamari inizi\u00f2 la sua carriera a sei anni di et\u00e0, accanto alla leggendaria attrice portoricana Johanna Rosaly ed al cantante venezuelano Jos\u00e9 Luis Rodr\u00edguez, \"El Puma\", nella soap opera \"Cristina Bazan\" prodotta dal Canal 2 di Telemundo.\nMaturit\u00e0 e fama.\nRaggiunta la maggiore et\u00e0, partecip\u00f2 a numerosi spettacoli teatrali al Teatro Tapia, il principale e il pi\u00f9 antico teatro di San Juan, destando l'attenzione di produttori messicani.\nViaggi\u00f2 quindi in Messico, invitata ad esibirsi col\u00e0, e divenne una star anche in quel paese, lavorando in molte tra le pi\u00f9 importanti soap opera, tra cui \"Camila\" e la pi\u00f9 celebre in assoluto, \"Amigas y Rivales\". L\u00f3pez ha avuto un ruolo anche in \"Mujer, Casos de la Vida Real\", dove interpretava la vittima di uno stupro che in seguito diventava lesbica."}
{"id": "2285073", "revid": "125952825", "url": "https://it.wikipedia.org/wiki?curid=2285073", "title": "Pallamano L'Aquila", "text": "La Pallamano L'Aquila \u00e8 una societ\u00e0 pallamanistica di L'Aquila attualmente militante nel campionato di serie B girone Marche-Abruzzo.\nStoria.\nLa Pallamano L'Aquila affiliata alla FIGH fino alla stagione sportiva 2008/2009 con il codice societario 2919, nasce dalla fusione nella Stagione Sportiva 2003/2004 tra il CUS pallamano L'Aquila e Handball Club L'Aquila affiliata alla FIGH con codice societario 00174.\nNel recente passato (prima della fusione stagione agonistica 2002/03) ha disputato il campionato di serie B mancando la promozione in A2 per un solo punto. L'assenza di risorse economiche ha costretto la societ\u00e0 ad un cambio di strategia, concentrando le risorse esclusivamente sul settore giovanile. \nCon il cambiamento dei campionati (che prevede l'eliminazione della serie C, la serie B come girone regionale e non pi\u00f9 nazionale, e la creazione di 6 gironi da 12 squadre per quanto riguarda l'A2), il CUS Pallamano L'Aquila ha fatto richiesta di partecipazione nel campionato di A2 per la stagione 2010/11. La richiesta \u00e8 stata accettata.\nDopo il campionato della stagione 2010/11, la societ\u00e0 ha fatto richiesta di ripescaggio, essendo arrivata ultima e retrocessa; la richiesta \u00e8 stata accettata e pertanto \u00e8 rimasta in A2, anche nella stagione successiva."}
{"id": "2285077", "revid": "22475", "url": "https://it.wikipedia.org/wiki?curid=2285077", "title": "REX", "text": "Zoologia.\nDiversi generi hanno il nome di specie \"rex\":"}
{"id": "2285078", "revid": "1442080", "url": "https://it.wikipedia.org/wiki?curid=2285078", "title": "Echymipera echinista", "text": "L'echimipera di Menzies (Echymipera echinista ), detta anche bandicoot spinoso di Menzies o bandicoot del Fiume Fly, \u00e8 un raro marsupiale dell'ordine dei Peramelemorfi. \u00c8 nota solamente a partire da due esemplari catturati piuttosto recentemente in due localit\u00e0 del bacino idrografico del Fly-Strickland, in Papua Nuova Guinea. Un terzo avvistamento, di cui non esistono prove certe, \u00e8 avvenuto sul Monte Menawi. Se ci\u00f2 venisse confermato, sia l'areale che la distribuzione altimetrica di tale specie sarebbero pi\u00f9 estesi. Vive nelle foreste pluviali, dal livello del mare fino a 1000 m di altitudine."}
{"id": "2285080", "revid": "124001665", "url": "https://it.wikipedia.org/wiki?curid=2285080", "title": "Chiesa di San Bartolomeo a Carmignanello", "text": "La chiesa di San Bartolomeo si trova in via di Carmignanello, nel comune di Sesto Fiorentino, in provincia di Firenze, diocesi della medesima citt\u00e0, sul lato meridionale di Monte Morello (sentiero 4 CAI), in prossimit\u00e0 della Villa-convento di Carmignanello.\nStoria e descrizione.\nNell'anno 1551 la popolazione del suo piccolo territorio, che partiva da Quinto arrivando alla Fonte dei Seppi era di 66 persone. Nel XVIII secolo venne aggregata a San Silvestro a Ruffignano.\nAll'esterno presenta il rivestimento con il tipico filaretto di pietra alberese, una piccola abside con una monofora centrale leggermente interrata rispetto al piano stradale, mentre dall'altro lato c'\u00e8 il piccolo ingresso sormontato da un finestrone circolare. Completa la costruzione il campanile a vela, ormai completamente privo di campane. Nell'insieme il piccolo edificio romanico si presenta severo ma aggraziato.\nAttualmente il sagrato della chiesa, delimitato da un piccolo muretto, \u00e8 completamente coperto dal prato, e una grata impedisce l'accesso all'interno della chiesa, che appare completamente spoglio.\nNelle carte topografiche la chiesa viene indicata come \"cappella san Bartolomeo\" a circa 349 metri sul livello del mare."}
{"id": "2285081", "revid": "345405", "url": "https://it.wikipedia.org/wiki?curid=2285081", "title": "Aggettivo relativo", "text": "L'aggettivo relativo introduce una relazione tra due nomi. Si usa in genere dopo il nome a cui si riferisce e prima dell'altro nome che deve legare al primo."}
{"id": "2285083", "revid": "216401", "url": "https://it.wikipedia.org/wiki?curid=2285083", "title": "Cofidis, Le Credit Par Telephone", "text": ""}
{"id": "2285092", "revid": "1442080", "url": "https://it.wikipedia.org/wiki?curid=2285092", "title": "Echymipera kalubu", "text": "L'echimipera comune (Echymipera kalubu ), detta anche bandicoot spinoso comune, \u00e8 una specie di bandicoot. \u00c8 munita di un muso tanto lungo perfino per i normali standard dei bandicoot. Le parti superiori sono ricoperte da una ruvida pelliccia bruno rossastra chiazzata da ciuffi spinosi color camoscio o neri. La coda \u00e8 corta e quasi priva di peli. La lunghezza varia dai 300 ai 400 mm, senza contare la coda, lunga tra gli 80 e i 100 mm; il peso si aggira sui 600-2000 g.\nL'echimipera comune \u00e8 originaria della Nuova Guinea."}
{"id": "2285098", "revid": "287204", "url": "https://it.wikipedia.org/wiki?curid=2285098", "title": "Boeza", "text": "Il Boeza \u00e8 un fiume spagnolo che scorre nella provincia di Le\u00f3n. \u00c8 un affluente del fiume Sil che a sua volta \u00e8 affluente del fiume Minho che sfocia nell'Oceano Atlantico, segnando il confine tra Spagna e Portogallo.\nAnche un villaggio, nella stessa provincia di Le\u00f3n, ha questo nome."}
{"id": "2285110", "revid": "1272592", "url": "https://it.wikipedia.org/wiki?curid=2285110", "title": "AleX", "text": "AleX, indagini su mondi segreti \u00e8 una serie televisiva italiana di genere mystery trasmessa in prima visione su Italia 1 da marzo a giugno 1997, diretta da Giancarlo Soldi.\nLa serie \u00e8 stata scritta da Alfredo Castelli, Guglielmo Duccoli e Giorgio Sch\u00f6ttler e prodotta da Videotime.\nDescrizione.\nLa serie \u00e8 incentrata su Alex, una studentessa universitaria (interpretata da Romina Mondello) che mostra una morbosa curiosit\u00e0 per gli aspetti misteriosi del mondo che la circonda. Affiancata dal Prof. Martini (Carlo Rivolta), Alex in ogni puntata affronta un mistero che pu\u00f2 essere legato all'attualit\u00e0 come ai tempi passati. In questo \u00e8 aiutata dal misterioso Leo, che, comunicando con lei via e-mail, puntualmente la conduce al tema della puntata.\nTrama delle puntate.\n1.01 Cuori di pietra.\nCast: Elisa Fiore Marocchetti, Antonio Allegranza, Lorenzo Alessandri.\nAutori: Alfredo Castelli, Guglielmo Duccoli e Giorgio Sch\u00f6ttler.\nAl centro delle indagini di Alex \u00e8 la tecnica dell'imbalsamazione: \u00e8 forse un mezzo per raggiungere, mediante formule e riti antichi, il potere e la supremazia sugli altri uomini? I riflettori si accendono sulle inquietanti figure di Raimondo di Sangro e le sue \"macchine anatomiche\", Paolo Gorini, Girolamo Segato e la sua \"mano di Gloria\" e John Dee anche attraverso interviste reali a varie personalit\u00e0 della \"cultura\" italiana.\n1.02 La porta nera - La maledizione di Ca' Dario.\nCast: Antonella Federici, Renato Pestriniero, Dario Spada.\nAutori: Alfredo Castelli, Guglielmo Duccoli e Giorgio Sch\u00f6ttler.\nEsistono luoghi ad influsso negativo? Sul Canal Grande a Venezia sorge una prestigiosa e forse maledetta dimora denominata Ca' Dario dal nome del suo artefice, Giovanni Dario, che la progett\u00f2 e la costru\u00ec nel 1487. Una lunga serie di proprietari, Marietta Dario, Giacomo Barbaro, Arbit Abdoll, Pippo Giordano Delle Lanze, Fabrizio e Nicoletta Ferrari, Raul Gardini sono entrati in possesso del fabbricato prima di morire di morte violenta. C'\u00e8 un legame tra questa catena di morti e suicidi con la posizione della casa e la disposizione del suo arredamento?\n1.03 Il mistero della camera rossa.\nCast: Sebastiano Filocamo, Dario Fontana, Gandolfo Venturini, Alessandro Mezzena Lona, Franco Devescovi.\nAutori: Alfredo Castelli, Guglielmo Duccoli e Giorgio Sch\u00f6ttler.\nSi dice che l'inquisizione, in tempi medievali, si sia macchiata di atrocit\u00e0, infliggendo torture ai condannati, poi gettati nel \"pozzo delle anime\". Ma forse, in diverso luogo, sono nascosti orrori pi\u00f9 recenti, legati alla liberazione della citt\u00e0 di Trieste. Alex, attraverso un'iscrizione glagolitica anticipata dalla scritta latina \"Rotat omne fatum\" (il destino \u00e8 mutevole), scopre che nei pressi di San Giusto la chiesa di Santa Maria Maggiore (edificata nel 1683) sembra nascondere una camera sotterranea, detta \"rossa\" per la tipologia di mattone utilizzato nel costruirla; di quali orrori \u00e8 stata teatro?\n1.04 Il diavolo e l'acqua pesante.\nCast: Giuditta Dembech, Gianluigi Marianini, Cecilia Gatto Trocchi, Paoletta Picco, Paolo Salvadori di Wiesenhoff, Sebastiano Lesquier.\nAutori: Alfredo Castelli, Guglielmo Duccoli e Giorgio Sch\u00f6ttler.\nAl centro delle indagini di Alex vi \u00e8 il triangolo magico dedicato a Satana, Torino-Praga-Lione. \u00c8 proprio a Torino che indaga sulle possibili zone magiche della citt\u00e0, soffermandosi su un'abbazia sconsacrata che cela inquietanti e antichi misteri. Nel 1784 i monaci che praticavano la chiesa furono sconsacrati per pratiche esoteriche e diaboliche e da allora il luogo \u00e8 stato frequentato da moderni satanisti.\n1.05 Il morso della solitudine.\nCast: Marino Campanaro, Leonardo Gajo, Francesco D'Agostino, Francesco Saba Sardi, Carlo Pagetti, Sergio Giuffrida, Giovanni Todaro.\nAutori: Alfredo Castelli, Guglielmo Duccoli e Giorgio Sch\u00f6ttler.\nGrazie alle indicazioni rinvenute da un'anonima videocassetta recapitata per posta, Alex giunge alla montagna di diaspro rosso, nei dintorni di Bardi (Parma). Il luogo si lega al nome di Vincenzo Verzeni, primo serial killer della storia italiana. I suoi omicidi (compiuti tra il 1870 e il 1872) avevano a che fare con la psicosi del vampirismo. Ma Alex scoprir\u00e0 che alla base del tema stanno eventi pi\u00f9 razionali: la rabbia e una malattia clinicamente nota come porfiria presentano, infatti, elementi comuni al mito del vampiro.\n1.06 La fabbrica dei mostri.\nCast: Stefano Lisicki, Giorgio Chiozzi, Giampiero Fiocchi, Roberto Roda, Sebastiano Di Gennaro, Renzo Munari, Massimo Tettamanti.\nAutori: Alfredo Castelli, Guglielmo Duccoli e Giorgio Sch\u00f6ttler.\nIl ritrovamento di due cadaveri mutilati sulle rive del Po, vicino a Rovigo, sembrano dare spazio ad una probabile leggenda metropolitana: testimoni oculari parlano di avvistamenti insoliti in cielo (forse UFO?) e a terra creature antropomorfe, ibridi forse frutto di esperimenti di alterazione genetica? Alex si trova dinanzi ad aberrazioni che sembrano derivare da miti passati, frutto di una fervida e sfrenata fantasia.\nSequel.\nEra inizialmente previsto un sequel dal titolo provvisorio \"AleX 2.0\", sempre con Romina Mondello, dove la protagonista avrebbe dovuto essere a capo di un reparto speciale della Polizia che indaga su casi irrisolti e misteriosi: questo progetto, per\u00f2, non ha avuto alcun seguito."}
{"id": "2285118", "revid": "1442080", "url": "https://it.wikipedia.org/wiki?curid=2285118", "title": "Echymipera davidi", "text": "L'echimipera di David (Echymipera davidi ), detta anche bandicoot spinoso di David, \u00e8 una specie di bandicoot. \u00c8 endemica delle foreste pluviali di Kiriwina, una delle Isole Trobriand (Papua Nuova Guinea). Potrebbe anche vivere su altre isole dell'arcipelago, ma per averne la certezza occorrerebbe compiere ulteriori studi sul campo. Kiriwina non \u00e8 molto estesa e l'areale della specie non \u00e8 pi\u00f9 vasto di 280\u00a0km\u00b2. Inoltre l'isola presenta un'alta densit\u00e0 umana ed \u00e8 piuttosto pianeggiante (la massima elevazione si aggira sui 100\u00a0m). Tutti questi fattori costituiscono fonte di preoccupazioni per la sopravvivenza del marsupiale."}
{"id": "2285123", "revid": "6789", "url": "https://it.wikipedia.org/wiki?curid=2285123", "title": "Alex, indagini su mondi segreti", "text": ""}
{"id": "2285131", "revid": "742538", "url": "https://it.wikipedia.org/wiki?curid=2285131", "title": "San Giovanni Battista (Ghiberti)", "text": "La statua di San Giovanni Battista di Lorenzo Ghiberti fa parte del ciclo delle quattordici statue dei protettori delle Arti di Firenze nelle nicchie esterne della chiesa di Orsanmichele. Fu commissionata dall'Arte di Calimala e risale al 1412-1416. \u00c8 in bronzo ed \u00e8 alta 268 cm. Oggi si trova conservata all'interno del Museo di Orsanmichele, mentre all'esterno \u00e8 sostituita da una copia.\nStoria.\nLa statua fu la prima della serie di tre commissionate a Ghiberti da una corporazione (le successive furono il \"San Matteo\" e il \"Santo Stefano\") e la prima in bronzo di tutta la serie. Il bronzo era un segno di prestigio per l'Arte che l'aveva commissionata, dato che arrivava a costare circa dieci volte di pi\u00f9 del marmo. Nei \"Commentarii\" l'artista stesso ricord\u00f2, circa quarant'anni dopo, come l'opera fosse stata eseguita nel 1414, mentre fonti documentarie confermano che vi stesse lavorando gi\u00e0 dal 1413 e che nel 1416 l'artista era ancora impegnato nelle rifiniture della statua, curatissime. Nello stesso periodo Ghiberti era impegnato nella fusione delle formelle della Porta Nord del Battistero di Firenze. \nLa statua viene considerata la prima grande opera a tutto tondo fusa a Firenze col metodo della cera persa, recuperando la tecnica usata nell'antichit\u00e0. La preoccupazione dell'artista per l'impresa \u00e8 testimoniata da alcuni brani del suo diario, dove annot\u00f2 il rischio di dover pagare a proprie spese in caso di una fusione senza successo. Per cautelarsi la statua venne fusa separatamente in quattro parti principali, poi assemblate, come ha dimostrato il restauro del 1994.\nIl tabernacolo venne concepito dallo stesso artista, ma realizzato da Albizo di Piero. La statua originale venne rimossa dalla nicchia dove si trovava nel 1992 e sottoposta a restauro, curato dall'Opificio delle Pietre Dure, nel 1994, poi collocata nel museo nell'anno successivo.\nDescrizione.\nLa statua ritrae san Giovanni Battista adulto, con la tipica pelle indosso, coperta in larga parte dal mantello. La scelta di raffigurare il santo adulto si rifaceva alla tradizione trecentesca, che venne sostituita nel Rinascimento alla preferenza per la raffigurazione come fanciullo o bambino. La statua \u00e8 firmata sull'orlo inferiore della veste come \"\". \nNella mano sinistra reca un cartiglio, mentre in quella destra era presente il lungo bastone con la croce, suo attributo tipico, oggi scomparso. Ha una postura incurvata (\"anchement\"), col peso del corpo sulla gamba sinistra e leggermente inclinata. Il volto \u00e8 modellato con sottigliezza, ma l'espressione e la fisionomia sono genericamente ascetiche. Grande importanza nella figura ha il panneggio del mantello, impostato su ampie falcate ritmiche che nascondono le membra e che sono una chiara adesione al gusto gotico internazionale. Proprio in quegli anni, per circa un decennio, il gusto gotico trovava finalmente spazio a Firenze, seppure con gli adattamenti alla tradizione e al gusto locale, affiancandosi nelle commissioni parallelamente allo stile rinascimentale. Ghiberti fu un po' il mediatore tra i due stili, creando figure d'impostazione classica ma con elementi decorativi lineari ispirati all'arte gotica.\nIl Vasari apprezz\u00f2 nella statua la testa, in \"buona maniera moderna\", il braccio e le mani, mentre la critica dal Seicento al primo Novecento \u00e8 stata pi\u00f9 severa, relegandola tra le opere meno riuscite dello scultore. Non piaceva l'impostazione languida della figura e la mancanza di armonia tra parti realistiche e parti ornamentali, facendo parlare di un \"pezzo d'oreficeria trasferito su larga scala\", di eccessiva accutatezza decorativa. Il corpo appare infatti quasi sommerso dal panneggio e la testa troppo grande su spalle un po' esili, ma sono dettagli che comunque si attutiscono all'interno della nicchia originaria\nPi\u00f9 recentemente si \u00e8 invece apprezzato l'evoluzione stilistica di Ghiberti, apprezzandone le caratteristiche tardo gotiche intese come sviluppo piuttosto che come \"regressione\".\nLa nicchia.\nAnche il disegno della nicchia \u00e8 attribuito al Ghiberti, ma manca qualsiasi riscontro documentario. Originale \u00e8 il coronamento mistilineo, di sapore tardogotico, cos\u00ec come i lobi che evidenziano l'arco a sesto acuto, altrimenti di una luce inusitata, incorniciando armoniosamente la statua: l'arco delle spalle richiama infatti l'andamento della nicchia e la grande falda diagonale del manto va a collocarsi in corrispondenza perfetta al centro dell'arco. Albizzo di Piero, l'artista che fu incaricato materialmente della costruzione, era un mastro scalpellino attivo in quegli anni alle nicchie e ai portali di Orsanmichele. Alla nicchia lavorarono inoltre il pittore Pesello, forse autore del disegno, del mosaico o di altre decorazioni, e il frate domenicano Bernardo di Stefano, mosaicista: esisteva infatti un mosaico nella cuspide testimoniato fino al XVII secolo, quando lo cit\u00f2 Filippo Baldinucci, mentre Gaetano Milanesi ne scorgeva ancora qualche traccia nel 1878: dal XX secolo non ne rimane niente."}
{"id": "2285132", "revid": "921573", "url": "https://it.wikipedia.org/wiki?curid=2285132", "title": "Las Vegas Film Critics Society Award per il miglior attore", "text": "Il Las Vegas Film Critics Society Award per il miglior attore \u00e8 una categoria di premi assegnata da Las Vegas Film Critics Society, per il miglior attore protagonista dell'anno, a partire dal 1997.\nVincitori e candidati.\nI vincitori sono indicati in grassetto."}
{"id": "2285134", "revid": "21880", "url": "https://it.wikipedia.org/wiki?curid=2285134", "title": "Microperoryctes", "text": "Microperoryctes \u00e8 il genere dell'ordine dei Peramelemorfi che comprende i cosiddetti bandicoot murini della Nuova Guinea, detti anche bandicoot striati. Vi appartengono quattro specie:"}
{"id": "2285136", "revid": "599013", "url": "https://it.wikipedia.org/wiki?curid=2285136", "title": "Jorge Luiz da Silva Brum", "text": "Carriera.\nClub.\nHa giocato la maggior parte della sua carriera con l'Internacional, squadra della sua natia Porto Alegre, con cui ha vinto 3 campionati statali e una Coppa del Brasile. Nel 1994 e nel 1995-1996 gioc\u00f2 per il Corinthians, vincendo il Campionato Paulista 1995. Nel 1997 inizi\u00f2 a giocare per squadre minori del calcio brasiliano, ritirandosi nel 2000.\nNazionale.\nCon la Nazionale di calcio del Brasile ha giocato durante ."}
{"id": "2285138", "revid": "729019", "url": "https://it.wikipedia.org/wiki?curid=2285138", "title": "Morgan Williams", "text": "Biografia.\nFiglio di un militare, Morgan Williams ebbe frequenti spostamenti durante l'infanzia e l'adolescenza; fu nella Columbia Britannica nelle vicinanze di Vancouver durante le scuole elementari e, successivamente, in Ontario per le scuole medie, dove trov\u00f2 ambiente favorevole per giocare a rugby.\nFu nel 1998 in Galles al ; fu durante la militanza europea che esord\u00ec con il a livello internazionale, a Nuku\u02bbalofa contro durante il Pacific Rim Championship, e pochi mesi pi\u00f9 tardi fu selezionato per la ; al termine della competizione fu in Francia al , ma gi\u00e0 la stagione successiva fu al parigino , in cui disput\u00f2 la sua prima partita da titolare in campionato contro il a fine novembre 2000.\nNel 2002 fu invece in Inghilterra ai e prese parte con il alla in Australia; nel 2005 torn\u00f2 allo per una stagione e, nel 2006, all', la sua ultima squadra professionistica, avendo manifestato l'intenzione di smettere di giocare dopo la .\nAlla rassegna mondiale, la sua terza consecutiva, si present\u00f2 come capitano, dopodich\u00e9, bench\u00e9 ritirato, fu richiamato in due occasioni nel 2008 per essere schierato nella nazionale a sette a inizio anno e, a novembre, in quella a 15 in occasione del \"tour\" dei nordamericani in Europa.\nVanta anche diverse convocazioni nei , tutti relativi all'annuale incontro della squadra a inviti contro il .\nDopo il ritiro da giocatore allen\u00f2 tra il 2009 e il 2010 il a sette; di professione \u00e8 vigile del fuoco a Esquimalt, nel Distretto regionale della Capitale in Columbia Britannica, e insegna rugby a livello scolastico."}
{"id": "2285139", "revid": "125706347", "url": "https://it.wikipedia.org/wiki?curid=2285139", "title": "Codroipo", "text": "Codr\u00f2ipo (\"Codroip\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nTerritorio.\nIl comune di Codroipo si estende per 75\u00a0km\u00b2 nella pianura veneto-friulana, sulla riva orientale del fiume Tagliamento, da cui dista circa 6\u00a0km, al confine tra alta e bassa friulana, nella zona delle risorgive del Medio Friuli, a met\u00e0 strada fra le citt\u00e0 di Udine e Pordenone, entrambe distanti circa 27\u00a0km.\nL'area \u00e8 interessata dal fenomeno delle risorgive, che contribuisce al proliferare di rivi, rogge e ambienti acquatici come laghetti e stagni. La persistente azione dell'uomo ne ha oggi profondamente modificato la natura in funzione dell'agricoltura mono-colturale, tuttavia, alcune aree sono state preservate. Il \"Parco delle Risorgive di Codroipo\", posto a sud dell'abitato, in corrispondenza del centro sportivo, offre infatti un esempio di come poteva presentarsi l'ambiente in epoca pre-industriale.\nStoria.\nZona di castellieri fin dall'et\u00e0 del bronzo, l'insediamento acquisisce consistenza in epoca romana tra il I e il II secolo a.C..\nLa fondazione della colonia di Aquileia, nel 181 a.C., rese strategica la posizione come crocevia per mercanti e soldati della Res Publica. L'antico toponimo \"Quadruvium (poi Quadrupio\"\")\" deriverebbe dalle quattro contrade principali (quadrivio) che qui convergevano dall'incontro di due importanti strade romane: la Postumia, che collegava Aquileia a Genova, e la cosiddetta \"Iulia Augusta\", che da Mestre portava verso il Norico (Germania), confluendo ad Udine sull'omonimo ramo Udine-Grado. Codroipo fu pagus all'interno della municipalit\u00e0 di Aquileia fino alla sua caduta per mano di Attila nel 452. Altre strade erano la Via Annietta da Concordia a Gemona e la Via Crescenzia da Majano a Lignano Sabbiadoro\nCon la caduta dell'Impero romano d'Occidente, Codroipo e il resto del Friuli furono soggetti alle invasioni barbariche, fino alla dominazione longobarda tra i secoli VI e VII. In questo periodo una parziale ripresa delle attivit\u00e0 commerciali fu favorita dall'ubicazione del comune lungo l'unica strada che collegava la capitale del regno longobardo Pavia, con la capitale del Ducato del Friuli, la citt\u00e0 di Cividale (l'antica Forum Iulii romana).\nAi longobardi succedettero i franchi, con l'inquadramento della nuova Marca del Friuli nel \"Regnum Italicorum\" nel 781. Nella prima met\u00e0 del X secolo, le devastanti invasioni degli ungari, che razziarono e decimarono la popolazione valsero alla pianura veneto-friulana l'appellativo di vastata Hungarorum tale fu la violenza con cui si abbatt\u00e9 l'orda sui territori mal difesi dai franchi. Il 28 aprile 1001, l'imperatore Ottone III concesse buona parte del Friuli, incluso Codroipo, a Giovanni, Patriarca di Aquileia. Il periodo patriarcale segna l'inizio di una ripresa economica e demografica, stimolata dall'insediamento di coloni dalle terre di confine ad est del Patriarcato. Tuttavia l'importanza strategica di Codroipo come avamposto militare, impedisce il costituirsi di un libero comune, rimanendo cos\u00ec feudo patriarcale sotto il comando di un gastaldo imperiale, titolo concesso ai casato Savorgnan.\nSconfitto il Patriarcato, la Serenissima Repubblica Venezia, acquisisce la maggior parte del Friuli, nel 1420. Verso la fine del XV secolo e l'inizio del XVI, Codroipo fu prima ceduta dal conte goriziano Leonardo, investito dal Patriarcato di Aquileia, all'imperatore d'Austria e poi da quest'ultimo lasciata a Venezia. Nel 1797, ebbe luogo in quest'area la Battaglia di Valvasone (1797), tra le truppe asburgiche e quelle napoleoniche, e che vide la vittoria dell'Arm\u00e9e e la temporanea annessione della Repubblica veneta alla Francia. Numerose sono in questo periodo le spoliazioni e le requisizioni ad opera dei due eserciti, in particolar modo, quelli dei francesi vittoriosi sugli austriaci.\nImpossessatosi degli alloggi del Doge a Villa Manin, Napoleone vittorioso ne fece il suo quartier generale fino alla sigla del trattato di Campoformio, che sanc\u00ec la fine della plurisecolare Repubblica di Venezia, ceduta all'Austria insieme al Friuli. Nel 1860 fu aperta la linea ferroviaria tra Mestre e Udine, in cui Codroipo fu la prima stazione a sinistra del Tagliamento. L'annessione, nel 1866, al Regno d'Italia, segnata da ingenti danni alle vie di comunicazione messi in atto dagli austriaci in ritirata.\nNel periodo bellico tra il 1914 e il 1917, Codroipo diventa uno snodo logistico di primaria importanza per il Regio Esercito grazie al vicino Ponte della Delizia, che permette il passaggio del fiume Tagliamento. Drammatici gli eventi successivi alla rotta di Caporetto, il 27 ottobre 1917. Nel disordine della ritirata delle truppe italiane si aggiungono i civili in fuga dall'occupazione austriaca. La Battaglia di Codroipo, vide contrapposti effettivi della Brigata Sassari e di altri reparti del Regio Esercito a preponderanti forze austro-tedesche, nel tentativo di evacuare il possibile attraverso il ponte, prima della sua distruzione. L'occupazione austriaca fino al novembre successivo sottopose la popolazione locale ad ulteriori sofferenze aggravate da vessazioni, requisizioni e dalla fame Il 4 novembre 1918 fu liberata da truppe americane del 332nd Infantry Regiment.\nDurante la Seconda Guerra Mondiale, \u00e8 bersagliata a causa della presenza della fabbrica di munizioni Mangiarotti. Particolarmente pesante il bombardamento del 12 ottobre 1944 che colpisce un convoglio ferroviario carico di esplosivo\nSimboli.\nLo stemma del comune \u00e8 stato riconosciuto con decreto del Capo del governo del 30 marzo 1930.\nIl gonfalone \u00e8 stato concesso con il regio decreto del 19 luglio 1929.\nEconomia.\nTradizionale emporio commerciale del Medio Friuli, a lungo l'economia locale \u00e8 stata particolarmente attiva nei mercati del grano e del bestiame bovino. Negli anni Venti del Novecento, si diffonde la coltura estensiva del tabacco e nel 1938 viene realizzato uno stabilimento, retto in forma di cooperativa, per l'essiccazione e lavorazione del tabacco.\nNel secondo dopoguerra inizia un periodo di progressivo potenziamento delle attivit\u00e0 commerciali e dei servizi. In particolare nel corso degli anni Ottanta, prende avvio il fenomeno delle piccole imprese familiari tipiche del Nord-Est italiano, che vede una progressiva diffusione del benessere sul territorio accompagnata da una relativa crescita demografica al netto di una parallela riduzione della presenza di personale militare a partire dagli anni novanta. Le imprese pi\u00f9 rilevanti operano nei settori dell'edilizia, della termoelettrica, dell'arredamento, dell'artigianato organaro, della viticoltura.\nSociet\u00e0.\nLingue e dialetti.\nA Codroipo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Codroipo rientra fra le varianti appartenenti al friulano centro-orientale.\n\"Si veda: \"Ermes di Colloredo: Poesie Friulane, l\u2019Opera Completa\"\", LiteraryJoint Press, Philadelphia, PA, 2019. L'opera poetica completa del conte Ermes di Colloredo di Montalbano (sec. XVII), incontrastato padre della letteratura di lingua friulana ladina, presentata nel suo testo integrale. \"Printed ISBN 978-0-359-73730-7, ebook ISBN 978-0-359-38863-9\"\nEventi.\nFiera di San Simone, nel mese di ottobre, si tiene la storica fiera erede del tradizionale mercato contadino d'autunno. Famoso in passato per essere il pi\u00f9 importante mercato di bestiame bovino della regione fino agli anni Settanta. La fiera si conclude di consueto con il mercato grande e l'assegnazione del \"Premio San Simone\" per opere in lingua friulana, il \"San Simon\", e il giovanile \"San Simonut\".\nGeografia antropica.\nFrazioni.\nTra parentesi la denominazione in friulano\nSport.\nHanno sede nel comune le seguenti societ\u00e0 di calcio: A.S.D. Polisportiva Codroipo, fondata nel 1919, militante nel campionato di Eccellenza 2019-2020; A.S.D. Zompicchia, fondata nel 1968, militante in 3\u00aa Categoria 2019-20; A.S.D. Rivolto, militante in 1\u00aa Categoria 2019-2020.\nLa societ\u00e0 di pallacanestro maschile milita in serie C Gold nazionale 2021-2022.\nInfrastrutture e trasporti.\nStrade.\nIl comune \u00e8 attraversato dalla Strada Statale 13 Pontebbana.\nFerrovie.\nCodroipo \u00e8 servita dalla omonima stazione, lungo la Ferrovia Udine-Venezia."}
{"id": "2285151", "revid": "183114", "url": "https://it.wikipedia.org/wiki?curid=2285151", "title": "Pepita Tud\u00f3", "text": "Fu amante di Manuel Godoy e probabile modella dei dipinti di Goya \"Maja desnuda\" e \"Maja vestida\".\nBiografia.\nFiglia di un artigliere di Cadice, alla morte del padre visse con la madre e la sorella a casa di Manuel Godoy, uno degli uomini pi\u00f9 potenti di Spagna. Pepita ne divenne amante intorno al 1800. Ma la regina Maria Luisa, che si diceva amante anch'essa di Godoy, convinse lo stesso ad un matrimonio di convenienza con la nobildonna Maria Teresa di Borbone.\nIl matrimonio non mise fine alla relazione con Pepita: nel 1805 ella partor\u00ec un primo figlio, Manuel e nel 1807 un secondo, Luis. Nel 1807, per intercessione di Godoy, Carlo IV di Spagna concesse a Pepita il titolo di contessa di Castillo Fiel e Viscontessa di Rocafuerte. \nAlla morte di Maria Teresa, nel 1828, Godoy spos\u00f2 Pepita e nel 1832 si trasferirono a Parigi. In seguito Pepita torn\u00f2 in Spagna reclamando le propriet\u00e0 di famiglia.\nA novant'anni Pepita dichiar\u00f2 ad un giornalista che Godoy aveva amato un'unica donna: la regina Maria Luisa."}
{"id": "2285152", "revid": "36426", "url": "https://it.wikipedia.org/wiki?curid=2285152", "title": "Marmo bianco di Carrara", "text": ""}
{"id": "2285153", "revid": "287204", "url": "https://it.wikipedia.org/wiki?curid=2285153", "title": "Down Under Classic", "text": "La Down Under Classic, anche nota come \"People's Choice Classic\", \u00e8 un \"criterium\" maschile di ciclismo su strada che ha luogo in gennaio a cadenza annuale nel territorio di Adelaide, in Australia Meridionale. Si disputa su un circuito lungo da percorrere 30 volte. L'evento si svolge come preambolo del Tour Down Under, la prima prova del calendario World Tour della stagione.\nStoria.\nLa corsa \u00e8 nata nel 2006, come gara solo maschile, e viene disputata due giorni prima della tappa inaugurale del Tour Down Under. Il primo vincitore \u00e8 stato Robbie McEwen, che ha bissato poi la vittoria nel 2009. Le edizioni 2007 e 2008 sono state vinte rispettivamente da Mark Renshaw ed Andr\u00e9 Greipel. Nel 2010 la vittoria \u00e8 andata al neozelandese Greg Henderson, del Team Sky. Nel 2011 prima vittoria per il corridore di casa Matthew Goss, mentre nel 2012 e 2013 ci sono state le affermazioni del tedesco Greipel. Sempre un tedesco vince nel 2014 e si tratta del velocista Marcel Kittel, che bissa la vittoria anche nel 2015. Nel 2016 \u00e8 la volta del corridore di casa Caleb Ewan, il quale si ripete anche nel 2017 e nel 2019; il 2018 vede invece il successo dello slovacco Peter Sagan.\nAlbo d'oro.\n\"Aggiornato all'edizione 2020.\""}
{"id": "2285155", "revid": "767487", "url": "https://it.wikipedia.org/wiki?curid=2285155", "title": "S\u00edlvio Paiva", "text": "Carriera.\nClub.\nHa giocato per l'Internacional, dal 1978 al 1985, dopo aver disputato il IV Copa Brasil con l'Am\u00e9rica-SP.\nNazionale.\nCon la Nazionale di calcio del Brasile ha giocato durante ."}
{"id": "2285166", "revid": "210936", "url": "https://it.wikipedia.org/wiki?curid=2285166", "title": "Circonferenza massima", "text": ""}
{"id": "2285169", "revid": "879070", "url": "https://it.wikipedia.org/wiki?curid=2285169", "title": "Microperoryctes longicauda", "text": "Il bandicoot striato (Microperoryctes longicauda ) \u00e8 un marsupiale dell'ordine dei Peramelemorfi. \u00c8 diffuso su tutte le montagne delle regioni centrali della Nuova Guinea (sia nella parte indonesiana che in Papua Nuova Guinea) e sui Monti Arfak (Indonesia). Vive nelle foreste pluviali ad altitudini comprese tra i 1000 e i 3950\u00a0m.\n\"Microperoryctes longicauda\", come \u00e8 stato scoperto recentemente, costituisce un complesso di specie. Incorpora almeno due specie biologiche: un taxon occidentale (\"M. l. longicauda\", che comprende anche \"M. l. dorsalis\") ed uno orientale (\"M. l. ornata\", che comprende anche \"M. l. magna\"); gli areali dei due taxon si sovrappongono sui Monti Star, in Papua Nuova Guinea."}
{"id": "2285170", "revid": "991694", "url": "https://it.wikipedia.org/wiki?curid=2285170", "title": "Gh\u00e9nos", "text": ""}
{"id": "2285174", "revid": "287204", "url": "https://it.wikipedia.org/wiki?curid=2285174", "title": "Down Under Classic 2009", "text": "La Down Under Classic 2009, quarta edizione della corsa ed apertura ufficiale del Tour Down Under 2009, si \u00e8 svolta il 18 gennaio 2009, per un percorso totale di 58\u00a0km nel Rymill Park di Adelaide, Australia. Fu vinto dall'australiano Robbie McEwen, alla seconda vittoria nella corsa."}
{"id": "2285180", "revid": "3535", "url": "https://it.wikipedia.org/wiki?curid=2285180", "title": "Borgo San Marco", "text": ""}
{"id": "2285187", "revid": "1442080", "url": "https://it.wikipedia.org/wiki?curid=2285187", "title": "Microperoryctes murina", "text": "Il bandicoot murino (Microperoryctes murina ) \u00e8 un raro marsupiale dell'ordine dei Peramelemorfi. \u00c8 noto con certezza solamente a partire da tre esemplari catturati da George Stein nel 1931. Il luogo della cattura, lo stesso per tutti e tre gli esemplari, \u00e8 stato Gunung Sumuri, situato nella Catena dei Weyland, nella Provincia di Papua (nella parte indonesiana della Nuova Guinea). Il suo areale \u00e8 probabilmente molto ristretto, ma non sappiamo con certezza quali vette abiti, dato che il luogo della scoperta non \u00e8 pi\u00f9 stato raggiunto da alcuna spedizione scientifica. Vive nelle foreste pluviali ad altitudini di 2500 m."}
{"id": "2285192", "revid": "638792", "url": "https://it.wikipedia.org/wiki?curid=2285192", "title": "Anziano (titolo amministrativo)", "text": "Il termine Anziano (o il uso equivalente nelle altre lingue) "}
{"id": "2285196", "revid": "1442080", "url": "https://it.wikipedia.org/wiki?curid=2285196", "title": "Microperoryctes aplini", "text": "Il bandicoot pigmeo degli Arfak (Microperoryctes aplini ), la pi\u00f9 piccola specie di bandicoot (15-17,5 cm di lunghezza), \u00e8 un raro marsupiale dell'ordine dei Peramelemorfi. Confuso in passato con \"M. murina\", \u00e8 endemico dei Monti Arfak, situati nella penisola di Vogelkop della Provincia di Papua (nella parte indonesiana della Nuova Guinea). \u00c8 noto solamente a partire da quattro esemplari catturati in due diverse localit\u00e0 e si stima che il suo areale sia inferiore ai 3000 km\u00b2. Vive nelle foreste pluviali ad altitudini comprese tra i 1800 e i 2200 m."}
{"id": "2285197", "revid": "1573940", "url": "https://it.wikipedia.org/wiki?curid=2285197", "title": "Cepaea nemoralis", "text": "Cepaea nemoralis () \u00e8 una chiocciola della famiglia Helicidae. Si tratta di uno dei molluschi gasteropodi terrestri pi\u00f9 comuni in Europa.\nDescrizione.\nLa dimensione della conchiglia di un esemplare adulto \u00e8 di 20\u201324\u00a0mm.I caratteri distintivi della specie sono la presenza di una colorazione bruna del labbro della conchiglia, o peristoma, e la presenza di un ombelico chiuso. Un ombelico leggermente aperto pu\u00f2 tuttavia essere presente nelle forme giovanili.\nPer il resto la specie si caratterizza per un elevato polimorfismo della conchiglia sia per quanto riguarda la colorazione che la presenza di bande. Il colore di base della conchiglia pu\u00f2 variare dal bianco al giallo, al rosa al nocciola sino al marrone scuro. Le bande possono variare in intensit\u00e0 e colore oltrech\u00e9 in ampiezza e numero e possono talora essere assenti.\nI differenti pattern morfologici sembrano essere il frutto di modificazioni adattative dovute alla selezione naturale.\nAssolvono funzioni mimetiche, fornendo protezione dai predatori, ma hanno anche implicazioni nella termoregolazione in rapporto ai differenti habitat: le conchiglie pi\u00f9 scure e con pi\u00f9 bande infatti trattengono maggiormente il calore, con conseguenze sulla velocit\u00e0 del metabolismo e sul mantenimento dell'umidit\u00e0 (cruciale per la locomozione dei molluschi). Ne consegue che gli aplotipi con conchiglie pi\u00f9 scure siano favoriti negli ambienti meno luminosi (boschi, foreste), mentre gli aplotipi pi\u00f9 chiari risultano favoriti negli ambienti aperti.\nBasi genetiche del polimorfismo.\nLe variazioni di colore della conchiglia sono controllate da un locus genico chiamato C, con tre alleli (marrone, rosa e giallo, in ordine decrescente di dominanza), mentre la presenza/assenza delle bande \u00e8 controllata da un secondo locus chiamato B. I locus C e B sono due loci in \"linkage\", ovvero non troppo distanti sullo stesso cromosoma. Un terzo locus chiamato U, non in linkage con C o B, presenta due alleli che determinano o la presenza di una sola banda centrale o la presenza di 5 bande. Il primo allele \u00e8 dominante sul secondo.\nBiologia.\nGeneralmente \"C. nemoralis\" \u00e8 attiva dalla primavera all'autunno e va in letargo durante l'inverno. Le fasi di maggiore attivit\u00e0 si hanno nelle prime ore del mattino e nelle giornate piovose.\nAlimentazione.\nSi nutre prevalentemente di materia organica di origine vegetale in decomposizione.\nRiproduzione.\nCome tutte le chiocciole \"C. nemoralis\" \u00e8 ermafrodita, cio\u00e8 ogni individuo possiede sia organi riproduttivi maschili che femminili; non \u00e8 tuttavia in grado di autofecondarsi (ermafroditismo insufficiente).\nCome le altre specie di Helicidae, ricorre, nella fase di corteggiamento, all'uso di dardi per trafiggere il partner.\nL'accoppiamento avviene intorno a maggio e la deposizione delle uova in estate. Una chiocciola impiega circa tre anni per diventare adulta.\nPredatori.\nIl principale predatore di \"C. nemoralis\" \u00e8 il tordo; per potersi nutrire delle parti molli della chiocciola il tordo \u00e8 solito rompere la conchiglia utilizzando la superficie di una roccia.\nDistribuzione e habitat.\nLa specie \u00e8 diffusa in gran parte dell'Europa. In Italia \u00e8 presente nelle regioni del centro-nord, sino alla Basilicata; assente in Calabria, Sicilia e Sardegna. \u00c8 stata introdotta dall'uomo in Nord America.\n\u00c8 presente in una grande variet\u00e0 di habitat, tra cui boschi, giardini, cespugli, siepi, vegetazione erbosa.\nSpecie simili.\nTra le specie con cui pu\u00f2 essere confusa vi sono:\nOrganismo modello.\n\"Cepaea nemoralis\" \u00e8 un organismo modello utilizzato negli studi sulla ereditariet\u00e0 e sulla evoluzione.\nLa acquisizione che il polimorfismo di \"C. nemoralis\" seguisse le regole della ereditariet\u00e0 mendeliana risale agli inizi del XIX secolo ."}
{"id": "2285200", "revid": "179578", "url": "https://it.wikipedia.org/wiki?curid=2285200", "title": "Girolamo da Santacroce", "text": "Biografia.\nL'artista era nato nella frazione Santa Croce di San Pellegrino Terme, della famiglia dei Santacroce. Non si conoscono i suoi anni giovanili, ma lo si ritrova a lavorare a Venezia presso la bottega dei Bellini diventando il pupillo di Gentile Bellini, venendo citato nel testamento della sua seconda moglie Maria Trecisan lavorando anche nella bottega del fratello Giovanni. Venne citato nel testamento di Lorenzo come affidatario dei suoi strumenti di lavoro, per se e per i suoi figli ancora in tenera et\u00e0, ma che probabilmente erano gi\u00e0 attivi nella sua bottega. Oper\u00f2, con stile rinascimentale, principalmente sul territorio veneziano; nonostante ci\u00f2 oggi i suoi dipinti su tela si possono apprezzare in tutto il mondo. Ha operato anche in Dalmazia: una pala d'altare si trova presso la parrocchiale di Ognissanti di Blatta (Croazia), sull'isola di Curzola. Sicuramente con la famiglia risiedette sempre nella citt\u00e0 lagunare dove risulta essere nato il figlio Francesco.\nIl figlio Francesco (1516-1584) collabor\u00f2 nella bottega di famiglia proseguendo l'attivit\u00e0 artista anche dopo la morte del padre, e il figlio di questi, Pietro Paolo, continu\u00f2 la professione di famiglia ma con scarsi risultati.\nOpere.\nDue suoi dipinti sono conservati infatti alla National Gallery a Londra, mentre una sua \"Annunciazione\" risalente agli anni intorno al 1540 arricchisce la collezione del Minneapolis Institute of Arts. Altre sue opere si possono ammirare al Rijksmuseum , mentre una \"Madonna col Bambino in gloria con san Marco e sant'Antonio\" \u00e8 conservata presso i Musei Civici di Pavia e diversi altri prestigiosi musei espongono suoi quadri. Tra le opere a Lucera in cattedrale una \"Madonna della Seggiola con la Vergine tra san Nicola e San Giovanni\" firmata e datata 1555 e i dipinti presenti nella chiesa di San Martino a Venezia raffiguranti la \"Resurrezione di Cristo\" del 1549, e l\"'Ultima cena\"."}
{"id": "2285203", "revid": "767487", "url": "https://it.wikipedia.org/wiki?curid=2285203", "title": "Anno 2053 - La grande fuga", "text": "Anno 2053\u00a0\u2013 La grande fuga (\"Neon City\") \u00e8 un film del 1991 diretto dal regista Monte Markham. \u00c8 una pellicola di fantascienza di ambientazione post apocalittica e fantawestern interpretata da Michael Ironside.\nTrama.\nIl film \u00e8 ambientato in Nord America nel 2053 d.C. nello Stato della Federazione Occidentale. I pochi sopravvissuti a uno sconvolgimento ambientale causato dall'uomo vivono in radi raggruppamenti sparsi in lande desolate a perdita d'occhio. L'ambiente \u00e8 reso ostile dai raggi solari che, ormai nocivi, rendono impossibile ogni miglioramento ambientale.\nIl territorio fuori da ogni controllo \u00e8 abitato da reietti, delinquenti e cacciatori di taglie. Il protagonista Stark ha catturato una pericolosa criminale che insegue da tempo, Reno, salvandola dalla morte per l'aggressione di un teppista del deserto.\nStark, pur essendo stato in passato un uomo di legge, ora \u00e8 un cacciatore di taglie e per riscuotere quella della donna \u00e8 costretto a consegnarla non al pi\u00f9 vicino avamposto come credeva, ma dovr\u00e0 condurre Reno a Neon City, un grosso centro abitato situato molto lontano ed oltre una vasta zona pericolosa sia per gli abitanti che per le condizioni ambientali ancor pi\u00f9 deteriorate.\nPartono dunque in un mezzo blindato, accompagnati da casuali compagni di viaggio malamente assortiti: una studentessa, un vecchietto che poi si riveler\u00e0 essere lo scienziato responsabile del disastro ambientale, un attore fallito, una ballerina. Il convoglio verr\u00e0 spesso attaccato dai pericolosi abitanti della zona, gli Skin, mutanti e cannibali. Una nube tossica che annichilisce ogni possibilit\u00e0 di vita brucia la carne a chiunque ne venga in contatto.\nAlla fine del viaggio Reno non verr\u00e0 riconsegnata alla \"giustizia\", nelle mani dell'uomo che in passato uccise il figlio di Stark, ma partir\u00e0 col protagonista nella speranza di un futuro migliore altrove."}
{"id": "2285206", "revid": "536103", "url": "https://it.wikipedia.org/wiki?curid=2285206", "title": "Manifesto dell'acqua", "text": "Il \"'Manifesto mondiale dell'acqua\" venne redatto nel settembre 1998 nella citt\u00e0 di Lisbona a cura del Comitato internazionale per il contratto mondiale sull'acqua presieduto da M\u00e1rio Soares e creato su iniziativa di Riccardo Petrella. \nNel 1998 prese il via la \"Campagna Internazionale per il Contratto Mondiale dell'acqua\", nell'ambito della quale furono stabiliti tre diversi livelli d'utilizzo:\nIdee di base del manifesto.\nIl Manifesto si basa su quattro idee chiave fondamentali:"}
{"id": "2285208", "revid": "121087183", "url": "https://it.wikipedia.org/wiki?curid=2285208", "title": "Corriere di Novara", "text": "Il Corriere di Novara \u00e8 un giornale bisettimanale indipendente di informazione, diffuso nella Provincia di Novara e nella Provincia del Verbano-Cusio-Ossola.\nRappresenta una delle pi\u00f9 longeve testate giornalistiche del Piemonte. Fu fondato nel 1877 dal tipografo Napoleone Lenta con denominazione \"Il Corriere di Novara\". Primo direttore fu l'allora ventisettenne avvocato Angelo Spattini.\nNato come quotidiano (tutti i giorni tranne la domenica), si presentava a quattro facciate con un costo di 5 centesimi la copia e sotto la testata vi era la definizione \"giornale politico quotidiano\". A partire dal 1878 comincia a saltare diverse uscite fino a diventare, l'anno successivo, un settimanale con edizione domenicale. Dal 1881 resta chiuso per alcuni anni per poi ricomparire nelle edicole due volte a settimana (gioved\u00ec \u00e8 domenica) a partire dal 1\u00ba gennaio 1885 con il titolo di \"Eco della Libert\u00e0\" e la consueta testata solo in sottotitolo. Questa nuova denominazione provocher\u00e0 conseguenze di natura legale e ben presto la testata torna ad essere semplicemente \"Il Corriere di Novara\".\nCon l'insorgere del Regime fascista, nel 1926, gli editori, di estrazione liberale, preferiscono sospendere la pubblicazione del giornale che ritorner\u00e0 in edicola solo 20 anni dopo, il 1\u00ba maggio 1945 con sottotitolo \"Organo del Partito Liberale Italiano\". In questa veste esce delle edicole una volta a settimana ed \u00e8 formato da un solo foglio.\nDal 1976 cambia il formato di stampa che diventa l'attuale tabloid e sparisce l'articolo \"Il\" dalla testata.\nDal 14 aprile 1986 il Corriere torna a presentarsi nelle edicole due volte a settimana, il luned\u00ec e gioved\u00ec, mentre dal 3 dicembre 2005 il giornale, rinnovato nella grafica e contenuti, si arricchisce dell'edizione del sabato, diventando cos\u00ec l'unico trisettimanale d'Italia insieme a Il Piccolo di Alessandria.\nDal 10 giugno 2019 rinuncia al numero del sabato, tornando a cadenza bisettimanale."}
{"id": "2285210", "revid": "125940417", "url": "https://it.wikipedia.org/wiki?curid=2285210", "title": "Castel del Monte", "text": "Castel del Monte \u00e8 una fortezza del XIII secolo fatta costruire da Federico II di Svevia, Imperatore del Sacro Romano Impero e Re di Sicilia, sulla sommit\u00e0 di una collina a 540 metri s.l.m nell'altopiano delle Murge occidentali in Puglia. Si trova nell'omonima frazione del comune italiano di Andria (BT), sita a 17 km dalla citt\u00e0, nei pressi della localit\u00e0 di \"Santa Maria del Monte\".\nInserito nell'elenco dei Patrimoni dell'Umanit\u00e0 dell'UNESCO nel 1996, nel 2014 \u00e8 stato il trentesimo sito statale italiano pi\u00f9 visitato, con 206.924 visitatori e un introito lordo totale di 518.960 Euro. Inoltre \u00e8 raffigurato sulla versione italiana della moneta da 1 centesimo di euro.\nStoria.\nTra le prime testimonianze scritte riguardanti la costruzione dell'edificio \u00e8 ben conosciuta la lettera inviata dall'Imperatore Federico II Hohenstaufen il 29 gennaio 1240 da Gubbio, con la quale ordin\u00f2 al giustiziere di Capitanata Riccardo da Montefuscolo che venissero predisposti i materiali e tutto il necessario per la costruzione di un castello presso la chiesa e monastero di \"Santa Maria del Monte\" (non pi\u00f9 esistenti) \u00ab\"quod apud Sanctam Mariam de Monte fieri volumus\"\u00bb (che presso \"S. Maria del Monte\" vogliamo sia costruito).\nUn'importante testimonianza che riguarda il Monastero di Santa Maria del Monte \u00e8 la Bolla \"\u201cDignitatem ecclesiis\u201d\" privilegio di papa Callisto II del 6 novembre 1120 diretto all'Arcivescovo di Trani Bisanzio II; questa testimonia l'esistenza in tale data del \"Monastero di Santa Maria del Monte\" e la sua appartenenza alla citt\u00e0 ed all'arcidiocesi di Trani: \"\"-(...); monasterium Sanctae Mariae de Monte, quod in territorio Tranensis civitatis situm est, (...).-\";\" Trad.: \"Il \"monastero di Santa Maria del Monte\", che si trova nel territorio della citt\u00e0 di Trani\" (il testo completo in latino e la relativa traduzione sono nelle note).\nLo stato di avanzamento dei lavori al 1240 non \u00e8 ancora chiaro: secondo alcuni studiosi, infatti, la costruzione del castello in quella data potrebbe gi\u00e0 essere giunta alle coperture.\nIncerta \u00e8 anche l'attribuzione a un preciso architetto: alcuni riconducono l'opera a Riccardo da Lentini ma molti sostengono che a ideare la costruzione fu lo stesso Federico II. Pare che sia stato costruito sulle rovine di una precedente fortezza prima longobarda e poi normanna. Probabilmente alla morte di Federico II (avvenuta nel 1250) l'edificio non era ancora terminato.\nDai tempi dell'imperatore Federico fino a Giovanna I, regina di Napoli, questa splendida fortezza fu sempre denominata \"Castello di Santa Maria del Monte\". La prima volta che fu descritto senza l'appellativo \"Santa Maria\", quindi semplicemente \"Castel del Monte\" \u00e8 in un decreto di re Ferdinando d'Aragona, datato dal Castello di Altamura, il 1\u00ba dicembre 1463. Fu raramente adibito a feste; fra queste nel 1246 si ricordano le nozze di Violante, figlia naturale di Federico e Bianca Lancia con il conte di Caserta Riccardo Sanseverino.\nCastel del Monte \u00e8 stato anche un luogo destinato alla funzione di carcere. Sotto il Regno di Manfredi vi fu imprigionato Marino da Eboli dopo la congiura del 1253. Sotto la giurisdizione di Carlo I invece vi furono imprigionati, in via del tutto segreta e sotto la custodia del castellano Golardo Saumeri, i figli piccoli di Manfredi: Enrico, Federico, Enzio e Corrado di Caserta con Enrico di Castiglia.\nNel 1528 a causa di una spedizione francese nel Regno di Napoli, Castel del Monte fu devastato e bombardato. L'8 settembre 1552 fu venduto al Conte di Ruvo, Don Fabrizio Carafa, al prezzo di 100.000 Ducati. Negli anni a seguire, i Carafa nominavano i castellani e vi impiantarono una panetteria con mulino e un forno. Per i Carafa fu un incantevole luogo di villeggiatura. A partire dal XVII secolo segu\u00ec un lungo periodo d'abbandono, durante il quale il castello venne spogliato degli arredi e delle decorazioni parietali di marmo (le cui tracce restano visibili solo dietro i capitelli) e divenne oltre che carcere anche un ricovero per pastori, briganti e profughi politici. Nel 1876 il castello, in condizioni di conservazione estremamente precarie, venne infine acquistato (per la somma di 25.000\u00a3) dallo Stato italiano, che ne predispose il restauro a partire dal 1879.\nIl 24 giugno 1883 il cavaliere Buongiovannini, ispettore centrale dei monumenti presso il Ministero della Pubblica Istruzione e l'ingegnere del Genio Civile Francesco Sarlo tennero un convegno sul restauro del manufatto. Nel 1928 il restauro diretto dall'architetto Quagliati rimosse il materiale di risulta all'esterno del castello e demol\u00ec parte delle strutture pericolanti, ricostruendole in seguito per dare al castello un aspetto \"ringiovanito\"; questo non ne arrest\u00f2 il degrado e si dovette procedere a un ulteriore restauro tra il 1975 e il 1981.\nNel 1996 l'UNESCO lo ha inserito nella lista dei Patrimoni dell'umanit\u00e0 per il rigore matematico ed astronomico delle sue forme e per l'armoniosa unione degli elementi culturali del nord Europa, del mondo islamico e dell'antichit\u00e0 classica, tipico esempio di architettura del medioevo.\nDescrizione.\nL'edificio \u00e8 a pianta ottagonale (lato esterno: 10,30 m trapezio tra le torri pi\u00f9 diametro di ogni torre: 7,90 m) e a ogni spigolo si innesta una torretta a sua volta ottagonale (lato 2,70 m), mentre l'ottagono che corrisponde alla corte interna ha lati la cui misura varia tra i 6,89 m e i 7,83 m. Il diametro del cortile interno \u00e8 di 17,86 m. Il diametro dell'intero castello \u00e8 di 40 m, mentre il diametro di ogni torre \u00e8 di 7,90 m. Le torri sono alte 23\u00a0m e superano di poco l'altezza delle pareti del cortile interno (20,50 m).\nInterno.\nLo spazio interno \u00e8 suddiviso in due piani, rialzati rispetto al piazzale antistante di 3 e 9,5 metri rispettivamente. Le stanze, trapezoidali, sono divise da muri che congiungono gli spigoli dell'ottagono interno e gli spigoli di quello esterno, dove si impostano le omologhe torri. Il problema della copertura delle stanze \u00e8 risolto scomponendo il trapezio iniziale in un quadrato centrale e due triangoli laterali. Il quadrato centrale \u00e8 coperto da una volta a crociera, mentre i due triangoli laterali sono sovrastati da due spicchi di volta a botte per ciascuna stanza. Al centro di ogni volta a crociera, nell'intersezione tra i costoloni, fuoriesce dall'intradosso una chiave di volta \"estradossata\" diversa per ogni stanza. I costoloni non hanno una funzione di portanza statica, ma solo decorativa. Le volte a botte sono costruite seguendo l'andamento dei muri esterni relativi a quella parte della costruzione.\nPer quanto adiacenti, i due tipi di volte utilizzate sono completamente indipendenti: nell'intersezione tra le stesse, infatti, si pu\u00f2 notare come l'orditura presenti una discontinuit\u00e0, provocata da una sfasatura nella composizione delle due coperture contigue. Il piano di imposta della volta \u00e8 sottolineato da una cornice, ripresa anche nel capitello sopra le colonne portanti. La comunicazione tra il piano inferiore e quello superiore \u00e8 assicurata dalla presenza, non in tutte le otto torri, delle scale a chiocciola. Le scale si sviluppano secondo un senso antiorario e constano di 44 gradini trapezoidali che si dipartono, ognuno in un unico masso lapideo, da una colonna centrale del diametro di circa 22 centimetri. Il piano superiore, per quanto ricalchi la struttura del piano inferiore, si presenta pi\u00f9 raffinato e curato: i costoloni che sorreggono le volte sono pi\u00f9 slanciati, ed ogni sala \u00e8 vivacemente illuminata dalla presenza delle finestre bifore o, in un caso (il lato che guarda verso Andria), trifora.\nQueste finestre erano divise da eleganti colonnette che l'architetto Luigi Vanvitelli pens\u00f2 di adoperare per \"qualche giocosa fonte circondata da porticato gotico in uno dei boschetti del giardino della Reggia di Caserta\". La particolarit\u00e0 di queste finestre \u00e8 la presenza di gradini e di sedili che le fiancheggiano. Lungo le pareti di ogni sala corre un sedile al di sotto della base delle colonne. Degno di particolare attenzione, all'interno del castello \u00e8 il marchingegno di manovra dell'antica saracinesca di chiusura del portale principale, visibile con tutti i cavedi necessari, all'interno della muratura portante, per lo scorrimento delle catene che lo sostenevano. Come gi\u00e0 detto, il castello \u00e8 composto da otto torri, in cima a cinque di esse vi erano delle cisterne, mentre le restanti tre torri servivano ad ospitare falconieri e soldati.\nEsterno.\nIl portale di ingresso principale si apre sulla parete della struttura ottagonale orientata approssimativamente ad est, vale a dire di fronte al punto in cui sorge il sole in coincidenza degli equinozi di primavera e d'autunno. Ad esso si accede attraverso due rampe di scale simmetriche, disposte \"a tenaglia\" ai lati dell'ingresso, ricostruite nel 1928. A differenza del semplice ingresso secondario dalla parte opposta, orientata a ponente dell'edificio (costituito da un semplice portale ad arco a sesto acuto), l'ingresso principale \u00e8 decorato con due colonne scanalate che sorreggono un finto architrave su cui si imposta un frontone di forma cuspidale.\nOgni parete presenta due finestre: una monofora in corrispondenza del primo piano e una bifora per il secondo piano, non sempre in asse tra loro. Da questa regola si discostano le facciate orientale ed occidentale (quelle in cui sono posti i due portali) che non presentano la monofora, e la facciata settentrionale, che presenta una trifora (dal lato che guarda verso Andria) per il secondo piano. Ulteriori feritoie sono presenti sulle torri, per dare luce alle scale a chiocciola interne. \nDal punto di vista strutturale le mura tra le torri si ergono direttamente dal terreno, mentre le torri presentano uno zoccolo, messo in risalto nella parte superiore da una cornice in stile gotico. Ad ulteriore prova della perfezione strutturale dell'edificio si pu\u00f2 notare come le tangenti ai lati del cortile interno si incontrano precisamente al centro delle torri ottagonali.\nCortile interno.\nNel cortile interno la compattezza delle mura \u00e8 attenuata solo dalla presenza di tre ingressi nella parte inferiore e tre \"porte finestre\" nella parte superiore. La sensazione all'interno del cortile \u00e8 che tutto il primo piano funga da zoccolo per il piano superiore, alleggerito dalla presenza di archi ciechi.\nIn alcuni resoconti scritti esistono indicazioni circa l'esistenza di una vasca, o fontana, al centro di questo cortile, secondo alcuni anch'essa ottagonale e costituita da un unico blocco di marmo (come descritto dal Troyli nel 1743), poi distrutta. Le poche testimonianze, d'altra parte, appaiono imprecise e contraddittorie.\nAl di sotto del piano di calpest\u00eco del cortile \u00e8 presente una grande cisterna per la raccolta delle acque piovane, aspetto tenuto in gran conto in questo edificio tanto che erano presenti altre cinque cisterne di raccolta all'interno delle torri; quella al di sotto del cortile interno \u00e8 l'unica rimasta funzionante. Le alte pareti da cui \u00e8 formato il cortile interno danno l'idea di trovarsi all'interno di un pozzo, che nella simbologia medioevale rappresentava la conoscenza.\nDecorazione.\nLa decorazione dell'edificio, in origine assai ricca ma oggi quasi del tutto scomparsa, si segnala per le chiavi di volta dei costoloni, decorate con creature mitologiche e motivi vegetali, caratteristici del realismo della tarda scultura sveva, di ispirazione romaneggiante (come il \"Busto di Barletta\"). Architettura e scultura tradiscono influenze dell'edilizia francese e di quella cistercense.\nRicche cornici in porfido decorano le porte.\nLa struttura \u00e8 composta principalmente da tre diversi materiali, la cui disposizione non \u00e8 casuale ma \u00e8 studiata per l'effetto cromatico che ha nell'osservatore:\nIpotesi sulla funzione dell'edificio.\nSi sono susseguite nel tempo diverse ipotesi circa un utilizzo alternativo o una finalit\u00e0 completamente diversa da quella di castello per Castel del Monte. A causa dei forti simbolismi di cui \u00e8 intrisa, \u00e8 stato ipotizzato che la costruzione potesse essere una sorta di tempio, o forse una sorta di \"tempio del sapere\", in cui dedicarsi indisturbati allo studio delle scienze. In ogni caso si rivela come un'opera architettonica grandiosa, sintesi di raffinate conoscenze matematiche, geometriche ed astronomiche.\nAlcune lievi asimmetrie nella disposizione delle residue decorazioni e delle porte interne, quando non dovute a spoliazioni o alterazioni, hanno suggerito ad alcuni studiosi l'idea che il castello e le sue sale, pur geometricamente perfette, fossero stati progettati per essere fruiti attraverso una sorta di \"percorso\" obbligato, probabilmente legato a criteri astronomici. Per spiegare la totale mancanza di corridoi si \u00e8 inoltre ipotizzato che al livello del primo piano vi fosse un tempo un ballatoio in legno, oggi scomparso, dal lato prospiciente il cortile interno, che avrebbe consentito l'accesso indipendente alle singole sale.\nUna recente ipotesi di Fallacara e Occhinegro assegnerebbe alla costruzione la funzione di centro benessere, atto alla rigenerazione e alla cura del corpo, su modello dell'hammam arabo. Diversi sono gli elementi della costruzione che porterebbero in tale direzione: i molteplici e ingegnosi sistemi di canalizzazione e raccolta dell'acqua, le numerose cisterne per la conservazione, la presenza delle pi\u00f9 antiche stanze da bagno della storia, la particolare conformazione dell'intero complesso, il percorso interno obbligato e la forma ottagonale.\nA causa della sua forma ottagonale, con altrettanti ottagoni posti in corrispondenza dei vertici della pianta centrale, \u00e8 possibile supporre che l'edificio fosse costruito per richiamare la forma di una corona; ci\u00f2 spiegherebbe la funzione di Castel del Monte, ovvero un'ulteriore affermazione del potere imperiale, un monumento. L'edificio \u00e8 nato univoco nel suo complesso nel XIII secolo, ci\u00f2 non di meno non si possono non intravedere alcuni aggiornamenti quattrocenteschi ad opera probabilmente di Francesco Del Balzo in occasione della visita di Ferrante II d'Aragona.La costruzione \u00e8 stata spesso oggetto di interpretazioni \"esoteriche\", in libri e trasmissioni televisive di divulgazione, criticate dal medievalista Licinio, che considera molte di queste elecubrazioni fanta-esoteriche fuori luogo .\nMotivi simbolici.\nL'edificio, oltre a essere un esempio di costruzione precisa, \u00e8 carico di simbolismi che hanno appassionato numerosi studiosi. L'ottagono irregolare su cui \u00e8 basata la pianta del complesso e dei suoi elementi \u00e8 una forma geometrica simbolica: si tratta della figura intermedia tra il quadrato, simbolo della terra, e il cerchio, che rappresenta l'infinit\u00e0 del cielo; quindi segnerebbe il passaggio dell'uno all'altro. La scelta dell'ottagono potrebbe derivare, secondo alcuni, dalla Cupola della Roccia a Gerusalemme, che Federico II aveva visto durante la sesta crociata, o dalla Cappella Palatina di Aquisgrana.\nL'intera costruzione sarebbe intrisa di forti simboli astrologici e la sua posizione sarebbe stata studiata in modo che nei giorni di solstizio ed equinozio le ombre gettate dalle pareti abbiano una particolare direzione. A mezzogiorno dell'equinozio di autunno, ad esempio, le ombre delle mura raggiungerebbero perfettamente la lunghezza del cortile interno, ed esattamente un mese dopo coprono anche l'intera lunghezza delle stanze. Due volte l'anno (l'8 aprile e l'8 ottobre, ed ottobre in quel tempo era considerato l'ottavo mese dell'anno), inoltre, un raggio di sole entrerebbe dalla finestra nella parete sudorientale e, attraversando la finestra che si rivolge al cortile interno, illuminerebbe una porzione di muro dove prima era scolpito un bassorilievo.\nSulle due colonne che fiancheggiano il portale di ingresso sono accovacciati due leoni, quello di destra che guarda verso sinistra e viceversa, rivolti verso i punti dell'orizzonte in cui il sole sorge nei due solstizi d'estate e d'inverno.\nAlle cinque cisterne d'acqua presenti sotto le torri, si collegherebbero idealmente cinque camini all'interno. Alcuni hanno posto in relazione questa presenza con le parole del Vangelo secondo Luca: \u00abOggi io vi battezzo con l'acqua, ma verr\u00e0 chi vi battezzer\u00e0 col fuoco\u00bb, accreditando cos\u00ec l'ipotesi che la costruzione fosse adibita ad una sorta di tempio. \u00c8 stato poi notato come l'edificio, visto da lontano, appaia molto simile ad una corona e, in particolare, quella con cui fu incoronato Federico II stesso (anch'essa ottagonale). Volendo idealmente tagliare il portale di ingresso all'edificio con una linea verticale passante per il suo asse, sarebbe possibile vedere una grande \"F\", iniziale del sovrano che la volle e che forse lasci\u00f2 cos\u00ec la sua impronta e la sua firma. La disposizione delle scale, inoltre, sarebbe stata studiata affinch\u00e9 chiunque esca non possa mai dare le spalle all'edificio o all'iniziale dell'uomo che lo fece costruire.\nIl numero otto ricorre in vari elementi di questa costruzione: la forma ottagonale della costruzione, del cortile interno e delle otto torri ai vertici, le otto stanze interne, la vasca interna che doveva essere ottagonale, otto fiori quadrifogli sulla cornice sinistra sul portale di ingresso, altri otto sulla cornice inferiore, otto foglie sui capitelli delle colonne nelle stanze, otto foglie sulla chiave di volta, otto foglie di vite sulla chiave di volta della prima sala del piano terra, otto foglie di girasole sulla chiave di volta di un'altra sala, otto foglie ed otto petali su quella della quinta sala, otto foglie di acanto sulla chiave di volta dell'ottava sala, otto foglie di fico sulla chiave di volta dell'ottava sala al piano superiore.\nL'unica trifora della costruzione \u00e8 rivolta verso la citt\u00e0 di Andria. L'ubicazione dell'edificio sarebbe stata determinata da motivi astronomici: alla latitudine in cui sorge Castel del Monte (N 41\u00b0 e 5'), nei giorni equinoziali il sole, un'ora prima di mezzogiorno, ha rispetto alla linea meridiana un'apertura angolare di 22\u00b0 e 30'. Uguale apertura ha ovviamente un'ora dopo. Sommando questi due valori si ottiene un angolo di 45 gradi che, aperto al centro della circonferenza, sottende una corda: il lato di un ottagono regolare inscritto nella circonferenza stessa.\nUtilizzo dell'immagine di Castel del Monte.\nIl 2 maggio 1977 \u00e8 stato emesso un francobollo da 200 lire che ne riporta una veduta prospettica. Il 22 settembre 1980 ne \u00e8 stato emesso un altro per la serie ordinaria del valore di 20 lire. Nel 1998 la sagoma di Castel del Monte viene scelta per la moneta metallica da 1 centesimo di euro coniata nello stato italiano.\nLa forma ricorrente dell'ottagono nella pianta del castello \u00e8 presente nella bandiera della Regione Puglia, nello stemma del Politecnico di Bari e in numerosi altri loghi di entit\u00e0 della regione, tra i quali quello di BancApulia. La struttura della biblioteca del convento in cui \u00e8 ambientato il film \"Il nome della rosa\" del 1986 di Jean-Jacques Annaud \u00e8 chiaramente ispirata a Castel del Monte.\nNel gioco online \"Forge of Empires\" Castel del Monte \u00e8 un grande edificio del basso medioevo. Fornisce ai giocatori punti forge e bonus d'attacco. Nel film \"Il racconto dei racconti - Tale of Tales\" del 2015, le scene ambientate nella immaginaria reggia di Altomonte sono state girate a Castel del Monte. Nel 2016, il Castel del Monte \u00e8 stato usato come location per il film \"Wonder Woman\", usandolo per ricreare la fortezza sull'isola di Themyscira."}
{"id": "2285220", "revid": "767487", "url": "https://it.wikipedia.org/wiki?curid=2285220", "title": "The Butterflies of Love", "text": "The Butterflies of Love , nati negli anni 90 come \"Silver Bug\" sono un gruppo musicale pop statunitense originali di New Haven, nel Connecticut."}
{"id": "2285224", "revid": "15756", "url": "https://it.wikipedia.org/wiki?curid=2285224", "title": "Gianserio Strafella", "text": "Secondo le cronache di Girolamo Marciano fu un \"pittore nobilissimo, discepolo di Michelangelo, il quale non solamente si pu\u00f2 eguagliare al suo maestro e a Raffello da Urbino, ma agli antichi Apelle e Z\u00e8usi\". Al di l\u00e0 del giudizio personale del critico, Strafella apprese dalle opere di Michelangelo l'uso della prospettiva per raffigurare al meglio la realt\u00e0, tecnica che mette pienamente a frutto nei suoi dipinti. Il critico d'arte Cosimo De Giorgi nel 1882 lo definisce come \"uno dei pochi pittori veramente esimi di Terra d'Otranto\".\nLe prime influenze subite dallo Strafella sono quelle degli ambienti romani, soprattutto Pietro Negroni e Taddeo Zuccari, prima di subire il fascino del manierismo napoletano di Andrea Sabatini e Pedro Rovial.\nProprio a Napoli affresc\u00f2 la cappella Di Somma nella chiesa di San Giovanni a Carbonara. Nella Basilica della Madonna della Neve a Copertino sono invece conservati cinque dipinti, una Deposizione e le effigie di San Pietro, San Paolo, San Zaccaria e San Gerolamo. Queste tavole, risalenti al 1554 probabilmente erano parti di un unico polittico di cui non abbiamo pi\u00f9 la figura centrale. Sempre in questa chiesa si possono ammirare un \"Coept flere\" e una \"Deposizione\" del 1570.\nSempre nel suo paese natale gli fu commissionata anche l'affrescatura del soffitto della Cappella San Marco, parte del complesso del Castello di Copertino; qui sono raffigurate scene bibliche, mentre alle pareti sono esposte altre sue opere con effigie di santi.\nL'attivit\u00e0 manierista di Strafella \u00e8 rintracciabile anche nel vicino capoluogo di Lecce. Nella Basilica di Santa Croce \u00e8 custodito un olio su tavola intitolato \"Trinit\u00e0\", probabilmente uno dei suoi primi lavori, in quanto datato come precedente al 1548. Nella chiesa di San Francesco di Paola invece si trova invece \"La Vergine col bambino e i santi Michele e Caterina d'Alessandria\", dipinta su tavola nel 1564. Infine, a Palazzo Adorno, dei restauri hanno permesso la scoperta, all'interno di una nicchia, di dipinti a carattere religioso, che, interpretandone lo stile manierista, sono stati attribuiti proprio allo Strafella.\nQuesti d'altra parte lasci\u00f2 una traccia artistica in molti dei principali centri dell'epoca. Nella Chiesa della Beata Vergine Maria del Carmelo di Nard\u00f2 si trova una sua \"Piet\u00e0\", datata come posteriore al 1562; un dipinto con il medesimo tema \u00e8 custodito nella chiesa parrocchiale di Castro.\nNell'episcopio di Gallipoli \u00e8 poi conservata una sua \"Madonna in Gloria\", qui traslata dalla chiesetta di Santa Maria di Costantinopoli. Infine, la Chiesa Matrice di San Nicola a Cocumola contiene una \"Assunzione\", sempre opera di Strafella."}
{"id": "2285228", "revid": "180559", "url": "https://it.wikipedia.org/wiki?curid=2285228", "title": "Paperino e la pioggia d'oro", "text": "Paperino e la pioggia d'oro (\"A Financial Fable\", nota anche come \"The Cyclone Money Crib\") \u00e8 una storia a fumetti della Disney sceneggiata e disegnata dal cartoonist Carl Barks, pubblicata per la prima volta sull'albo statunitense \"Walt Disney's Comics and Stories\" N.126 del marzo 1951.\nIntervistato nel 1994, Barks dichiar\u00f2 che questa era la sua storia preferita in assoluto.\nTrama.\nPaperino e i nipotini lavorano nella fattoria di zio Paperone. Ma Paperino non ha alcuna voglia di faticare, e cos\u00ec si aggrega a Gastone nella ricerca di soldi e fortuna. \nStoria editoriale.\nLa storia, dopo il suo esordio negli USA nel 1951, \u00e8 stata pubblicata tradotta in varie parti del mondo. In Italia \u00e8 comparsa per la prima volta su \"Topolino\" n. 29 del 1951."}
{"id": "2285231", "revid": "599013", "url": "https://it.wikipedia.org/wiki?curid=2285231", "title": "M\u00edlton Cruz", "text": "Carriera.\nClub.\nDopo un inizio importante con il San Paolo con 14 gol in 15 partite, gioc\u00f2 per l'Internacional, con il quale vinse il Campionato Ga\u00facho; si \u00e8 ritirato nel 1993.\nNazionale.\nCon la Nazionale di calcio del Brasile ha giocato durante ."}
{"id": "2285233", "revid": "287204", "url": "https://it.wikipedia.org/wiki?curid=2285233", "title": "Milton Cruz", "text": ""}
{"id": "2285235", "revid": "1543377", "url": "https://it.wikipedia.org/wiki?curid=2285235", "title": "Municipalit\u00e0 locale di Amahlathi", "text": "Amahlathi \u00e8 una municipalit\u00e0 locale (in inglese Amahlathi Local Municipality) appartenente alla municipalit\u00e0 distrettuale di Amatole della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 138.648 abitanti.\nLa sede amministrativa e legislativa \u00e8 la citt\u00e0 di Stutterheim e il suo territorio si estende su una superficie di ed \u00e8 suddiviso in 20 circoscrizioni elettorali (\"wards\"). Il suo codice di distretto \u00e8 EC124.\nGeografia fisica.\nConfini.\nLa municipalit\u00e0 locale di Amahlathi confina a nord con quelle di Lukhanji e Intsika Yethu (Chris Hani), a est con quelle di Mnquma e Great Kei, a sud con quella di Buffalo City e a sud e a ovest con quella di Nkonkobe."}
{"id": "2285236", "revid": "210936", "url": "https://it.wikipedia.org/wiki?curid=2285236", "title": "Linea universo", "text": ""}
{"id": "2285238", "revid": "767487", "url": "https://it.wikipedia.org/wiki?curid=2285238", "title": "Lil' Cease", "text": "Lega il proprio nome a quello di The Notorious B.I.G. e ai Junior M.A.F.I.A., gruppo popolare nel gangsta di met\u00e0 anni novanta. Il 9 marzo 1997 se ne sta andando da una festa a Los Angeles assieme a Notorious B.I.G. quando la loro auto subisce un drive-by che costa la vita a Christopher Wallace.\nBiografia.\nCresce nel quartiere Bedford-Stuyvesant a Brooklyn, diventando il giovane pupillo di Notorious BIG: il rapper lo fa firmare con la sua etichetta, quindi fonda e porta al successo i Junior M.A.F.I.A. (Junior Masters at Finding Intelligent Attitudes) di cui Lil' Cease fa parte assieme a Nino Brown, Chico, the Snakes, MC Klepto e Lil' Kim.\nIl primo lavoro dell'artista \u00e8 \"Conspiracy\", album realizzato nel 1995 con il gruppo Junior M.A.F.I.A., in cui erano presenti, tra gli altri, Lil' Kim e The Notorious B.I.G. La sera del 9 marzo 1997, a Los Angeles, si trova sulla stessa auto di The Notorious B.I.G., che viene assassinato in una sparatoria. Successivamente collabora all'album \"Hard Core\" di Lil' Kim, a \"Release Some Tension\" delle SWV e a \"Harlem World\" di Ma$e. Nel 1999 pubblica il suo primo album solista, \"The Wonderful World of Cease A Leo\", che si classifica al 26\u00ba posto nella Billboard 200 e al 3\u00ba posto nella Top R&amp;B/Hip-Hop Albums. Nel 2005 assieme a Banger e Mc Klepto riforma il gruppo Junior M.A.F.I.A., che si era sciolto successivamente all'omicidio di The Notorious B.I.G.. Il trio pubblica l'album Riot Musik."}
{"id": "2285239", "revid": "184925", "url": "https://it.wikipedia.org/wiki?curid=2285239", "title": "Lil Cease", "text": ""}
{"id": "2285240", "revid": "184925", "url": "https://it.wikipedia.org/wiki?curid=2285240", "title": "Lil' Caesar", "text": ""}
{"id": "2285241", "revid": "184925", "url": "https://it.wikipedia.org/wiki?curid=2285241", "title": "Lil Caesar", "text": ""}
{"id": "2285243", "revid": "184925", "url": "https://it.wikipedia.org/wiki?curid=2285243", "title": "James Lloyd Jr.", "text": ""}
{"id": "2285248", "revid": "767487", "url": "https://it.wikipedia.org/wiki?curid=2285248", "title": "Melechesh", "text": "I Melechesh sono un gruppo musicale israeliano oriental/black metal originario di Betlemme e Gerusalemme, dal 1998 tutti i membri del gruppo vivono ad Amsterdam.\nStoria del gruppo.\nIl progetto nacque nel 1993 come one-man-band di Melechesh Ashmedi, che negli anni seguenti reclut\u00f2 il chitarrista Moloch e il batterista Lord Curse, diventando un gruppo musicale vero e proprio. \nIl nucleo del gruppo \u00e8 originario di Gerusalemme ma \u00e8 stanziato nei Paesi Bassi.\nI loro testi ed in parte il loro sound si ispirano alla mitologia sumera e, pi\u00f9 in generale, della mitologia mesopotamica.\nHanno partecipato al tributo ai Celtic Frost \"Celtic Frost Tribute - Order of the Tyrants\" (per la Black Lotus Records) nel 2003, con la cover \"Babylon Fell\".\nNome.\nIl nome Melechesh \u00e8 formato da due parole ebraiche, \u05de\u05dc\u05da (\"melech\", in italiano: re) e \u05d0\u05e9 (esh, in italiano: fuoco), pi\u00f9 il suffisso \"ch\"."}
{"id": "2285252", "revid": "1543377", "url": "https://it.wikipedia.org/wiki?curid=2285252", "title": "Cladonia botrytes", "text": "Cladonia botrytes (K.G. Hagen) Willd. (1787), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal greco , botryot\u00f2s, che significa \"ornato di grappoli\", per la forma a grappoli che assumono gli apoteci.\nCaratteristiche fisiche.\nIn un primo tempo gli apoteci di colore giallo avevano fatto ascrivere questa specie alla sezione Ochroleucae; recenti risistemazioni tassonomiche la attribuiscono oggi alla sezione Cocciferae. I podezi sono di forma cilindrica, privi di soredio, con il cortex di consistenza granulosa e sviluppano sempre gli apoteci.\nIl fotobionte \u00e8 principalmente un'alga verde delle Trentepohlia.\nHabitat.\nPreferisce climi che vanno dal circumpolare al montano di tipo boreale. Ritrovato su legni marcescenti e soprattutto sulla parte orizzontale di ceppaie di tronchi e degli stessi tronchi crollati al suolo, principalmente di conifere. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 varia da igrofitico a mesofitico.\nLocalit\u00e0 di ritrovamento.\nLa specie \u00e8 stata reperita nelle seguenti localit\u00e0:\nCanada (Manitoba, Ontario, Terranova, Labrador, Qu\u00e9bec (provincia), Alberta, Saskatchewan, Yukon, Columbia Britannica, Nuovo Brunswick); USA (Colorado, Minnesota, Alaska, Wisconsin, New York (stato), Maine, Michigan, Nebraska); Germania (Schleswig-Holstein, Sassonia-Anhalt, Baden-W\u00fcrttemberg, Essen, Renania-Palatinato, Sassonia, Meclemburgo, Brandeburgo, Baviera); Russia (Oblast di Tomsk); Cina (Fujian, Heilongjiang); Austria (Steiermark); Danimarca, Estonia, Finlandia, Gran Bretagna, India, Lituania, Lussemburgo, Mongolia, Norvegia, Polonia, Repubblica Ceca, Romania, Spagna, Svezia, Ungheria.\nIn Italia \u00e8 presente, ma estremamente rara, in tutto il Trentino-Alto Adige, nella Lombardia settentrionale, in poche localit\u00e0 del Veneto ai confini col Trentino, nelle zone alpine friulane e in poche localit\u00e0 della Sardegna centrale e orientale.\nTassonomia.\nFino al 2001 questa specie era inserita nella sezione Ochroleucae, in seguito la maggior parte dei lichenologi l'ha attribuita alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2285258", "revid": "1305772", "url": "https://it.wikipedia.org/wiki?curid=2285258", "title": "Chiesa matrice di San Nicola", "text": "Chiesa matrice di San Nicola"}
{"id": "2285259", "revid": "287204", "url": "https://it.wikipedia.org/wiki?curid=2285259", "title": "Zinka Milanov", "text": "Biografia.\nAllieva della celebre cantante croata Milka Trnina e di Marija Kostren\u010di\u0107 a Zagabria, studi\u00f2 anche a Milano e Vienna e si perfezion\u00f2 a Praga con il tenore fiorentino Fernando Carpi, esordendo come Leonora ne \"Il trovatore\" a Lubiana nel 1927.\nFu primo soprano dell'Opera di Zagabria dal 1928 al 1935, interpretando tutti i principali ruoli di soprano lirico e drammatico in pi\u00f9 di trecento rappresentazioni, tutte in lingua croata. S'impose a livello internazionale nel 1937, grazie all'interpretazione di Aida alla Staatsoper di Vienna e della \"Messa di requiem\" di Verdi, diretta da Arturo Toscanini, al Festival di Salisburgo.\nSempre nel 1937 esord\u00ec ne \"Il trovatore\" al Metropolitan di New York, assumendo il nome d'arte Milanov, che era il cognome del secondo marito. Il Metropolitan fu il teatro dove svolse gran parte della carriera e che la vide protagonista in ben 450 recite, tra le altre di opere come \"Aida\", \"La Gioconda\", \"La fanciulla del West\", \"Don Giovanni\", \"Norma\", \"La forza del destino\", \"Cavalleria rusticana\", \"Un ballo in maschera\", oltre a numerosi concerti.\nNegli Stati Uniti fu presente anche a Chicago e San Francisco ed estese la propria fama apparendo inoltre al Teatro Col\u00f3n di Buenos Aires, alla Scala di Milano (\"Tosca\" nel 1950), al Covent Garden (\"Tosca\" e \"Il trovatore\" nel 1956-57) e in diversi altri importanti teatri in tutto il mondo.\nSi ritir\u00f2 dall'attivit\u00e0 nel 1966. \u00c8 sepolta nel cimitero Mirogoi di Zagabria."}
{"id": "2285278", "revid": "124123", "url": "https://it.wikipedia.org/wiki?curid=2285278", "title": "Domingo Ort\u00edz de Rosas", "text": "Governatore del Cile.\nOrtiz de Rosas fu governatore tra il 1746 ed il 1755, durante i quali trasfer\u00ec Concepci\u00f3n dalla sua vecchia posizione (l'attuale Penco) a quella nuova. Inoltre fond\u00f2 molte citt\u00e0 quali:\nTra gli altri importanti atti della sua amministrazione c'\u00e8 la creazione, l'11 marzo 1747, della prima universit\u00e0 del Cile coloniale: la Reale Universit\u00e0 di San Felipe (\"Real Universidad de San Felipe\"), di cui il primo rettore fu Tom\u00e1s de Az\u00faa e Iturgoyen. Questa universit\u00e0 si sarebbe poi evoluta nell'attuale Universit\u00e0 del Cile. Istitu\u00ec anche la colonia penale sulle isole Juan Fern\u00e1ndez."}
{"id": "2285279", "revid": "88740", "url": "https://it.wikipedia.org/wiki?curid=2285279", "title": "Stadio da Luz (1954)", "text": "Lo Stadio da Luz () \u00e8 stato uno stadio di calcio di Lisbona, in Portogallo, costruito nel 1954, demolito nel 2003 e sostituito dall'omonimo impianto pi\u00f9 moderno.\n\u00c8 stato lo stadio del Benfica e, fino al 1956, dello Sporting Lisbona. A livello internazionale ha ospitato la finale della Coppa delle Coppe 1991-1992."}
{"id": "2285288", "revid": "125041277", "url": "https://it.wikipedia.org/wiki?curid=2285288", "title": "Tiscali Mobile", "text": "Tiscali Mobile \u00e8 l'operatore di telefonia mobile virtuale di tipo ESP MVNO italiano di propriet\u00e0 di Tiscali Italia S.p.a. Il suo lancio sul mercato \u00e8 avvenuto il 25 marzo 2009. Il servizio si appoggia alla rete di TIM e utilizza il prefisso 370-1.\nL'offerta Tiscali Mobile \u00e8 disponibile in versione prepagata e postpagata, per clienti privati o business ed \u00e8 sottoscrivibile sia sul sito dell'operatore sia presso i punti vendita Tiscali presenti sul territorio nazionale.\nNel mese di dicembre 2019 viene gradualmente attivato il 4G su rete TIM.\nClienti.\nAl 31 dicembre 2020, Tiscali Mobile registrava circa 256.200 clienti."}
{"id": "2285289", "revid": "6923", "url": "https://it.wikipedia.org/wiki?curid=2285289", "title": "Mercedes-Benz W221", "text": "W221 \u00e8 la sigla di un'autovettura di lusso prodotta dal 2005 al 2013 dalla Mercedes-Benz e che rappresenta la fascia di gamma denominata Classe S dalla Casa tedesca.\nProfilo e storia.\nDebutto.\nLe prime immagini della vettura che avrebbe sostituito la W220 cominciarono ad essere diffuse nel 2003: in realt\u00e0 si trattava di ricostruzioni virtuali, che per molti versi erano ancora non molto vicine alla vettura definitiva, ma che per altri versi avrebbero potuto essere verosimili. Alcune di queste ricostruzioni, infatti, mostravano una parentela stilistica con alcune concept-cars presentate poco tempo prima, in particolare nel frontale, che ricordava quello della , a sua volta antesignana della successiva Classe R.\nIl debutto della vettura definitiva si ebbe al Salone di Francoforte del settembre 2005, sia in versione a passo normale, sia in versione \"Lunga\", quest'ultima contraddistinta dalla sigla di progetto V221. I livelli di allestimento erano due: \"Elegance\" ed \"Avantgarde\".\nDesign ed interni.\nIn generale, la linea della nuova ammiraglia Mercedes-Benz \u00e8 pi\u00f9 ostentatrice rispetto a quella morbida e sobria della precedente Classe S, la W220. Se quest'ultima appariva fin troppo sinuosa a scapito dell'imponenza d'immagine che un'autovettura di tale segmento \u00e8 solita esibire, la nuova W221 \u00e8 caratterizzata da un insieme di linee tese e curvilinee, il quale, unito all'aumento delle dimensioni esterne, ha dato vita ad una vettura piuttosto imponente nell'aspetto, ma non nello stesso modo in cui lo era a suo tempo la W140, facendo anche apparire pi\u00f9 dinamica la vettura.\nIl frontale \u00e8 caratterizzato dall'ampia calandra tipica delle automobili Mercedes, ai cui lati si trovano gruppi ottici di grandi dimensioni e dal disegno spigoloso esternamente e curvilineo nella zona interna. La fiancata presenta dei passaruota molto pronunciati che le conferiscono un aspetto pi\u00f9 sportivo al contrario delle precedenti generazioni di Classe S. Inoltre, dalla vista laterale si nota l'andamento arcuato del padiglione che rende pi\u00f9 filante la vista d'insieme, mentre la linea di cintura della vettura \u00e8 percorsa longitudinalmente da una massiccia nervatura. La coda \u00e8 caratterizzata da gruppi ottici di forma trapezoidale divisi orizzontalmente in tre parti, mentre lo sportello del vano bagagli \u00e8 pi\u00f9 interno rispetto alla linea costituita dal paraurti posteriore. Nel complesso, la coda sembra essere la parte pi\u00f9 snella dell'intero corpo vettura.\nL'abitacolo della W221 presenta un nuovo disegno, ed accanto a soluzioni classiche come gli inserti in legno presenta alcune novit\u00e0, come l'impostazione della plancia che ora non \u00e8 pi\u00f9 disseminata di pulsanti e comandi, ma \u00e8 pi\u00f9 lineare e di pi\u00f9 facile lettura: la maggior parte dei comandi si trova ora concentrata in un dispositivo situato sul tunnel centrale, che viene denominato \"Comand Controller\" dalla casa costruttrice, ma che di fatto ricorda molto da vicino il dispositivo \"iDrive\" gi\u00e0 introdotto pochi anni prima dalla BMW. \u00c8 presente un nuovo display multifunzione, per la prima volta incorniciato dalla stessa palpebra che racchiude il cruscotto il quale presenta una strumentazione completa e di facile lettura. L'abitacolo \u00e8 inoltre caratterizzato da alcuni inserti di alluminio.\nDotazione di serie su tutte le versioni.\nIndipendentemente dal livello di allestimento, sono disponibili di serie: interni in pelle, portaoggetti refrigerati, braccioli anteriori e posteriori ribaltabili e con portaoggetti, cerchi in lega, chiusure centralizzate con radiocomando, chiusura per bambini con sbloccaggio temporaneo, chiusura servoassistita delle portiere e del cofano, fari attivi Bi-Xeno con movimento automatico in curva, freno di stazionamento elettrico, volante multifunzione regolabile elettricamente con memorie, sedili anteriori in pelle a regolazione elettrica in altezza, lunghezza e lombare con memorie, specchietti esterni elettrici, termici, abbattibili elettricamente e con memoria, luci interne temporizzate, riparazione pneumatici con pompa elettrica, luci stop adattive, navigatore satellitare con DVD, Hard Disk, slot PCMCIA e mp3, rifiniture interne in radica, segnalatore abbassamento pressione pneumatici, sensori per attivazione automatica di luci e tergicristalli con regolatore di sensibilit\u00e0, servosterzo parametrico in funzione della velocit\u00e0, cruise control, vano portaocchiali, luci di cortesia negli specchietti ant. e posteriori, vetri stratificati atermici, IR-Riflettenti e antirumore.\nPer quanto riguarda la sicurezza, la vettura \u00e8 dotata di un sistema che la casa denomina \"PRE-SAFE\", presentato nel 2002, con l'obiettivo di sfruttare i secondi preziosi che precedono un incidente. L'auto \u00e8 dotata di 8 airbag che riescono a ricoprire anche le superfici vetrate. Tra gli altri dispositivi dedicati alla sicurezza su strada vanno inoltre segnalati: il sensore degli angoli ciechi (\"BSA\"), il sistema di visione notturna, il sistema di gestione automatica della distanza di sicurezza ed il sistema di assistenza al parcheggio. Le versioni a passo lungo hanno ulteriormente di serie: sedili posteriori regolabili elettricamente, sedili anteriori e posteriori riscaldati, tendina parasole al lunotto, tetto apribile elettrico.\nDisponibili come optional: poggiatesta attivi NECK-PRO, sedili Multicontour adattivi al corpo, Sound System Surround Harman Kardon Logic 7 DTS, Dolby Digital 5.1, 14 altoparlanti, 600\u00a0W caricatore per 6 DVD, tetto panoramico, tendine laterali, luci soffuse interne per tutto l'abitacolo, televisione anteriore e posteriore, frigorifero posteriore, volante pelle-legno riscaldabile e climatizzatore automatico quadrizona.\nStruttura e motorizzazioni.\nAccanto alla scocca a deformazione programmata, vengono adottate nuove soluzioni, come il cofano motore che si solleva automaticamente di poco in caso di urto con un pedone per limitare i danni a quest'ultimo. Inoltre, lo spazio tra cofano e motore \u00e8 stato aumentato per garantire maggior sicurezza in seguito ad un impatto.\nLe soluzioni previste per il comparto sospensioni confermano la presenza del sistema pneumatico AIRMATIC, gi\u00e0 introdotto nella generazione precedente, ed in cui la taratura (a scelta tra modalit\u00e0 Comfort e modalit\u00e0 Sport) \u00e8 selezionabile mediante un pulsante anzich\u00e9 essere a gestione completamente automatica. L'avantreno \u00e8 a quadrilateri sovrapposti, mentre il retrotreno \u00e8 di tipo multilink. \u00c8 presente inoltre anche il sistema \"ABC\" (\"Active Body Control)\" per la gestione dell'altezza da terra del corpo vettura.\nL'impianto frenante, provvisto di ABS e \"BAS Plus\" si avvale di dischi autoventilanti su entrambi gli assi, mentre lo sterzo conferma la soluzione a cremagliera al posto di quella pi\u00f9 raffinata a circolazione di sfere, oramai abbandonata dalla Casa tedesca.\nAl suo debutto, la \"W221\" era prevista in sole due motorizzazioni, entrambe a benzina:\nEntrambe le motorizzazioni sono equipaggiate dal cambio automatico-sequenziale \"7G-Tronic\" a 7 rapporti ed \u00e8 presente anche il controllo di trazione \"4ETS\".\nEvoluzione.\nLa gamma, ristretta al momento del debutto del modello, venne ampliata nel 2006 con la comparsa di altre motorizzazioni. Nel corso di quell'anno, infatti, vennero introdotti i seguenti modelli:\nInoltre, sempre nel 2006, quasi tutta la gamma (tranne le AMG, la \"S320\" e la \"S420 CDI\") sono disponibili anche con trazione integrale \"4-Matic\", mentre per alcuni mercati asiatici tra cui la Cina e la Malaysia (ritenuti giustamente strategici per il mercato della W221) \u00e8 stata introdotta la S300, spinta da un V6 di 3 litri in grado di erogare 231\u00a0CV di potenza massima.\nNel 2007 la trazione integrale \"4-Matic\" venne estesa anche alla \"S350\" e la \"S63 AMG\" viene importata anche nel nostro Paese. Nel 2008 la \"S320 CDI\" venne sostituita dalla S320 CDI BlueEFFICIENCY, equipaggiata con alcuni dispositivi atti alla riduzione di consumi ed emissioni nocive. Ci\u00f2, per\u00f2, avvenne solo in alcuni mercati, tra cui quello tedesco, mentre in altri mercati, come per esempio quello italiano, il modello continu\u00f2 ad essere commercializzato semplicemente come \"S320 CDI\". Nello stesso anno, al Salone di Parigi, Mercedes-Benz presenta la S400 Hybrid: il suo propulsore da 3.5 litri era direttamente derivato dal V6 di pari cilindrata montato sulla \"S350\", ed era accoppiato ad un motore elettrico da 20 CV. L'alimentazione di tale motore sfrutta una batteria agli ioni di litio. In questo modo \u00e8 possibile ridurre consumi ed emissioni. Tale modello verr\u00e0 lanciato per\u00f2 solo a partire dal 2009, in occasione del restyling del modello.\nRestyling.\nIl restyling della \"W221\", oltre ad essere l'occasione per il lancio della versione ibrida, \u00e8 anche motivo di ulteriori aggiornamenti per l'ammiraglia tedesca. Esternamente, le modifiche pi\u00f9 evidenti comprendono: modificati nella forma i due paraurti con l'introduzione di prese d'aria e luci diurne a led su quello anteriore, ridisegnati i fari anteriori e posteriori, nuovi specchietti retrovisori esterni adattati allo styling introdotto nello stesso anno con la nuova generazione della Classe E, nuovi terminali di scarico trapezoidali e finto diffusore d'aria posteriore. Nell'abitacolo, gli aggiornamenti sono meno vistosi, ed includono un nuovo volante multifunzione e la possibilit\u00e0 di scegliere fra tre diversi tipi di inserti in legno e tre diversi tipi di luci interne soffuse. Dal punto di vista tecnico, invece, sono stati ottimizzati alcuni dispositivi di sicurezza, come il Pre-SAFE ed il visore notturno ad infrarossi. Viene inoltre montato l'Active Body Control, un sistema di correzione automatica dell'assetto e della stabilit\u00e0, gi\u00e0 presente in altri precedenti modelli della Casa tedesca, e che in questo caso \u00e8 stato aggiornato per contrastare anche i colpi di vento laterale. Per quanto riguarda la gamma, l'unica novit\u00e0 \u00e8 stata la \"S400 Hybrid\", mentre per il resto cambiano solo alcune denominazioni: la \"S420 CDI\" diventa S450 CDI, mentre la \"S320 CDI BlueEFFICIENCY\" diventa S350 CDI BlueEFFICIENCY. In entrambi i casi, per\u00f2, non vi sono state novit\u00e0 tecniche di rilievo.\nLa produzione post-restyling continua, proponendo delle novit\u00e0 anche nel 2010: la \"S450 CDI\" scompare dal listino, mentre la \"S350 CDI BlueEFFICIENCY\" viene sostituita dalla S350 BlueTEC, che porta all'esordio nella gamma \"W221\" la tecnologia BlueTEC, che secondo la Casa \u00e8 in grado di abbattere dell'80% l'emissione di ossidi d'azoto e di rendere la vettura gi\u00e0 compatibile con le normative Euro 6, la cui entrata in vigore \u00e8 prevista per il 2014. Il segreto di tale tecnologia sta in un liquido denominato \"AdBlue\", posto in un serbatoio da 25 litri e che viene iniettato poco per volta a valle del collettore di scarico, poco prima che il flusso entri nel catalizzatore. Tale liquido, a base di urea, all'interno del catalizzatore si trasforma in ammoniaca, la quale si combina con gli ossidi di azoto e li trasforma in azoto e acqua. La \"S350 BlueTEC\" \u00e8 motorizzata con un 3 litri turbodiesel common rail da 258 CV, caratterizzata da un'elevata coppia motrice, il cui valore massimo di 620 Nm viene raggiunto gi\u00e0 a 1600 giri/min. Un altro aggiornamento riguarda l'uscita di produzione della \"S450 CDI\": la \"S350 BlueTEC\" diventa quindi il top di gamma tra le versioni a gasolio. Alla fine dello stesso anno le due versioni AMG vengono aggiornate con l'introduzione di due nuovi motori: la \"S63 AMG\" \u00e8 motorizzata dal nuovo motore M157 biturbo da 5.5 litri, della potenza di 544\u00a0CV (disponibile a richiesta anche con pacchetto \"Performance\" da 571 CV). La \"S65 AMG\" riceve invece un aggiornamento al motore 6 litri biturbo la cui potenza passa da 612 a 630 CV.\nAll'inizio del 2011 si ha l'introduzione della S250 CDI; per la prima volta una \"Classe S\" viene equipaggiata con un motore a 4 cilindri, in questo caso il 2.1 litri gi\u00e0 montato su molti modelli di fascia media e medio-alta, con sovralimentazione bi-stadio e potenza di 204 CV. Poco tempo dopo, la \"S500\" viene sostituita dalla S500 BlueEFFICIENCY, equipaggiata dal nuovo V8 biturbo da 4.7 litri, con potenza di 435 CV. Nello stesso periodo, la \"S350\" viene sostituita dalla S350 BlueEFFICIENCY, mossa da un altro nuovo propulsore, il V6 da 3.5 litri con potenza di 306\u00a0CV ed alimentazione ad iniezione diretta.\nPer festeggiare i 125 anni dei marchi Daimler e Benz (ricorrenza pi\u00f9 impropriamente nota come \"i 125 anni della Mercedes-Benz\"), la W221 \u00e8 stata proposta nell'estate del 2011 anche in allestimento Grand Edition, caratterizzato esteriormente da appendici aerodinamiche e cerchi in lega stile AMG, una dotazione di serie molto ricca ed alcune modifiche tecniche tra cui i dischi freno maggiorati. L'allestimento Grand Edition \u00e8 previsto per le versioni \"S250 CDI\", \"S350 BlueTEC\", \"S350\" ed \"S500\".\nLa gamma \"W221\" si avvia a questo punto verso la fine della sua produzione: nel 2012 non si sono avute novit\u00e0 di sorta, mentre all'inizio del 2013 cessa la produzione, ma il modello rimane in listino giusto per smaltire le scorte giacenti. A partire dal mese di giugno diviene possibile ordinare la nuova generazione della \"Classe S\", ossia la serie W222.\nLa S400 Hybrid.\nSi tratta di una delle prime automobili a montare una batteria agli ioni di litio; batteria che va ad alimentare un motore elettrico a magnete permanente con corrente alternata trifase, in grado di erogare una potenza massima di 20\u00a0CV ed una coppia massima di 160 Nm. Tale motore \u00e8 accoppiato al motore 3.5 litri utilizzato sulla \"S350\" di normale produzione, salvo che per alcuni accorgimenti i quali comprendono una diversa fasatura della distribuzione e nuovi pistoni, con il risultato di far guadagnare 7\u00a0CV in pi\u00f9 al motore endotermico. Il motore elettrico funge anche da motorino di avviamento e anche da dispositivo Start/Stop automatico per le fermate ai semafori o in coda. Inoltre pu\u00f2 funzionare anche da alternatore in modo da poter convertire la forza frenante in energia elettrica da passare alla batteria in modo da ricaricarla. La \"S400 Hybrid\" riesce a percorrere in autostrada fino a 9.7\u00a0km/litro contro gli 8.3 della \"S350\" normalmente prodotta, consentendo quindi un'autonomia maggiore di 144\u00a0km. Commercializzata unicamente a trazione posteriore e con due varianti di passo.\nAltre versioni speciali.\nLa gamma \"W221\" comprende anche alcune versioni \"speciali\" vendute in un numero limitato di esemplari. Oltre alla \"S400 Hybrid\" vi \u00e8 la versione blindata, denominata S-Guard e commercializzata a partire dal 2009, oltre che sulla base della \"S600 Lunga\", anche sulla base della \"S450 CDI\" la quale per\u00f2 \u00e8 uscita di produzione nel 2010.\nQuesto modello, disponibile in due livelli di blindatura, era principalmente indirizzato verso personaggi pubblici come per esempio l'ex presidente tedesco Horst K\u00f6hler. La \"S600 Guard\" \u00e8 stata prodotta anche in versione \"Pullman\", caratterizzata da un passo di ben 4.32\u00a0m e da una lunghezza totale di 6,36 metri.\nRiepilogo caratteristiche e versioni.\nDi seguito vengono riepilogate le caratteristiche delle versioni previste per la gamma \"W221/V221\". I prezzi si riferiscono al momento del debutto nel mercato italiano ed al livello di allestimento \"Elegance\" (il meno costoso). I dati relativi a prestazioni e consumi sono quelli dichiarati dalla Casa.\nAltri dati tecnici.\nLunghezza versione a passo lungo: 5,290 metri,\nLarghezza versione a passo lungo: 1,872 metri (2.115 metri inclusi retrovisori),\nPasso versione a passo lungo: 3,165 metri,\nAltezza versione a passo lungo: 1,473 metri,\nSerbatoio carburante: 90 litri, con 11 litri di riserva, (14 litri per AMG),\nDiametro di sterzata: 11.8 metri, 12.2 metri per le versioni a passo lungo.\nVolume bagagliaio: 560 litri,"}
{"id": "2285291", "revid": "392652", "url": "https://it.wikipedia.org/wiki?curid=2285291", "title": "Circondario di Bivona", "text": "Il circondario di Bivona era uno dei tre circondari in cui era divisa la provincia italiana di Girgenti, in Sicilia. Esistito dal 1860 al 1927, comprendeva tredici comuni, raggruppati in cinque mandamenti, e ricalcava il territorio dell'omonimo e precedente distretto borbonico costituito nel 1812 nel Regno di Sicilia, quando in Sicilia venne abolita la feudalit\u00e0 grazie alla nuova Costituzione. Visse una fase di decadenza negli anni sessanta dell'Ottocento, gli anni del periodo postunitario, seguita da una parziale ricrescita nel decennio successivo; fu abolito nel 1927, anno in cui il capoluogo di provincia fu ribattezzato Agrigento.\nCapoluogo del circondario era il comune di Bivona, gi\u00e0 a capo del distretto grazie alla Costituzione siciliana del 1812, che ne valorizz\u00f2 le antiche origini, la favorevole posizione geografica nell'ambito della circoscrizione, i titoli ricevuti (Bivona fu la prima citt\u00e0 ducale di Sicilia) e la tradizione scolastica dovuta alla presenza di un antico collegio gesuitico.\nTerritorio.\nComuni e mandamenti.\nIl circondario di Bivona comprendeva il territorio di tredici comuni, suddivisi in cinque mandamenti:\nSuperficie e confini.\nL'intero circondario di Bivona ricopriva un'area di circa 864 km\u00b2, pari alla somma dei tredici territori comunali. La circoscrizione confinava a nord con i circondari di Corleone e Termini Imerese (in provincia di Palermo), a est con il circondario di Caltanissetta (nell'omonima provincia), a sud con il circondario di Girgenti e a ovest con quello di Sciacca (insieme con il circondario bivonese in provincia di Girgenti). Il circondario di Bivona era delimitato dal mar Mediterraneo (Canale di Sicilia) a sud, dal fiume Platani a est, dal fiume Verdura a ovest e dalla catena dei monti Sicani a nord.\nPopolazione.\nNel XIX secolo la popolazione del circondario di Bivona si aggirava intorno ai abitanti; secondo il censimento del 1921 (sei anni prima della soppressione), contava abitanti.\nStoria.\nGaribaldi in Sicilia.\nNella prima met\u00e0 del 1860, il distretto di Bivona fu teatro di numerose turbolenze dell'ordine pubblico (i tumulti pi\u00f9 gravi si verificarono a Santo Stefano di Bivona) e fu coinvolto in un acceso e duraturo dibattito causato da alcuni comuni che volevano modificare l'assetto amministrativo delle circoscrizioni territoriali e volevano sopprimere il distretto bivonese.\nLa crisi dell'ordine pubblico, pertanto, si venne a formare proprio nel periodo in cui Giuseppe Garibaldi sbarc\u00f2 in Sicilia per liberare l'Isola dal dominio borbonico. Per circa un mese, dal 15 maggio al 10 giugno, il distretto di Bivona rest\u00f2 nelle mani delle numerose bande armate, nate a causa dello \u00abstato di quasi completa dissoluzione di ogni ordine sociale\u00bb del circondario di Bivona, che compivano rapine e vendette, non senza spargimento di sangue.\nEcco una testimonianza di Onofrio Guggino, Comandante dei Militi del distretto di Bivona, esposta al Consigliere della Sicurezza Pubblica il 1\u00ba marzo 1861:\nIl 7 giugno 1860, per ridare equilibrio all'ordine pubblico, il barone Giuseppe Guggino (presidente del Comitato Provvisorio di Bivona e coordinatore degli altri comuni del distretto) invi\u00f2 una lettera a Garibaldi in cui sollecitava l'insediamento in Bivona del neogovernatore del distretto, Francesco Falsone di Palma di Montechiaro, che risolse parzialmente alcuni problemi che colpivano la circoscrizione. Il 26 agosto 1860 venne varato il decreto per il riordinamento amministrativo della Sicilia, per rendere la legislazione dell'isola analoga a quella del regno dei Savoia: con esclusione delle province, le antiche circoscrizioni territoriali cambiarono denominazione, mantenendo tuttavia inalterati i propri confini geografici. I distretti divennero circondari, i circondari borbonici (le ulteriori suddivisioni dei distretti) divennero mandamenti.\nI problemi del circondario bivonese.\nIl plebiscito per l'annessione della Sicilia al Regno d'Italia sotto la sovranit\u00e0 di Vittorio Emanuele II di Savoia, svoltosi il 21 e il 22 ottobre 1860, anche nel circondario di Bivona risult\u00f2 ampiamente a favore dell'unit\u00e0 nazionale; ciononostante, proprio nel circondario bivonese si cont\u00f2 la pi\u00f9 alta percentuale di voti contrari: su 667 voti contrari espressi in tutta l'Isola, infatti, il 34,5% (pari a 230 voti) si ebbe solamente nella circoscrizione territoriale di Bivona.\nIl processo di omologazione politica e amministrativa della Sicilia alla legislazione del Regno d'Italia si avvi\u00f2 tra la fine del 1860 e l'inizio del 1861: i primi di gennaio si svolsero le elezioni comunali e provinciali, a febbraio quelle politiche; nel collegio elettorale di Bivona fu votato il generale Giacinto Carini. Nello stesso periodo si insediarono in Bivona i nuovi funzionari e gli impiegati degli uffici circondariali (agenzia delle imposte dirette, ricevitoria del registro, ispettorato scolastico, commissione sanitaria circondariale, commissione di verifica dei pesi e misure) e dei mandamenti (preture).\nL'avvio del nuovo sistema amministrativo mostr\u00f2 notevoli difficolt\u00e0 soprattutto nel circondario di Bivona, l'unico nella provincia di Girgenti a essere separato \u00abper difetto di strade e di telegrafo da ogni centro di governo\u00bb. Alessandro Della Rovere, luogotenente del re, constatando la marginalizzazione della circoscrizione, ritenne il circondario di Bivona come posto indicato per destinarvi \u00aba castigo qualche intendente che meriti una severa misura del Governo\u00bb; un articolo del giornale \"Il Precursore di Palermo\", pubblicato nel 1872, definiva il circondario di Bivona \u00abla Caienna degli impiegati in disgrazia\u00bb. Altri problemi erano quelli relativi ai collegamenti e alle comunicazioni tra i comuni del circondario: i lavori di completamento della rotabile Corleonese-Agrigentina erano sospesi; la costruzione di strade di collegamento fra i vari comuni circondariali non era nemmeno avviata.\nFin dal 12 ottobre 1860 il consiglio civico di Casteltermini aveva proposto la propria cittadina come capoluogo dell'intero circondario: il governo prodittatoriale, favorevole alla proposta, interpell\u00f2 il consiglio provinciale. Quest'ultimo, nella primavera del 1861, propose la soppressione del circondario di Bivona, una ridefinizione delle circoscrizioni amministrative dell'intera provincia di Girgenti e l'istituzione di un nuovo circondario, quello di Canicatt\u00ec. Tale proposta cre\u00f2 un acceso dibattito tra Bivona, Casteltermini, il governo prodittatoriale e il consiglio provinciale: quest'ultimo, nella seduta del 27 ottobre 1863, deliber\u00f2 la riconferma dei circondari esistenti e di Bivona come capoluogo. Non poco influente sulla decisione finale risult\u00f2 l'accurata \"Difesa di Bivona come Capoluogo di Circondario\" scritta dal notaio Gaetano Picone, nato a Bivona ma domiciliato a Santo Stefano.\nLa scarsa considerazione del circondario bivonese, tuttavia, era stata manifestata anche nel 1861, quando si avvi\u00f2 la procedura di definizione delle circoscrizioni giudiziarie. Il consiglio provinciale auspicava l'istituzione di un tribunale circondariale, da affiancare a quello di Girgenti. Il nuovo tribunale avrebbe potuto comprendere alcuni mandamenti del circondario di Bivona che, tuttavia, desiderava la propria aggregazione al tribunale di Girgenti (con eccezione dei mandamenti di Burgio e Ribera, pi\u00f9 vicini a Sciacca). Il decreto luogotenenziale del 9 febbraio 1862 assegn\u00f2 l'intero circondario di Bivona alla circoscrizione giudiziaria di Sciacca: ancora una volta i reclami del circondario (in particolar modo dei mandamenti di Bivona, Cammarata e Casteltermini) restarono disattesi.\nLa sottoprefettura di Bivona.\nNel 1862 venne istituita la sottoprefettura di Bivona, che and\u00f2 a sostituirsi all'ex sottintendenza della legislazione borbonica. A capo di essa vi era il sottoprefetto, la massima autorit\u00e0 del circondario. I primi anni post-unitari, in Sicilia, furono caratterizzati dall'incertezza e dalla delusione di tutti, in particolar modo delle classi pi\u00f9 povere: furono gli anni del banditismo, dello sviluppo della mafia, della questione meridionale. Tale clima si respirava anche nel circondario di Bivona, l'unica circoscrizione territoriale della provincia di Girgenti incerta della propria sopravvivenza.\nAll'interno del circondario una serie di concause (le immani difficolt\u00e0 nel ripristino dell'ordine pubblico; l'elevato numero di renitenti e disertori che fuggirono nelle campagne - in particolar modo a Burgio - per evitare la leva militare; la ferma opposizione del clero alle leggi di confisca dei beni e di soppressione delle congregazioni religiose; l'ostilit\u00e0 nei confronti dei \"piemontesi\" giunti in Sicilia per ricoprire importanti ruoli amministrativi e politici) degener\u00f2 in una fortissima opposizione al governo e alla costituzione di un comitato filoborbonico (a Bivona), a cui aderirono anche impiegati della locale sottoprefettura.\nDalla primavera del 1870, cominci\u00f2 un periodo critico per la sottoprefettura bivonese, dovuto al continuo avvicendamento del suo titolare e alla mancata copertura del suo organico (nel medesimo anno gli impiegati passarono da sette a cinque; nel 1874 divennero solamente tre). L'organico della sottoprefettura torn\u00f2 a essere completo solamente qualche anno dopo: tuttavia, durante gli anni settanta, non mancarono funzionari esperti che, pur tra ingenti difficolt\u00e0, riuscirono a ottenere ottimi risultati in linea con il \u00abprocesso di promozione sociale, politica, culturale e morale\u00bb adottato e promosso dal nuovo governo.\nLo sviluppo del circondario.\nGli anni settanta del XIX secolo risultarono cruciali per il circondario di Bivona, fino ad allora soggetto all'incompetenza e all'incuria dei suoi amministratori. I sottoprefetti di questo periodo sottolinearono l'importanza dell'istruzione pubblica, del miglioramento delle condizioni di viabilit\u00e0 e dell'agricoltura in vista di un pronto riscatto del circondario; inoltre essi esortarono la cittadinanza a una pi\u00f9 attiva vita politica. In questi anni, nonostante le difficolt\u00e0 e i problemi legati al diffondersi del brigantaggio, il governo oper\u00f2 efficacemente nel circondario di Bivona, risolvendo problematiche legate all'inadeguatezza delle strutture sociali e amministrative dei comuni della circoscrizione. Nell'arco di dieci anni, tutti i comuni del circondario di Bivona si dotarono dei regolamenti di polizia urbana, di polizia rurale, di polizia mortuaria, di igiene e di edilit\u00e0; inserirono in organico la figura della levatrice; istituirono le condotte mediche; avviarono e conclusero parzialmente i lavori per l'illuminazione pubblica, per la costruzione dei cimiteri e per la costruzione delle strade intercomunali.\nPer quanto riguarda l'istruzione primaria, totalmente gestita dai comuni, il governo ne garant\u00ec la qualit\u00e0 del \"corpus docentium\", intervenendo, inoltre, per assicurare il decoro dei locali scolastici. Gli scolari, grazie anche all'obbligo di frequenza fatto rispettare dal governo, passarono dai del 1870 ai del 1874: tale numero era destinato a incrementare nel 1877, anno dell'emanazione della legge Coppino, che prevedeva l'obbligatoriet\u00e0 scolastica fino al terzo anno del corso elementare. Il circondario di Bivona visse un periodo di sviluppo anche per quanto concerne le infrastrutture: nel 1875 la rotabile Corleonese-Agrigentina congiunse il mandamento di Bivona (Santo Stefano di Bivona, Bivona, Alessandria della Rocca e Cianciana) con Palermo; all'inizio degli anni ottanta si conclusero i lavori, che collegarono tutte queste localit\u00e0 con il capoluogo di provincia, Girgenti. Nel 1878 venne inaugurata la strada Filaga-Lercara Friddi, grazie alla quale i paesi del circondario bivonese furono collegati alla rete ferroviaria.\nTuttavia, proprio in questo periodo prese il sopravvento il fenomeno della mafia, che era presente in ogni comune del circondario e contava sulla protezione di membri di spicco della borghesia locale e dell'apparato burocratico (la cosiddetta \"mafia in guanti gialli\"). Lo sviluppo della mafia fu favorito dalla partecipazione a essa da parte di noti esponenti degli strati sociali economicamente e socialmente pi\u00f9 in vista e, ovviamente, dal timore e dall'omert\u00e0 della popolazione; nel 1870, il sottoprefetto di Bivona De Luca afferm\u00f2:\nAlle bande armate che continuarono a operare fino a questo periodo, inoltre, si aggregavano anche gli evasi dalle carceri circondariali di Bivona, molti dei quali operavano nella zona di San Biagio Platani, \u00abcommettendo grassazioni, ratti, stupri ed altri gravi reati\u00bb. Il problema della criminalit\u00e0 nel circondario di Bivona fu risolto parzialmente solo alla fine degli anni settanta, quando vennero sgominate le bande armate.\nI fasci dei lavoratori.\nL'ultimo decennio del XIX secolo fu caratterizzato dal movimento organizzato dei fasci siciliani, il primo dei quali venne costituito a Catania il 1\u00ba maggio 1892. Nel 1893 l'organizzazione si svilupp\u00f2 e si diffuse fino a ricoprire ogni punto dell'Isola. Anche all'interno del circondario di Bivona vennero istituiti alcuni fasci dei lavoratori: il primo \u00e8 stato quello di Santo Stefano Quisquina, fondato da Lorenzo Panepinto (maggio 1893); il 17 settembre dello stesso anno si form\u00f2 il fascio di Bivona; qualche giorno dopo si costitu\u00ec il fascio di Cianciana; il 7 ottobre 1893 si form\u00f2 anche il fascio dei lavoratori di Alessandria della Rocca; altri se ne formarono anche nei rimanenti comuni del circondario. Tuttavia, dopo pochi mesi segnati da un'esperienza che seppe risvegliare gli animi quasi rassegnati dei contadini e degli operai, il 3 gennaio 1894 Francesco Crispi, originario del distretto di Bivona, chiese e ottenne dal Consiglio dei ministri l'autorizzazione all'istituzione dello stato d'assedio, proclamato dal generale Morra di Lavriano.\nL'omicidio di Lorenzo Panepinto.\nIl 16 maggio 1911 venne assassinato a Santo Stefano Quisquina Lorenzo Panepinto, proprio davanti all'ingresso di casa sua, con due colpi di fucile al petto. La figura di Lorenzo Panepinto era paradigmatica non solo per Santo Stefano Quisquina, ma anche per Bivona, Alessandria della Rocca, Cianciana e per tutti gli altri comuni del circondario; ci\u00f2 venne sottolineato nel 1987 dallo storico e politico Francesco Renda:\nL'omicidio di Panepinto scosse ancora di pi\u00f9 l'intero circondario, gi\u00e0 da tempo vittima della mafia: tra gli esponenti della malavita, spiccavano anche personaggi politici, tra cui il barone Domenico De Michele Ferrantelli, sindaco di Burgio e deputato del collegio di Bivona, che nel 1909 procur\u00f2 un alibi a Vito Cascio Ferro, ritenuto il principale colpevole dell'assassinio del poliziotto italo-americano Joe Petrosino. Il De Michele testimoni\u00f2 che Cascio Ferro si sarebbe trovato con lui proprio la sera del delitto nella sua villa rustica a Bivona; il boss di Bisacquino, arrestato il 3 aprile 1909, venne scarcerato la sera stessa, subito dopo la testimonianza del barone.\nLa soppressione dei circondari.\nCon il regio decreto-legge n. 1/1927 del 2 gennaio 1927 (\"Riordinamento delle circoscrizioni provinciali\"), voluto da Benito Mussolini con la collaborazione del re Vittorio Emanuele III e di Alfredo Rocco, vennero aboliti tutte le sottoprefetture del Regno d'Italia: Bivona cess\u00f2 la sua esperienza di capoluogo e, insieme agli altri dodici comuni che formavano la circoscrizione amministrativa, continu\u00f2 a far parte della medesima provincia, da quell'anno ribattezzata provincia di Agrigento.\nLo stemma della provincia di Girgenti.\nLo stemma della provincia di Girgenti venne realizzato durante gli anni venti del Novecento: in esso sono raffigurati gli emblemi delle citt\u00e0 di Girgenti, Sciacca e Bivona, cio\u00e8 le sedi provinciali della prefettura e delle due sottoprefetture.\nNella sezione di sinistra (stemma di Girgenti) sono raffigurate tre donne nude con i piedi su una pianura, intente a sorreggere una struttura con tre torri medievali sovrastata da un'ostia consacrata. Nella sezione alta di destra (stemma di Sciacca) \u00e8 rappresentato un cavaliere con armatura a cavallo all'assalto di una fortezza medievale; nella sezione corpo ovolare di non facile identificazione, dotato di otto brevi estroflessioni laterali e una mezzaluna. In realt\u00e0 l'emblema bivonese \u00e8 stato rappresentato in maniera errata: esso, infatti, raffigurava una pigna (oggi sostituita dalla figura di un granchio). Lo stemma della provincia di Girgenti (poi divenuta \"di Agrigento\") venne approvato dalla Consulta Araldica Nazionale e legalizzato con real decreto il 15 aprile 1938, assumendo l'aspetto che mantiene tuttora.\nAmministrazione.\nPrima autorit\u00e0 del circondario di Bivona era l'intendente, che compiva le incombenze che gli erano commesse dalle leggi, eseguiva gli ordini del governatore della provincia e provvedeva nei casi di urgenza, riferendo sempre al governatore stesso. Il governatore e gli intendenti (dal 1862 chiamati prefetto e sottoprefetti) disponevano di un ufficio di segreteria.\nCollegio elettorale.\nCon l'unit\u00e0 nazionale, l'intero territorio italiano fu suddiviso in collegi elettorali; quello di Bivona (il 199\u00ba), tuttavia, non coincideva con il circondario. Infatti era formato da:\nI rimanenti cinque comuni fecero parte del collegio elettorale di Aragona (Cianciana e San Biagio) e di quello di Sciacca (Calamonaci, Lucca e Ribera).\nTra i deputati al Parlamento nazionale che rappresentarono il collegio di Bivona figurano Giacinto Carini, il principe di Belmonte Gaetano Monroy e Nicol\u00f2 Gallo, gi\u00e0 consigliere provinciale del mandamento di Bivona (1878-1882) e futuro ministro della Pubblica Istruzione e di Grazia e Giustizia.\nPubblicazioni.\nSono state pubblicate varie opere che riguardano direttamente o implicitamente il circondario di Bivona, in particolar modo il suo rapporto con i funzionari piemontesi del governo o lo sviluppo della mafia al suo interno:"}
{"id": "2285297", "revid": "123702660", "url": "https://it.wikipedia.org/wiki?curid=2285297", "title": "Breva", "text": "La Breva (\"Br\u00e9va\" in lombardo) \u00e8 il nome di origine lombarda di un vento termico, periodico, caratteristico della zona del Lago di Como che spira con forza costante, a volte anche molto forte, specialmente nelle ore pomeridiane, a volte asciutto, a volte umido. Ha un andamento da sud verso nord e solitamente \u00e8 portatore di bel tempo.\nQuesto vento, presente soprattutto nel periodo tra marzo e settembre, \u00e8 molto noto agli appassionati di nautica a vela e di windsurf; al mattino si veleggia col Tivano mattutino, altro vento lariano, che soffia verso sud; e spesso al calare di questo compare la Breva che spira generalmente per il resto della giornata.\nSecondo C. Amoretti il nome deriva dal quello del paese di Brivio sull'Adda, da dove questo vento spira verso il ramo di Lecco.\nL'azienda motociclistica Guzzi, con sede sulle rive del Lario, ha dato il nome di questo vento ad alcuni suoi modelli di motociclette, tra cui la \"Breva 750\" e la \"Breva 850-1100-1200\" \nLo scrittore Antonio Fogazzaro inizia il suo libro \"Piccolo mondo antico\" con la descrizione dell'effetto della breva sull'acqua del lago di Lugano, nel paese di Valsolda in cui \u00e8 ambientato il suo racconto.\nIl primo album del cantautore comasco Davide Van De Sfroos prende il nome proprio da questo vento e dal suo duale Tivano."}
{"id": "2285301", "revid": "767487", "url": "https://it.wikipedia.org/wiki?curid=2285301", "title": "Gaio Ottavio Lampadione", "text": "Visse nel II secolo a.C.; appront\u00f2 la prima \"edizione critica\" del \"Bellum Poenicum\" di Gneo Nevio, suddividendo l'opera, che prima si configurava come \"carmen continuum\", in sette libri, secondo l'uso tipico della filologia alessandrina."}
{"id": "2285305", "revid": "599013", "url": "https://it.wikipedia.org/wiki?curid=2285305", "title": "Failge Berraide", "text": "Non si conosce la sua esatta identit\u00e0, ma come antenato eponimo degli U\u00ed Failge potrebbe essere associato a Rus Failge, figlio del re supremo d'Irlanda Cathair M\u00f3r, che sarebbe vissuto agli inizi del II secolo. Costui \u00e8 l'antenato elencato nelle genealogie, sebbene ci\u00f2 sia cronologicamente impossibile. Il \"Libro del Leinster\" elenca nella lista dei sovrani un antico re chiamato Failge Rot mac Cathair. Gli U\u00ed Failge sembrano essere stati un'antica stirpe dominante all'interno delle trib\u00f9 Laigin. Secondo l'antico poema irlandese \"Timna Catha\u00edr M\u00e1ir\" (\"Il Testamento di Cathair M\u00f3r\") Rus Failge sarebbe succeduto al padre. Failge sembra essersi opposto a Fiachu mac N\u00e9ill degli U\u00ed N\u00e9ill, fondatore dei Cen\u00e9l Fiachach. Nel 507 Fiachu fu sconfitto da Failge nella battaglia di Fr\u00e9mainn (Frewin Hill, vicino Mullingar, nella contea di Westmeath). Nel 514 Fiachu sconfisse per\u00f2 Failge nella battaglia di Druim Derg. E cos\u00ec la pianura di Mide usc\u00ec dall'orbita del potere dei Laigin e Fiachu conquist\u00f2 il territorio che andava da Birr a Uisnech nella contea di Westmeath"}
{"id": "2285306", "revid": "1169970", "url": "https://it.wikipedia.org/wiki?curid=2285306", "title": "Crema gianduia", "text": "La crema gianduia (o gianduja) \u00e8 una crema spalmabile derivata dall'omonimo cioccolato, nata a Torino nel XIX secolo.\nGli ingredienti principali, necessari a conferire il caratteristico sapore alla crema, sono il cacao e la pasta di nocciole; ma la ricetta storica, nonch\u00e9 pi\u00f9 diffusa, prevede anche l'aggiunta del latte . Nelle produzioni industriale \u00e8 frequente che il latte sia in polvere e che una parte delle nocciole o della loro componente pi\u00f9 grassa venga sostituita da grassi meno costosi come olio di palma od olio di girasole , oppure da grassi sempre diversi da quelli della nocciola ma comunque pi\u00f9 pregiati come il burro di cacao.\nProduttori.\nIn Italia.\nI produttori di crema gianduia sono diffusi in tutto il mondo. In Italia sono molti i prodotti ad essere o essere stati presenti sul mercato, tra cui:\nNumerosi \"discount\" propongono ad oggi creme spalmabili, alcune delle quali nel formato \"bicolore\".\nNel mondo.\nNel mondo, altri marchi godono di largo successo. Tra questi:"}
{"id": "2285315", "revid": "155634", "url": "https://it.wikipedia.org/wiki?curid=2285315", "title": "Tempio di Giove Feretrio", "text": "Il tempio di Giove Feretrio fu il primo tempio costruito a Roma (il secondo dedicato a Giove \u00e8 di origine etrusca, vale a dire il tempio di Giove Ottimo Massimo). L'origine del termine \"Feretrius\" alcuni lo attribuirono al verbo latino \"ferire\" (colpire), ponendolo in relazione al fatto che le spoglie del capo nemico caduto in battaglia (\"spolia opima\") erano poi offerte a Giove Feretrio (\"che colpisce\") sul Campidoglio. Altri autori invece lo identificarono con il verbo latino \"ferre\" (\"portare\"), in quanto chi otteneva gli \"spolia opima\" le portava in dono a Giove Feretrio.\nStoria.\nIl tempio venne fondato, secondo la tradizione, da Romolo dopo aver sconfitto in battaglia il capo dei Ceninensi, un certo Acrone, nel 752-751 a.C. come ricordano anche i \"Fasti triumphales\". \nFu il primo tempio costruito nella Roma antica. Come testimonia Dionigi, il tempietto non era pi\u00f9 ampio, sul lato pi\u00f9 lungo, di 15 piedi. Il \"signum\" di Giove Feretrio era una pietra dura custodita al suo interno, che Andrea Carandini identifica con il \"lapis silex\", probabilmente un'ascia preistorica che rappresentava la materializzazione di un fulmine, e con la quale si effettuava il sacrificio di una scrofa al termine della \"ovatio\" (dopo aver percorso in processione la Via Sacra, dalla Velia fino al Campidoglio, al di fuori del \"pomerium\"). Un primo restauro fu effettuato da Anco Marzio. Nel tempio furono poste anche gli \"spolia opima\" del re di Veio, Lars Tolumnio, sconfitto durante la battaglia di Fidene, da Aulo Cornelio Cosso, nel 426 a.C.\nDurante la guerra civile tra Antonio e Ottaviano, Augusto decise, dietro suggerimento di Tito Pomponio Attico, di promuovere un rifacimento completo del tempietto ormai caduto del tutto in rovina. Il suo stato di abbandono non aveva destato interesse in nessun politico della citt\u00e0. Fu solo con Ottaviano che, su consiglio di un uomo colto come Pomponio, si decise la ristrutturazione del tempio.\nPosizione.\nIl sito del tempio \u00e8 attualmente dibattuto. Sappiamo, secondo quanto ci tramanda Tito Livio, che si trovava sul Campidoglio:\nSecondo il Carandini si trattava di un tempio che in origine doveva essere una capanna, con di fronte un'ara. Intorno al tempio un recinto, al cui interno vi era una quercia sacra. Il possibile sito viene identificato, sempre dal Carandini, con la Promoteca capitolina dove sono stati rinvenuti reperti votivi databili alla met\u00e0 dell'VIII secolo a.C."}
{"id": "2285316", "revid": "287204", "url": "https://it.wikipedia.org/wiki?curid=2285316", "title": "Jose Santamaria", "text": ""}
{"id": "2285325", "revid": "120848505", "url": "https://it.wikipedia.org/wiki?curid=2285325", "title": "Roberto Mattioli", "text": "Biografia.\nNasce a Tivoli, nelle vicinanze di Roma, da famiglia originaria di Cerreto di Spoleto, piccolo comune della Valnerina. Inizia nel 1979 a lavorare in radio locali, Radio Holiday e Radio Menta, site nel territorio di Guidonia e Tivoli, approdando poi nel 1984 a Radio In Montecitorio di Roma. Nel 1987 diviene voce ufficiale e redattore capo di Radio Centro Suono e continua la sua attivit\u00e0 di inviato per i grandi eventi musicali gi\u00e0 cominciata con Radio Holiday nelle edizioni del \"Festival di Sanremo\" degli anni 1981 e 1982. Per Radio Centro Suono e per il circuito nazionale Sper segue la tappa italiana della tourn\u00e9e dei Duran Duran (1\u00ba giugno 1987) al PalaEur di Roma, e di David Bowie, Glass Spider Tour, (8 luglio 1987) a Firenze stadio Campo Marte. La domenica pomeriggio \u00e8 al timone del programma \"Centro Suono Sport\" oggi seconda rete tematica di Radio Centro Suono, allora programma contenitore al seguito della e della .\nAppare in televisione per la prima volta l'8 marzo 1981, nella romana Antenna 4, facente parte all'epoca della syndication di Canale 5, che trasmette uno spettacolo di bambini in maschera da lui stesso presentato. Nel 1990 le prime partecipazioni nelle TV nazionali, con il concorso \"Star 90\" di Rete 4. \u00c8 tra i selezionati del concorso \"Star 90\" e nel 1992 prende parte, nell'insolita veste di attore, alla prima edizione di \"Scherzi a parte\" in onda su Italia 1. Nel 1992 e nel 1993 conduce un gioco a premi per l'emittente televisiva della Conferenza Episcopale del Lazio, Rete Blu, dal titolo \"Summer Blu\". Sempre per Rete Blu realizza un mediometraggio intitolato \"Aspettando il Presidente\", telecronaca satirica sulla presunta candidatura di uno sconosciuto cittadino a Presidente della Repubblica Italiana, durante l'interregno presidenziale tra Cossiga e Scalfaro, coinvolgendo sociologi, politici e gente comune.\nNel 1993 partecipa come ospite a \"L'Italia del Giro\", programma itinerante al seguito del Giro Ciclistico d'Italia condotto da Cesare Cadeo e trasmesso da Italia 1, nella cronometro di Senigallia. Nello stesso anno fa ingresso in RAI nel programma di Rai 3, diretta allora da Angelo Guglielmi, \"Magazine Tre\" con Oreste De Fornari e Gloria De Antoni, dapprima come ospite poi come consulente esterno e ricercatore di personaggi.\nNel 1994 l'esperienza radiofonica su Radio 2 con Piero Chiambretti e Luciana Littizzetto nel programma \"La Hit Parade di Lelio Luttazzi, ma lui non lo sa, va in vacanza\", un programma diretto da Arturo Villone\nNel 1995 \u00e8 chiamato da San Marino RTV consociata RAI, alla conduzione di \"Prima che sia troppo tardi\", talk show di 300 puntate presentato insieme a Patrizia Bracaglia nella prima serie e a Gaia Ferrara nella seconda, ripetuto dalla bolognese Nuovarete del circuito Cinquestelle. \"Prima che sia troppo tardi\" \u00e8 il primo programma d'intrattenimento a striscia quotidiana ad essere trasmesso in diretta dalla televisione di Stato della Repubblica di San Marino.\nIl 21 agosto del 1996 presenta una serata-tributo in onore del clarinettista Hengel Gualdi dal titolo: \"Quel Benny Goodman dall'accento romagnolo\", con ospite d'eccezione il regista Pupi Avati. L'evento fa parte del \"Meeting per l'amicizia tra i popoli\" di Rimini.\nNell'ottobre del 1996 conduce insieme a Riccardo Cucciolla il Premio letterario Il Pungitopo tenutosi a Sant'Agata Feltria.\nTorna in veste di inviato (la prima volta per la televisione) nel 1997 al \"Festival di Sanremo\", realizzando un reportage documentaristico dal titolo \"Sulla strada per Sanremo\".\nDal 2000 l'esperienza di ospite fisso tra il pubblico in studio nei talk show di Alda D'Eusanio, \"Al posto tuo\" (2000-2003) e \"Ricomincio da qui\" (2007-2009) Rai 2. Nel 2002 l'autore Pasquale Romano gli cuce addosso il personaggio di rottura, un controtendente insidioso capace di confutare tesi lapalissiane, provocando cos\u00ec il clamore del pubblico in studio e da casa e mettendo a dura prova il fair-play degli ospiti. La stampa lo definisce \"il Re del paradosso\" (da \"TV Sorrisi e Canzoni\", programmi del 12 aprile 2002 e dal \"Corriere dell'Umbria\" del 12 maggio 2002 inseriti nella rassegna stampa del \"Sito Ufficiale\").\nNel 2000 e 2001 conduce rispettivamente per Retesole e RTE di Perugia due trasmissioni ispirate alla kermesse teatrale Festival dei Due Mondi di Spoleto. \u00c8 dell'edizione 2000 l'intervista con Alberto Sordi convenuto nella cittadina umbra per il compleanno del maestro Giancarlo Menotti.\nIl 4 dicembre del 2002 \u00e8 tra gli ospiti del variet\u00e0 di Rai 2 \"Chiambretti c'\u00e8\" di Piero Chiambretti e Gianni Boncompagni.\nNel 2007 \u00e8 l'inviato di un reportage sulla sua terra d'origine, l'Umbria (i genitori sono di Cerreto di Spoleto), teletrasmesso da TEF Channel e da un canale Sky. Il programma si chiama \"Sol TV\" (dalle iniziali degli autori) ed \u00e8 incentrato esclusivamente su servizi esterni. Roberto Mattioli colleziona dei veri e propri scoop come l'inaugurazione, avvenuta a Spoleto, della prima tourn\u00e9e teatrale nella carriera di Paolo Belli (Fonte da rassegna stampa e filmati \"Sito Ufficiale\"), spettacolo dal titolo \"Dillo con un bacio\". D\u00e0 ampio spazio alle esternazioni di Margherita Hack e segue due tappe del Giro d'Italia del 2007 (Tivoli-Spoleto e Spoleto-Scarperia con arrivo sulla pista dell'Autodromo Internazionale del Mugello).\nIl 14 giugno del 2009 conduce presso i giardini Mariele Ventre di Sestri Levante un incontro divulgativo in favore dell'Istituto Europeo di Oncologia di Milano, diretto dal Prof. Umberto Veronesi, con il Prof. Carlo Cipolla direttore dell'Unit\u00e0 di Cardiologia dello stesso istituto, chiamato a presentare il progetto \"International Cardioncology Society\" e con ospiti Giovanni Trapattoni e Matthew Lee con la sua band.\nIl 3 novembre del 2009, presenta presso la sala delle conferenze della Camera dei deputati in Palazzo Marini a Roma, il Premio Internazionale Comunicare l'Europa, happening patrocinato dall'Unione europea, conduzione che ripete nello stesso Palazzo Marini anche per l'edizione 2011.\nNel settembre 2010 \u00e8 inviato per la televisione alla prima festa nazionale del recente movimento politico Alleanza per l'Italia, facente capo a Francesco Rutelli, svoltasi a Labro (Rieti). In quella sede realizza un mini-reportage avvicinando al microfono, oltre ai comuni convenuti, lo stesso Rutelli, il segretario del Partito Democratico Pier Luigi Bersani, il ministro dell'Istruzione Mariastella Gelmini, l'ex ministro Linda Lanzillotta e Bruno Tabacci.\nNell'ambito delle celebrazioni per il 150\u00ba Anniversario dell'Unit\u00e0 d'Italia, viene chiamato nuovamente alla Camera\ndei deputati per presentare il libro dell'esperta di moda e costume Mara Parmegiani Alfonsi, sulle curiosit\u00e0 e sulle spigolature della moda femminile ottocentesca, coordinando successivamente il dibattito sull'importanza della donna nell'era risorgimentale.\nIl giorno 11 dicembre 2011 viene presentato il video-racconto sulla vita di Roberto Mattioli, un cortometraggio dal titolo \"Caro Occhio\", diretto dal regista romano Serafino Amato e che vede la partecipazione straordinaria di Neri Marcor\u00e8.\nIl 1\u00ba gennaio del 2012 \u00e8 ospite del programma di Rai 1 \"Domenica In\", nello spazio \"Cos\u00ec \u00e8 la vita\" di Lorella Cuccarini, per dibattere la controversa questione dei figli ultraquarantenni radicati nelle famiglie di origine, altrimenti detti \"bamboccioni\".\nNel febbraio 2012 \u00e8 confermato, per la terza volta consecutiva, conduttore del Premio Internazionale Comunicare l'Europa, svoltosi nella sala della mercede presso la Camera dei deputati in Roma, la stessa sala che viene scelta come palcoscenico anche per l'edizione 2013 del premio europeo.\nIl 21 ottobre 2012 torna come ospite a \"Domenica In - Cos\u00ec \u00e8 la vita\", il talk-show di Rai 1 condotto da Lorella Cuccarini\nIl 20 febbraio del 2015 torna sulle scene con la tradizionale conduzione del Premio Internazionale Comunicare l'Europa, tenutosi in una veste rinnovata a Roma presso Palazzo San Macuto, sede della biblioteca della Camera dei deputati e ripreso dal TG1 della RAI. La location di Palazzo San Macuto a Roma \u00e8 anche il luogo di consegna del Premio Comunicare l'Europa 2016 che Roberto Mattioli conduce avvalendosi della presenza del giornalista, gi\u00e0 inviato RAI, Giovanni Masotti. L'edizione viene ripresa e teletrasmessa da TV2000\nDal 2017 conduce una serie di servizi sul terremoto che ha colpito il centro Italia e sulle difficolt\u00e0 nella ricostruzione, lo speciale che fa parte di un magazine a cadenza quotidiana, comprensivo di servizi di altro genere da lui stesso condotti, ha per titolo \"Terremoto...il mostro sconosciuto\", viene trasmesso dalla romana One TV gi\u00e0 Televita e viene esteso sul territorio nazionale nella piattaforma Sky\nDal settembre del 2018 torna alla conduzione di un programma televisivo dopo 22 anni, l'ultimo risale al 1996, il programma ha per titolo \"La Linea Obliqua\" e si incentra su profili di storie personali che vengono dibattute in studio con l'ausilio di ospiti ed esperti, i quali commentano quanto raccontato nei servizi esterni dai protagonisti delle stesse. Il format viene trasmesso da One TV / Sky e da una rete di emittenti televisive in tutta Italia.\nCuriosit\u00e0.\n\u00c8 tifoso dell' sin dai tempi del suo idolo Giacinto Facchetti.\nColleziona fumetti di \"Topolino\" degli anni sessanta e anni settanta.\nNel 1973, a soli 10 anni, compare nel film \"Polvere di stelle\" di Alberto Sordi.\nInterpreta, nel 1996, all'interno della caratteristica location delle Grotte di Pastena (Frosinone) il personaggio di Silvio Berlusconi nel film \"Il Giudizio Universale secondo De Bonis\", diretto dal regista ciociaro Tony De Bonis.\nAll'inizio degli anni novanta fonda una compagnia di attori dilettanti con la quale si avventura nella realizzazione di un film ambientato in Valnerina, progetto che sar\u00e0 destinato a naufragare per il mancato ottenimento di fondi e sussidi.\nIl 25 maggio 2013 viene realizzato un servizio filmato sulla sua vita privata, nello specifico sul rapporto di convivenza e di mutua assistenza che vive con la mamma Maria Assunta Conti, anche lei protagonista del reportage, trasmesso dal programma di Rai 1 \"Le amiche del sabato\", condotto da Lorella Landi. Il servizio segue un'indagine Istat sul rilevamento percentuale dei figli adulti che permangono nel nucleo familiare originario, non solo per ragioni di natura economica.\nInterpreta l'abituale ruolo dell'inviato televisivo, nella fattispecie del telegiornale, in un episodio della fiction di Rai 1 \"Don Matteo 10\" per la regia di Monica Vullo"}
{"id": "2285326", "revid": "1305772", "url": "https://it.wikipedia.org/wiki?curid=2285326", "title": "Gassman", "text": ""}
{"id": "2285328", "revid": "827882", "url": "https://it.wikipedia.org/wiki?curid=2285328", "title": "Municipalit\u00e0 locale di Raymond Mhlaba", "text": "Raymond Mhlaba \u00e8 una municipalit\u00e0 locale (in inglese Raymond Mhlaba Local Municipality) appartenente alla municipalit\u00e0 distrettuale di Amatole della Provincia del Capo Orientale in Sudafrica. Si \u00e8 costituita nel 2016 a seguito della fusione tra la municipalit\u00e0 locale di Nkonkobe e la municipalit\u00e0 locale di Nxuba.\nIn base al censimento del 2001 la sua popolazione \u00e8 di 128.659 abitanti.\nLa sede amministrativa e legislativa \u00e8 la citt\u00e0 di Fort Beaufort e il suo territorio si estende su una superficie di ed \u00e8 suddiviso in 21 circoscrizioni elettorali (\"wards\"). Il suo codice di distretto \u00e8 EC127.\nGeografia fisica.\nConfini.\nLa municipalit\u00e0 locale di Raymond Mhlaba confina a nord con quella di Municipalit\u00e0 distrettuale di Chris Hani, a est con quelle di Amahlathi e Buffalo City, a sud con quelle di Makana (Sarah Baartman) e Ngqushwa."}
{"id": "2285332", "revid": "110157", "url": "https://it.wikipedia.org/wiki?curid=2285332", "title": "Museo diocesano (Bisceglie)", "text": "Il Museo diocesano di Bisceglie venne istituito nel 1980 ed \u00e8 situato nel Palazzo Episcopale.\nAppartamento sarnelliano e pinacoteca.\nLe sale, che il Vescovo Sarnelli fece realizzare come residenza propria e dei suoi successori, presentano soffitti lignei decorati (1696). Vi \u00e8 ospitata la pinacoteca con dipinti del XVI - XVII secolo. Si segnalano, in particolare, i Santi Protettori di Bisceglie ed una Sacra famiglia con S. Giovannino di Scuola Veneta (sec. XVI), la Incoronazione della Vergine di Paolo De Matteis (1716), il Mistero dell'Epifania di Giuseppe Castellano (1718), la Madonna degli Angeli.\nLa raccolta dei gioielli ex voto.\nLa selezione, dedicata alle donne, offre una ricca panoramica dell'ornamento prezioso e dell'abbigliamento femminile tra la met\u00e0 del XIX ed i primi decenni del XX secolo. In cinque sale sono esposti, divisi per epoca e per tipo di lavorazione, gioielli di gusto borghese o popolare, gioielli nuziali e sentimentali, gioielli simbolici e scaramantici.\nUna raccolta di abiti femminili dell'Ottocento funge da seducente cornice all'esposizione di lacci e catene da ventaglio. Da simboli di vanit\u00e0, da pegni di amore profano, divenuti, mediante il dono votivo, pegni di fede, i gioielli ex voto sono testimonianze mute ma estremamente intriganti di vicende umane nelle quali il quotidiano si \u00e8 illuminato di soprannaturale. Vicende che vedono spesso la donna protagonista nelle vesti di sposa, di madre, di nume tutelare della famiglia.\nNon mancano alcuni gioielli ex voto maschili legati soprattutto a vicende di guerra ed ex voto marinareschi.\nI tesori della Cattedrale.\nL'esposizione si articola in tre sale. Nella prima \u00e8 esposto il Tesoro Capitolare, con calici, pissidi, croci ed altri oggetti sacri in oro o argento (XV - XIX sec). Di particolare interesse un Evangelario miniato, in scrittura beneventana, del XII secolo.\nAltre due sale custodiscono dipinti ed arredi asportati dalla Cattedrale, tra il 1965 e il 1972, quando, per riportare il tempio all'originario stile romanico, vennero eliminate le testimonianze artistiche accumulate nel corso dei secoli precedenti."}
{"id": "2285337", "revid": "1573940", "url": "https://it.wikipedia.org/wiki?curid=2285337", "title": "Diga di Beni M'Tir", "text": "La diga di Beni M'Tir o diga di Beni Metir () \u00e8 una diga tunisina completata nel 1953 sullo Oued Ellil. Prende il nome dal villaggio che la sovrasta.\nLa diga, progettata dall'ingegnere svizzero Alfred Stucky, \u00e8 alta 78 m e si compone di tre parti: una parte centrale a gravit\u00e0 con 20 contrafforti, un'ala destra a gravit\u00e0 ed un'ala sinistra in pietrame.\nLa superficie massima del bacino \u00e8 di 350 ettari, con una capacit\u00e0 totale di 73 milioni di m\u00b3 (mediamente l'invaso contiene 53 milioni di m\u00b3 ).\nInizialmente il bacino di Beni M'Tir approvvigionava di acqua potabile la regione di Tunisi, mentre ora serve il governatorato di Jendouba, Beja e le regioni a nord di Tunisi. Serve anche per l'irrigazione della bassa valle della Medjerda e alimenta una centrale idroelettrica a Fernana."}
{"id": "2285338", "revid": "287204", "url": "https://it.wikipedia.org/wiki?curid=2285338", "title": "Musique pour Supermarch\u00e9", "text": "Musique pour Supermarch\u00e9 (titolo inglese Music for Supermarkets) \u00e8 il quinto album in studio del musicista francese Jean-Michel Jarre. Non \u00e8 tra i lavori pi\u00f9 famosi dell'artista dato che ne \u00e8 stata pubblicata una sola copia, e successivamente ne sono state deliberatamente distrutte tutte le registrazioni, cos\u00ec che fosse effettiva l'esistenza di una sola copia.\nIl disco.\nStoria.\nNel 1983 fu chiesto a Jarre di comporre la colonna sonora per una mostra d'arte sul tema del supermercato. Egli accett\u00f2 e registr\u00f2 \"Musique pour Supermarch\u00e9\" nel periodo tra febbraio e maggio 1983. La mostra, si tenne dal 2 al 30 giugno 1983 e le opere vennero successivamente messe all'asta. Ispirato da ci\u00f2, Jarre decise che la colonna sonora avrebbe dovuto essere un'opera unica come quelle esposte, e cos\u00ec pubblic\u00f2 \"Music for Supermarkets\" in una sola copia, che fu venduta in un'asta di beneficenza tenutasi all\"'Hotel Drouot\". Alla fine della mostra, le registrazioni e i demo del disco furono distrutte, cos\u00ec che quella venduta potesse essere veramente l'unica copia esistente dell'album in tutto il mondo. Immediatamente dopo la sua pubblicazione divent\u00f2 uno degli album pi\u00f9 costosi e richiesti della storia della musica. Nel booklet del disco sono raffigurate 11 foto che ritraggono passo per passo l'elaborazione del disco e uno slot vuoto dove il proprietario del disco avrebbe dovuto mettere la sua foto come risultato finale dell'album. Il proprietario dell'album rimase dapprima anonimo, ma pi\u00f9 tardi venne rivelato che si trattava di un tale \"M. Gerard\", . L'album cost\u00f2 a Gerard 69'000 franchi (10'500 euro). \nUtilizzi delle tracce.\nPoco dopo la sua vendita, l'album fu eseguito completamente a \"Radio Luxembourg\". Jarre lanci\u00f2 l'album con la frase \"Piratez-moi!\" (letteralmente \"Piratatemi\", inteso come \"ironica autorizzazione a registrare l'album mentre veniva messo in onda dalla radio\") ed esistono registrazioni bootleg che ci permettono di ascoltare oggi l'album, anche se con una qualit\u00e0 d'audio mediocre (\"Radio Luxembourg\" trasmetteva in Onde Medie e quindi in mono). "}
{"id": "2285339", "revid": "298171", "url": "https://it.wikipedia.org/wiki?curid=2285339", "title": "Onde Medie", "text": ""}
{"id": "2285341", "revid": "22475", "url": "https://it.wikipedia.org/wiki?curid=2285341", "title": "Cratere Murasaki", "text": "Murasaki \u00e8 un cratere d'impatto presente sulla superficie di Mercurio, a 12,5\u00b0 di latitudine sud e 30,5\u00b0 di longitudine ovest, con diametro di 132 km.\nLungo la corona, nella parte settentrionale si trova il cratere Kuiper.\nIl cratere \u00e8 dedicato alla poetessa giapponese Murasaki Shikibu."}
{"id": "2285343", "revid": "574302", "url": "https://it.wikipedia.org/wiki?curid=2285343", "title": "Satellite Award per il miglior attore", "text": "Il Satellite Award per il miglior attore \u00e8 un riconoscimento annuale dei Satellite Awards, consegnato dall'International Press Academy.\nDal 1996 al 2010 il premio era suddiviso tra \"miglior attore in un film drammatico\" e \"miglior attore in un film commedia o musicale\". Dal 2011 la categoria si \u00e8 unificata in \"miglior attore\", senza distinzione di genere.\nVincitori e candidati.\nI vincitori sono indicati in grassetto.\nMiglior attore in un film drammatico (1997-2010).\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMiglior attore in un film commedia o musicale (1997-2010).\nAnni 1990.\n1997\n1998\n1999\nAnni 2000.\n2000\n2001\n2002\n2003\n2004\n2005 (gennaio)\n2005 (dicembre)\n2006\n2007\n2008\n2009\nAnni 2010.\n2010\nMiglior attore (2010-2018).\n2011\n2012\n2013/2014\n2015\n2016\n2017\n2018\nMiglior attore in un film drammatico (2019-presente).\n2019\n2020\n2021\nMiglior attore in un film commedia o musicale (2019-presente).\n2019\n2020\n2021"}
{"id": "2285345", "revid": "124123", "url": "https://it.wikipedia.org/wiki?curid=2285345", "title": "Domingo de Bonechea", "text": "Tent\u00f2 di incorporare Tahiti nell'impero coloniale spagnolo.\nI viaggi di Bonechea furono commissionati dal vicer\u00e9 del Per\u00f9, Manuel de Amat y Juniet, preoccupato dal fatto che le esplorazioni di James Cook potessero portare alla creazione di basi britanniche dalle quali attaccare il Per\u00f9. De Bonechea raggiunse Tahiti solo poche settimane dopo Cook, trovandovi un'ascia abbandonata dalla spedizione di Cook. Registr\u00f2 numerosi termini della lingua dei nativi.\nPrimo viaggio (1772-1773).\nIl 26 settembre 1772 Domingo de Bonechea part\u00ec per un viaggio di esplorazione a Tahiti. Salp\u00f2 con Tom\u00e1s Gayangos col ruolo di tenente su una delle sue navi, la \"Aguila\", dal porto di Callao in Per\u00f9. La spedizione giunse a Tahiti il 13 novembre. Si ormeggi\u00f2 davanti al villaggi di Tautira che Bonechea cristianizz\u00f2 in \"Sant\u00edsima Cruz\". Bonechea proib\u00ec a se stesso ed alla sua ciurma di avere rapporti sessuali con le donne locali, scelta approvata dai tahitiani. Lasci\u00f2 Tahiti il 20 dicembre raggiungendo Valpara\u00edso il 21 febbraio 1773.\nSecondo viaggio (1774-1775).\nL'obbiettivo della spedizione era l'annessione di Tahiti alla corona spagnola, con l'approvazione e l'incoraggiamento di re Carlo III, e di evangelizzare i suoi abitanti. Due navi, la \"Aguila\" e la \"Jupiter\", partirono da Callao il 20 settembre 1774. Dopo aver sconfitto Tu, il pi\u00f9 importante capo dei tahitiani, agli uomini di Bonechea fu permesso di creare una missione. Bonechea mor\u00ec il 26 gennaio 1775 a Tahiti. \nLa missione spagnola di Tahiti fu abbandonata il 12 novembre dello stesso anno, e l'intera impresa abbandonata."}
{"id": "2285346", "revid": "287204", "url": "https://it.wikipedia.org/wiki?curid=2285346", "title": "Domingo Ortiz de Rosas", "text": ""}
{"id": "2285368", "revid": "110157", "url": "https://it.wikipedia.org/wiki?curid=2285368", "title": "Monk's Dream", "text": "Monk's Dream \u00e8 il primo album del noto jazzista Thelonious Monk con la Columbia Records. Pubblicato nel 1963, \u00e8 l'album pi\u00f9 venduto di Monk.\n\"Bye-Ya\" e \"Bolivar Blues\" furono registrati il 31 ottobre 1962; \"Body and Soul\" e \"Bright Mississippi\" il primo Novembre; \"Sweet and Lovely\", \"Just a Gigolo\" e \"Monk's Dream\" il 2 novembre; infine \"Five Spot Blues\" il 6 novembre.\n\"Bright Mississippi\" \u00e8 l'unico brano dell'album che Monk non aveva precedentemente registrato.\n\"Bolivar Blues\" originariamente si chiamava \"Ba-lue Bolivar Ba-lues-are\", brano presente nell'album \"Brilliant Corners\" del 1957.\n\"Five Spot Blues\" in precedenza si chiamava \"Blues Five Spot\" ed apparve la prima volta nell'album \"Thelonious in Action\", registrato dal vivo al Five Spot Cafe a New York nel 1958 e pubblicato per la Riverside.\n\"Monk's Dream\", \"Bye-Ya\", e \"Sweet and Lovely\" furono gi\u00e0 registrate da Monk per la Prestige Records in una sessione di 10 anni precedente al disco."}
{"id": "2285369", "revid": "1296360", "url": "https://it.wikipedia.org/wiki?curid=2285369", "title": "Piero Sacerdoti", "text": "Biografia.\nFiglio di Nino Sacerdoti e di Margherita Donati, figlia di Lazzaro Donati, dopo la maturit\u00e0 classica al Liceo Parini di Milano, si laure\u00f2 con lode alla Facolt\u00e0 di Giurisprudenza di Milano con una tesi in diritto amministrativo \u00abL'associazione sindacale nel diritto italiano\u00bb, stampata dalle \u00abEdizioni Lavoro\u00bb nel 1928 e l'anno successivo pure con lode alla Facolt\u00e0 di Scienze economiche e sociali di Pavia.\nNel 1929 super\u00f2 gli esami di Procuratore Legale e nel 1931 consegu\u00ec la libera docenza in Diritto del Lavoro dopo che era stata pubblicata la sua opera \u00abL'associazione sindacale nel diritto pubblico germanico\u00bb.\nNel 1928 entr\u00f2 a far parte del personale dell'Assicuratrice Italiana del gruppo RAS, chiamato dall'allora condirettore Carlo Ottolenghi che aveva letto due suoi articoli sul giornale Il Sole sulla situazione finanziaria tedesca. Nel 1933, la societ\u00e0 lo nominava vice direttore e gli affidava lo sviluppo del lavoro estero che comprendeva Spagna, Svizzera, Francia e Belgio.\nL'amministratore delegato della RAS Arnoldo Frigessi di Rattalma lo nomin\u00f2 nel 1936 direttore della Protectrice \u2013Accidents e della Protectrice-Vie di Parigi, controllate dalla RAS. Nel 1940, in seguito all'occupazione tedesca di Parigi, la direzione del gruppo Protectrice si spost\u00f2 a Marsiglia, e nel febbraio 1943 a Nizza, sotto occupazione italiana, quando i tedeschi occuparono la Francia del sud.\nIl 14 agosto 1940 si spos\u00f2 a Marsiglia con Ilse Klein nata a Colonia (Germania), figlia dell'avv. Siegmund Klein, da cui ebbe quattro figli, testimone di nozze fu il cugino Angelo Donati.\nDopo l'8 settembre 1943, perseguitato dai nazisti per la sua appartenenza alla confessione ebraica, riusc\u00ec a rifugiarsi con la moglie Ilse, il figlio Giorgio e i genitori in Svizzera.\nA Ginevra tenne lezioni di diritto amministrativo italiano nei corsi organizzati dall'Universit\u00e0 di Ginevra per gli studenti italiani rifugiati in Svizzera dopo l'armistizio. Altri docenti di questi corsi furono celebri studiosi quali Luigi Einaudi (politica economica e finanziaria), Gustavo del Vecchio (istituzioni di economia politica), Francesco Carnelutti (teoria generale del diritto), Amintore Fanfani (storia economica), Donato Donati (diritto costituzionale italiano).\nDopo la liberazione di Parigi nel 1945 rientr\u00f2 in Francia e riprese il suo posto di lavoro alla Protectrice, che crebbe per importanza, collocandosi appena dopo le societ\u00e0 di assicurazione francesi nazionalizzate.\nNel 1947 la sua attivit\u00e0 fu premiata con la nomina a Direttore Generale.\nNel 1949, Sacerdoti ti fu nominato Direttore Generale della RAS a Milano da Frigessi e mantenne l'incarico fino alla sua morte improvvisa per infarto cardiaco nel 1966, lavorando con il Presidente Enrico Marchesano dal 1950 dopo la morte di Frigessi e con il Presidente Massimo Spada dal 1965.\nAttivit\u00e0 professionale.\nPromosse l'installazione di nuovi calcolatori per la gestione della compagnia ed il suo spostamento dalla sede di via Manzoni 38 ad una nuova sede, progettata dagli architetti Gio Ponti e Piero Portaluppi, in corso Italia 23, inaugurata dall'allora arcivescovo Montini (poi Papa Paolo VI) il 19 maggio 1962.\nAl progetto partecip\u00f2 come protagonista con precise direttive perch\u00e9 esso rispondesse a rigorosi criteri di funzionalit\u00e0 scaturiti dalla sua esperienza e dalle sue visite ai pi\u00f9 moderni palazzi sedi delle Imprese assicuratrici sorti in Europa in quegli anni.\nIn Italia la nuova sede RAS fu il primo nuovo edificio creato nel secondo dopoguerra come sede direzionale di Banca e Compagnia di Assicurazione e a Milano rimane tra i migliori esempi di opera di architettura destinata ad ufficio, insieme agli altri palazzi di Gio Ponti per le sedi Montecatini, Edison, Rai ed al grattacielo Pirelli.\nTra le innovazioni da lui introdotte nei prodotti della compagnia, citiamo le polizze globali, che consentono la copertura di pi\u00f9 rischi con un unico conteggio del premio, la stima preliminare del rischio dell'assicurazione incendio, l'aggiornamento automatico dei rischi nelle garanzie per i rischi civili, il raddoppio del capitale vita in caso di infortunio, la garanzia di pagamento in caso di morte dei debiti assunti, la concessione d'una partecipazione agli assicurati degli utili di bilancio del ramo vita, il raddoppio del deposito a risparmio presso la Cariplo in caso di premorienza, l'assicurazione vita di gruppo per i dipendenti di una stessa azienda, l'aumento periodico triennale dei capitali assicurati sulla vita a tariffa scontata, l'assicurazione contro il rischio di montaggio delle macchine, l'assicurazione grandine per gli agrumeti. Promosse la dotazione di una copertura assicurativa ai piani Cofina di acquisto rateale di azioni quotate in borsa con impegno pluriannuale, creati nel 1956, per garantire il buon fine della operazione di investimento per gli eredi in caso di morte dell'investitore durante il periodo di impegno.\nNel 1954 venne chiamato alla Cattedra di Diritto del Lavoro all'Universit\u00e0 degli Studi di Milano, incarico che poi lasci\u00f2 nel 1964 a causa dei suoi cresciuti impegni professionali.\nNel 1963 Sacerdoti divenne responsabile anche dell'organizzazione estera del Gruppo RAS e battezz\u00f2 l'azienda \u00abLa Compagnia dei Cinque Continenti\u00bb, aprendo nuovi uffici e sedi nel mondo e visitando tutte le direzioni estere e le Compagnie collegate in poco meno di due anni.\nDurante la sua gestione (1950-1966) i premi del gruppo RAS ebbero un incremento del 482% e quelli della sola RAS del 285%.\nPiero Sacerdoti fu definito dalla importante rivista francese \u00abL'Argus\u00bb \u00abassicuratore di spirito europeo e di rinomanza mondiale\u00bb.\nFu uno dei membri pi\u00f9 influenti della Associazione Nazionale tra le Imprese Assicurative (ANIA) e della Commissione Consultiva delle Assicurazioni nel Ministero dell'Industria, Commercio e Artigianato. Fu assertore dell'informazione assicurativa e delle pubbliche relazioni, facendosi promotore del Centro Studi Assicurativi di Milano, a lui intitolato dopo la sua morte.\nFu tra gli iniziatori nel 1953 ed esponenti pi\u00f9 qualificati del Comitato Europeo delle Assicurazioni (CEA), destinato a rappresentare gli interessi d'insieme dell'industria europea. Fu fautore della liberalizzazione dei servizi e della solvibilit\u00e0 delle imprese.\nStudi\u00f2 fin dal 1957 il rischio di danni a terzi nello sfruttamento pacifico dell'energia nucleare e partecip\u00f2 ai lavori dell'OECE (Organizzazione Europea per di Cooperazione Economica) per l'elaborazione di una convenzione internazionale, firmata nel 1960, rivolta ad evitare disparit\u00e0 giuridiche tra i vari paesi europei. Promosse la costituzione del \" pool\" assicurativo nucleare italiano, associato a simili \"pools \" esteri, per mettere a disposizione dell'industria nucleare italiana la garanzia massima per danni a terzi reperibile sul mercato mondiale. Nel 1959 mise in opera la prima polizza italiana di assicurazione di danni atomici, concernente il reattore subcritico sperimentale installato presso l'Universit\u00e0 degli Studi di Cagliari.\nSi occup\u00f2 dell'istituzione di un fondo di garanzia per il risarcimento delle vittime di automobilisti sconosciuti o insolvibili, opponendosi tuttavia, almeno in un primo tempo, ad un'assicurazione obbligatoria di responsabilit\u00e0 civile automobili, temendo interferenze dello Stato sulla gestione privata delle Compagnie.\nPer quanto riguarda il sistema pensionistico, auspic\u00f2 la creazione di piani previdenziali volontari ad integrazione della previdenza obbligatoria.\nNumerose furono le pubblicazioni di Sacerdoti in campo assicurativo sulle riviste professionali, sui periodici e sui giornali. Tra le altre ricordiamo lo studio sulle possibilit\u00e0 di sviluppo assicurativo nel continente africano (1952), la trattazione storica su \u00abLe assicurazioni private nella regione lombarda (1954) \u00bb, \u00abLe assicurazioni delle cauzioni nel mercato assicurativo italiano\u00bb (1956), \u00abLe assicurazioni dei rischi delle vendite a rate\u00bb (1956), \u00abL'assicurazione dei rischi di credito nella vendita a rate di beni strumentali\u00bb (1958), \u00abLe assicurazioni nel commercio con l'estero\u00bb (1957), lo studio pubblicato sul Sole dedicato ad \u00abUn secolo di attivit\u00e0 assicurativa nell'economia italiana (1865-1965) \u00bb, gli articoli pubblicati sulla situazione dell'industria assicurativa all'inizio di ogni anno sul Sole di Milano e su varie riviste estere, il volume pubblicato dal Centro Studi Assicurativi sulla tecnica assicurativa, gli studi per la riforma della previdenza sociale in Italia e sulla Responsabilit\u00e0 Civile Auto.\nLa sua morte, avvenuta improvvisamente per infarto, fu accompagnata da un unanime cordoglio dal mondo assicurativo e finanziario italiano e estero.\nIl senatore Eugenio Artom, Presidente dell'Associazione Nazionale delle Imprese Assicuratrici (ANIA), lo ricord\u00f2 cos\u00ec il 10 gennaio 1967:\n\u00abEra una personalit\u00e0 che lasciava il segno di s\u00e9 \u2013 dovunque passava \u2013 per l'altezza dell'ingegno, per la ricchezza della cultura, per la sua attivit\u00e0 prodigiosa, per la passione \u2013 soprattutto \u2013 che in tutto ci\u00f2 che faceva, in tutto quello che creava egli portava cos\u00ec vivamente, cos\u00ec caldamente. Nel campo dell'industria, nel campo della formazione di nuovi organismi internazionali o sopranazionali, nella creazione di strumenti nuovi per preparare i giovani alla vita assicurativa, dovunque egli ha lasciato il segno della sua potenza, mentre il fatto di aver saputo, per dieci anni della sua esistenza, unire all'attivit\u00e0 di uomo operante nel campo dell'economia \u2013 ed operante con cos\u00ec ampie responsabilit\u00e0 e cos\u00ec alto impegno \u2013 la meditata feconda attivit\u00e0 di insegnante di diritto dalla cattedra universitaria, sta a rivelare a pieno la multiforme capacit\u00e0 di questa complessa, vigorosa, personalit\u00e0. \u00bb\nFu insignito del titolo di Commendatore della Repubblica Italiana nel 1953, di Cavaliere della Legion d'onore francese nel 1954 e della medaglia d'oro del Comune di Milano alla memoria nel 1967."}
{"id": "2285371", "revid": "729019", "url": "https://it.wikipedia.org/wiki?curid=2285371", "title": "Karl Nicolussi-Leck", "text": "Dopo di essa fu imprenditore e fortemente impegnato a favore dell'arte e delle istituzioni ad essa collegate.\nBiografia.\nKarl Nicolussi-Leck frequent\u00f2 dapprima le scuole a Caldaro e poi a Bolzano, dove il 28 luglio 1936 super\u00f2 l'esame di maturit\u00e0 al liceo. Era, secondo quanto egli stesso ebbe ad affermare, un solitario, che non si mescolava agli altri ragazzini, ma era sempre alla ricerca delle cose belle (\"immer sch\u00f6ne Dinge suchte\").\nNicolussi-Leck \u00e8 stato attivamente impegnato nella creazione dell'organizzazione nazionalsocialista sudtirolese \"V\u00f6lkischer Kampfring S\u00fcdtirols\". Il 10 ottobre 1939 inizi\u00f2 all'Universit\u00e0 di Padova un corso di laurea in materie giuridico economiche, che tuttavia interruppe allo scoppio della seconda guerra mondiale, per arruolarsi volontario nel gennaio 1940 nelle \"Waffen-SS\", unit\u00e0 combattenti d'\u00e9lite delle SS.\nNicolussi-Leck venne assegnato al reggimento di fanteria SS \"Deutschland\", con il quale a partire dall'aprile 1941 prese parte alla campagna dei Balcani. Dal giugno 1941 fu impiegato sul fronte orientale contro l'Unione Sovietica. Dal novembre 1941 fino al marzo 1942 frequent\u00f2 una scuola di addestramento delle SS \"SS-Junkerschule\" a Bad T\u00f6lz, in Baviera. Dopo di che combatt\u00e9 come \"Untersturmf\u00fchrer\" nella 5. SS-Panzer-Division \"Wiking\" in Ucraina.\nNel marzo 1944 Nicolussi-Leck, \"Obersturmf\u00fchrer\" (grado equivalente circa a quello di tenente nelle forze armate) nella divisione corazzata \"Wiking\" delle \"Waffen-SS\", prese parte allo sblocco della sacca di Kowel, in cui si trovavano intrappolate le forze dell\"'SS-Oberf\u00fchrer\" Herbert Otto Gille. Il 30 marzo l'intervento di Nicolussi-Leck con 7 carri \"Panther\" della divisione SS \"Wiking\" e 50 uomini della 131\u00aa divisione di fanteria permise di resistere fino all'apertura di un collegamento con le linee tedesche, il 4 aprile 1944. Il giorno seguente cominci\u00f2 l'evacuazione della sacca - che dur\u00f2 due giorni - tramite un collo di bottiglia difeso da tali forze, che permise di salvare, dietro le linee tedesche, tutti i mezzi corazzati e anche ben 2.000 feriti. Nicolussi-Leck venne per questo insignito dallo stesso Adolf Hitler della croce di cavaliere e poco dopo promosso ad \"SS-Hauptsturmf\u00fchrer\" (grado equivalente a quello di capitano delle forze armate).\nDurante il 1944 Nicolussi-Leck prese parte a battaglie in Polonia ed Ungheria; nel 1945 nel bacino della Ruhr e vicino ad Hannover, dove si arrese agli americani, il 22 aprile 1945, assieme alla propria unit\u00e0.\nDopo la seconda guerra mondiale Nicolussi-Leck ha aiutato diverse persone legate ad un passato nazionalsocialista o gi\u00e0 membri delle SS ad espatriare oltreoceano passando per l'Italia. In relazione a ci\u00f2 risulta che anch'egli con un documento di viaggio della Croce Rossa Internazionale e falsa nazionalit\u00e0 croata, era passato in Argentina e in seguito, agli inizi degli anni cinquanta, era rientrato in Alto Adige, dove poi fu attivo come imprenditore per Mannesmann. Nicolussi-Leck \u00e8 stato uno dei fondatori del \"S\u00fcdtiroler Bildungszentrum\", del Museo d'arte moderna e contemporanea, poi \"Museion\", nonch\u00e9 della Scuola Superiore di sanit\u00e0 \"Claudiana\".\nNel corso degli anni Nicolussi-Leck ha arricchito non solo la propria villa a Frangarto, ma anche la zona intorno, formata da colline a vigneto, con opere di arte moderna."}
{"id": "2285375", "revid": "287204", "url": "https://it.wikipedia.org/wiki?curid=2285375", "title": "Reginaldo da Piperno", "text": "\"Studium\" di Napoli.\nOccup\u00f2 nello \"studium\" di Napoli la cattedra di teologia. Era solito dire di Tommaso ai suoi scolari: \"Divinitus edoctum esse quaecumque docuit, quaecumque scripsit, quaecumque dictavit, mos illi erat priusquam talia faceret ad orationem accedere, ibique instrui\".\nMeriti di Reginaldo.\nReginaldo fu tenuto da tutti in credito di santit\u00e0 e di venerazione. Per la canonizzazione e per l\"'Officio\" di San Tommaso, recitato dalla Chiesa, papa Giovanni XXII appoggi\u00f2 la propria Bolla sugli scritti di Reginaldo relativi alla figura del Santo. Altri scrittori parlano di Reginaldo sempre con elogio e lo stesso San Tommaso, in molti opuscoli, gli d\u00e0 il titolo di \"carissimo\" e di suo \"amatissimo\" e \"fedelissimo compagno\".\nTeodoro Valle da Piperno.\nNella \"Libreria\" del \"Real\" Monastero di San Domenico di Napoli si trovava un libro in carta pergamena, scritto di propria mano da Reginaldo, riguardante \"San Giovanni\" ma, come scrive \"Teodoro Valle da Piperno\", questo libro fu portato a Vienna, presso la Libreria Imperiale.\nScritti.\nReginaldo da Piperno segu\u00ec le lezioni di Tommaso d'Aquino e, con le annotazioni e gli insegnamenti che apprese, riusc\u00ec a completare alcuni scritti del Santo e a comporre il \"Supplementum\" per la terza sezione della \"Summa Theologiae\".\nEpiscopato.\nFra Reginaldo fu nominato vescovo di Marsico Nuovo il 22 giugno 1275. Qui ospit\u00f2 il suo caro amico Tommaso d'Aquino che venne in visita alla sorella contessa Teodora Sanseverino, moglie del signore di Marsico Nuovo e alla nipote Agnese, badessa del locale monastero benedettino."}
{"id": "2285376", "revid": "775372", "url": "https://it.wikipedia.org/wiki?curid=2285376", "title": "Bergomum", "text": "Bergomum \u00e8 stata una citt\u00e0 romana della \"Regio XI Transpadana\". Il suo centro abitato corrisponde alla moderna Bergamo, che ne rappresenta l'evoluzione storica.\nStoria.\nLa leggenda ci narra che Brenno - umiliato dal disonore della sconfitta personale e di avere avuto ciononostante la vita risparmiata - si suicid\u00f2 annegandosi nel fiume Brembo il quale fu detto di averne acquistato il nome. Bench\u00e9 tale tradizione sia affascinante, l'evidenza fornita da seri studi pare dimostrare la provenienza del toponimo da origini linguistiche Celtiche.\nDa quel momento i bergamaschi, secondo questa leggenda, sarebbero diventati sudditi di Roma, anche se in realt\u00e0 la conquista romana avvenne due secoli pi\u00f9 tardi, attorno al 200 a.C. La vecchia societ\u00e0 muore e viene sostituita da nuove leggi, nuovi ordinamenti amministrativi e nuove religioni. Inizia un periodo piuttosto lungo di benessere e prosperit\u00e0 e il nuovo insediamento di \"Bergomum\" diviene un fiorente municipio fortificato.\nInsieme a tutti gli abitanti dei territori transpadani, anche i bergamaschi divengono cittadini romani nel 49 a.C., in seguito ad un editto di Giulio Cesare. Attorno all'anno 100, nell'epoca di Traiano, viene costruito il ponte di Lemine, sulla strada militare che collega Bergamo a Como. Rester\u00e0 in funzione (conosciuto come \"ponte della Regina\") fino al 1493. Poco pi\u00f9 avanti anche a Bergamo appaiono i primi cristiani e secondo la leggenda nel 290 d.C. Sant'Alessandro, oggi patrono della citt\u00e0, viene decapitato.\nA partire dall'inizio delle invasioni barbariche del V secolo, che provocarono la caduta dell'Impero romano d'Occidente, la citt\u00e0 viene ripetutamente invasa e saccheggiata."}
{"id": "2285378", "revid": "305330", "url": "https://it.wikipedia.org/wiki?curid=2285378", "title": "EFF", "text": ""}
{"id": "2285379", "revid": "1573940", "url": "https://it.wikipedia.org/wiki?curid=2285379", "title": "Cuculus poliocephalus", "text": "Il cuculo minore (Cuculus poliocephalus ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Asia meridionale, orientale e sudorientale, dall'Afghanistan e dalla Russia fino al Vietnam, e in Giappone. \u00c8 presente anche in Africa, in Repubblica Democratica del Congo, Kenya, Malawi, Tanzania, Zambia e Zimbabwe. \u00c8 di passo in Bangladesh, Laos, Thailandia, Seychelles, Somalia e Sudafrica.\nTassonomia.\n\"Cuculus poliocephalus\" non ha sottospecie, \u00e8 monotipico."}
