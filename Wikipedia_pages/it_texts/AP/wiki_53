{"id": "2310522", "revid": "1543377", "url": "https://it.wikipedia.org/wiki?curid=2310522", "title": "Expo 1929", "text": "L'Esposizione universale di Barcellona si svolse dal 20 maggio del 1929 al 15 gennaio del 1930 a Barcellona.\nSi tenne sul Montju\u00efc su una superficie di 118 ettari e per realizzarla furono necessarie 180 milioni di pesetas. Tra i venti paesi europei che vi parteciparono ufficialmente vi furono: Germania, Belgio, Danimarca, Francia, Ungheria, Italia, Norvegia, Romania e Svizzera.\nBarcellona aveva gi\u00e0 ospitato l'Esposizione universale del 1888, che aveva rappresentato una svolta per la citt\u00e0 sia in campo economico che tecnologico e aveva permesso la ristrutturazione del Parc de la Ciutadella. Per questo motivo si progett\u00f2 una nuova esposizione che mostrasse gli sviluppi tecnologici e promuovesse l'immagine della Catalogna all'estero. Ancora una volta, l'esposizione comport\u00f2 una revisione dell'urbanistica di una parte della citt\u00e0; in questo caso, la collina del Montjuic e le aree circostanti, in particolare la Pla\u00e7a d'Espanya.\nL'Esposizione si rivel\u00f2 fautrice di un enorme sviluppo urbano per la citt\u00e0 di Barcellona, oltre a divenire un banco di prova per i nuovi stili che si stavano affermando all'inizio del ventesimo secolo. Inoltre, a livello locale, rappresent\u00f2 il consolidamento del \"noucentisme\" catalano che sostitu\u00ec il modernismo predominante in Catalogna e l'introduzione in Spagna delle correnti d'avanguardia internazionale, come il razionalismo rappresentato dal Padiglione tedesco di Ludwig Mies van der Rohe. L'Esposizione ha inoltre dotato la citt\u00e0 di molti edifici, alcuni dei quali sono diventati veri e propri simboli cittadini come il Palau Nacional, la Font m\u00e0gica, il Teatre Grec, il Poble espanyol e lo Stadio Olimpico Llu\u00eds Companys.\nOrigine dell'Esposizione.\nL'idea di una nuova esposizione inizi\u00f2 a prendere forma nel 1905 su idea dell'architetto Josep Puig i Cadafalch. In principio si era pensato di realizzarla nel quartiere Bes\u00f3s, ma nel 1913 si decise per il Montjuic. Il progetto di Puig i Cadafalch venne sostenuto dalla confederazione delle imprese \"Fomento del Trabajo Nacional\" (Consiglio nazionale del lavoro), e in particolare da Francesc d'Ass\u00eds Mas, uno dei suoi leader che si incaric\u00f2 delle trattative con i vari organi ufficiali coinvolti nel progetto. Cos\u00ec, nel 1913 venne costituito un comitato misto per l'organizzazione della manifestazione, composto di rappresentanti del \"Fomento Nacional del Trabajo\" e dell\"'Ajuntament\" (municipio) e a capo del quale vennero nominato Josep Puig i Cadafalch, Francesc Camb\u00f3 e Joan Pich i Pon.\nNel 1915 Puig i Cadafalch present\u00f2 un primo progetto, che venne successivamente diviso in tre progetti specifici, ognuno dei quali venne assegnato a un team di architetti: Puig i Cadafalch con Guillem Busquets si occuparono della parte bassa del Montjuic destinata alla Sezione Ufficiale, Llu\u00eds Dom\u00e8nech i Montaner e Manuel Vega i March si incaricarono della parte alta della montagna destinata alla Sezione internazionale e Enric Sagnier i Villavecchia e August Font i Carreras svilupparono il settore \"Miramar\", da destinare ad un'eventuale Sezione Marittima, che per\u00f2 non venne poi realizzata.\nLa prima difficolt\u00e0 fu il reperimento dei terreni per la realizzazione dell'Esposizione. Infatti, l\"'Ajuntament\" disponeva solo di 26 dei 110 ettari necessari. Si dovette quindi ricorrere all'espropriazione dei terreni, in forza di una legge del 1879 che permetteva l'esproprio per scopi pubblici, cosicch\u00e9 nel 1917 si poterono cominciare i lavori di urbanizzazione del Montjuic e del Transbordador a\u00e9reo che avrebbe collegato la montagna direttamente al porto, anche se poi venne aperto al pubblico solo nel 1931.\nI lavori ritardarono a lungo e vennero completati nel 1923, ma l'instaurazione nello stesso anno della dittatura di Primo de Rivera rinvi\u00f2 la calebrazione dell'evento, che avvenne nel 1929, in coincidenza con l'Esposizione iberoamericana di Siviglia. In questo nuovo periodo, l'organizzazione dell'evento venne affidata a Pere Dom\u00e8nech i Roura che venne nominato direttore dei lavori.\nL'inaugurazione dell'Esposizione si tenne quindi il 19 maggio 1929, cerimonia cui prese parte il re Alfonso XIII, il presidente del governo Miguel Primo de Rivera e diverse personalit\u00e0 del mondo della politica, dell'economia e della cultura catalana, oltre ad un pubblico di circa 200.000 persone.\nL'Esposizione lasci\u00f2 un disavanzo di circa 180 milioni di pesetas, ma il suo successo venne certamente minato dalla crisi economica e finanziaria che si tradusse nel famoso crack della borsa di New York del 29 ottobre 1929, che ridusse il numero dei partecipanti al concorso. Tuttavia, fu un grande successo a livello sociale e per le realizzazioni urbanistiche di cui si arricch\u00ec la citt\u00e0, soprattutto a livello architettonico, che fece s\u00ec che l'Esposizione si affermasse come un evento di primaria importanza per la storia di Barcellona.\nIl sito.\nIl sito della mostra venne costruito secondo il progetto di Puig i Cadafalch, con due diversi tipi di edifici: i palazzi, dedicati alle sezioni ufficiali del concorso, e i padiglioni, che rappresentavano paesi, istituzioni o imprese.\nIl complesso cominciava sulla Pla\u00e7a d'Espanya, dove furono costruiti quattro grandi alberghi per i visitatori, e proseguiva lungo l\"'Avenida de Am\u00e9rica\" (oggi conosciuta come \"Avinguda de la Reina Maria Cristina\"), dove si trovavano i grandi edifici della Esposizione, fino a giungere ai piedi del Montjuic, da dove partiva una scalinata che conduceva al \"Palau Nacional\", l'opera pi\u00f9 monumentale della intera mostra.\nL\"'Avenida de la Reina Maria Cristina\" venne decorata con fontane e colonne di vetro illuminate da luci elettriche, realizzate da Carles Bu\u00efgas, che destarono notevole sensazione. Su entrambi i lati del viale si incontravano i principali edifici della Esposizione: il Palazzo del vestito, il Palazzo delle comunicazioni e dei trasporti (progettato da Adolf Florensa i Ferrer) e il Palazzo della Metallurgia, dell'elettricit\u00e0 e della forza motrice. Questo complesso architettonico costituisce oggi la zona fieristica di Barcellona.\nLe esposizioni.\nL'Italia, con l'intervento della famiglia Bernocchi, promuove l'inserimento della esposizione del prototipo del \"Luminator Bernocchi\", una lampada altamente innovativa con funzioni di manichino per abiti ideata da Antonio Bernocchi nel 1926, considerata il primo oggetto di \"industrial design\" della storia italiana."}
{"id": "2310523", "revid": "767487", "url": "https://it.wikipedia.org/wiki?curid=2310523", "title": "Ipotesi Griesbach", "text": "L'ipotesi Griesbach \u00e8 una soluzione del problema sinottico formulata all'inizio del XIX secolo. Essa d\u00e0 priorit\u00e0 al \"Vangelo secondo Matteo\", che sarebbe dunque il primo dei vangeli sinottici ad essere stato composto, suggerisce che il \"Vangelo secondo Luca\" sia stato composto usando \"Matteo\" come fonte, e ipotizza che il \"Vangelo secondo Marco\" sia stato scritto per ultimo, utilizzando sia \"Matteo\" che \"Luca\" come fonti.\nLa sua formulazione moderna, attribuibile a William Farmer, prende il nome di \"ipotesi dei due vangeli\".\nFormulazione e diffusione dell'ipotesi.\nL'ipotesi fu formulata inizialmente dal biblista britannico Henry Owen (1716-1795) in un testo pubblicato nel 1764 e da Friedrich Andreas Stroth (1750-1785) in un articolo pubblicato anonimo nel 1781; si trattava di una riorganizzazione dell'ordine di composizione cos\u00ec come ipotizzato dalla tradizionale ipotesi agostiniana, che voleva i vangeli sinottici scritti nell'ordine \"Matteo\", \"Marco\", \"Luca\". Johann Jakob Griesbach, da cui l'ipotesi prese poi il nome, accenn\u00f2 all'idea che fosse stato l'autore di \"Luca\" e non quello di \"Marco\" ad usare \"Matteo\" (e la tradizione non inclusa in \"Matteo\") per la composizione del secondo vangelo sinottico durante un discorso tenuto all'Universit\u00e0 di Jena in occasione delle celebrazioni della Pasqua del 1783; successivamente Griesbach pubblic\u00f2 l'ipotesi nella \"Dimostrazione che tutto il Vangelo secondo Marco \u00e8 estratto dalle narrazioni di Matteo e Luca\".\nI punti di forza dell'ipotesi sono quei brani, detti \"concordanze minori\", in cui il \"Vangelo secondo Matteo\" e quello \"secondo Luca\" concordano in opposizione al \"Vangelo secondo Marco\" (ad esempio in \"Matteo\" , \"Luca\" e \"Marco\" ) e che potrebbero essere mere coincidenze o prove della dipendenza di uno tra \"Matteo\" e \"Luca\" dall'altro.\nOggi l'ipotesi di Griesbach \u00e8 sostenuta da pochi studiosi, tra cui William Farmer, Bernard Orchard, Enoch Powell e David L. Dungan; da quando Farmer ha composto alcuni scritti contrari alla pi\u00f9 diffusa teoria della priorit\u00e0 marciana e in favore della priorit\u00e0 di \"Matteo\", questa ipotesi \u00e8 detta \"ipotesi dei due vangeli\", in quanto considera \"Matteo\" e \"Luca\" i vangeli sinottici principali e \"Marco\" una versione posteriore e meno originale."}
{"id": "2310527", "revid": "2230366", "url": "https://it.wikipedia.org/wiki?curid=2310527", "title": "United States Air Force", "text": "La United States Air Force (abbreviazioni comunemente utilizzate: U.S. Air Force, US Air Force, Air Force, USAF) \u00e8 l'aeronautica militare degli Stati Uniti d'America, parte integrante delle forze armate degli Stati Uniti d'America. Rappresenta la branca dell'amministrazione militare statunitense che si occupa di guerra aerea e guerra cibernetica. L'USAF \u00e8 uno degli otto \"servizi in uniforme\" (uniformed services) ed \u00e8 nata come forza armata separata e indipendente dall'esercito il 18 settembre 1947. Attualmente rappresenta la pi\u00f9 grande forza aerea del mondo con oltre 9.000 velivoli in servizio, basi sparse su tutto il globo e circa 329.100 uomini e donne in servizio attivo.\nLa prestazione complessiva fornita dall'USAF nel settembre 2019 era ufficialmente designata con tre descrizioni: \"Global Vigilance, Global Reach\" e \"Global Power\" (\"Viglianza Globale, Portata Globale e Potenza Globale\") con 5.328 velivoli con pilota e non in servizio (3.944 USAF; 1.064 Air National Guard; e 320 Air Force Reserve);; 130 missili Cruise lanciabili dal cielo, e 400 missili balistici intercontinentali. L'USAF ha 329.100 effettivi in servizio attivo, 68.703 nell'Air Force Reserve Command, e 107.100 nell'Air National Guard (dati settembre 2019). In aggiunta, l'USAF impiega 174.230 operatori civili, ed ha 57.000 membri ausiliari nella Civil Air Patrol.\nNel 2010, un pi\u00f9 recente \"Posture Statement\" ha ridefinito la missione dell'USAF nelle seguenti azioni: operazioni di deterrenza nucleare, operazioni speciali, superiorit\u00e0 aerea, operazioni globali integrate di Intelligenza militare, Sorveglianza e Ricognizione (ISR), superiorit\u00e0 spaziale, comando e controllo, superiorit\u00e0 cyberspaziale, guarigione del personale, attacco globale di precisione, costruzione di rapporti di collaborazione, mobilit\u00e0 globale rapida, e supporto di combattimento immediato. Sin dalla seconda guerra mondiale, l'USAF ed i suoi predecessori hanno preso parte a vari conflitti in tutto il pianeta.\nIl Dipartimento dell'aviazione (\"\"Department of the Air Force\") \u00e8 diretto da un civile, il Segretario all'aviazione (\"Secretary of the Air Force\"\"), preposto a tutti gli affari politici ed amministrativi. Il Dipartimento dell'aviazione \u00e8 una divisione del Dipartimento della difesa, diretto dal Segretario della difesa. L'ufficiale pi\u00f9 elevato nel Dipartimento dell'Aviazione \u00e8 il Capo dello Stato Maggiore della Forza Aerea degli Stati Uniti (\"Chief of Staff of the United States Air Force\"), che fa parte dello Stato Maggiore Congiunto (\"Joint Chiefs of Staff\"). L'USAF attualmente sta programmando una drastica riduzione di organico (\"Reduction-in-Force\" o \"RIF\"), a causa di una diminuzione dei fondi a sua disposizione nel bilancio. La riduzione dell'organico doveva essere di circa 40.000 posti da attuare entro il 2011.\nStoria.\nLe origini e la seconda guerra mondiale.\nL'esercito cre\u00f2 il primo predecessore dell'USAF nel 1907; ne scatur\u00ec un caleidoscopio di trasformazioni organizzative, di nomi e missioni, che quarant'anni pi\u00f9 tardi avrebbe fatto nascere l'attuale forza armata aerea. Difatti, l'USAF divenne un servizio militare separato il 18 settembre 1947, quando entr\u00f2 in vigore il National Security Act del 1947. Tale legge cre\u00f2 lo United States Department of Defense, che a sua volta si componeva di tre sotto-dipartimenti, e segnatamente del \"Department of the Army\", \u201cDepartment of the Navy\u201c e del neonato \u201cDepartment of the Air Force\u201c. Prima del 1947, la competenza per quanto atteneva alle operazioni aeree veniva ripartita fra esercito (operazioni basate a terra), marina (operazioni basate sul mare, originate da portaerei o affidate ad aerei anfibi), e Marines (supporto aerotattico di operazioni di fanteria).\nLe organizzazioni antesignane dell'USAF odierna furono:\nIl secondo dopoguerra e l'operazione \"Chrome Dome\".\nNel 1948 e fino al settembre 1949, l'USAF intraprese un gigantesco sforzo, il ponte aereo per Berlino, per rifornire di viveri e generi necessari la citt\u00e0 bloccata dai sovietici. Il 25 giugno, il giorno dopo l'inizio del blocco, fu iniziato un enorme ponte aereo (che poi durer\u00e0 462 giorni) che umili\u00f2 pubblicamente i sovietici. Centinaia e centinaia di aeroplani, chiamati affettuosamente \"Rosinenbomber\" (bombardieri d'uva passa) dalla popolazione locale, trasportarono un'enorme variet\u00e0 di provviste, da interi container pieni di viveri, carbone e medicinali a piccoli pacchetti di caramelle con attaccato un minuscolo paracadute individuale per i bambini (i pacchetti di caramelle paracadutati furono ideati dal pilota Gail Halvorsen).\nGli ammalati gravi ed i bambini venivano evacuati dalla citt\u00e0 con gli stessi aerei. Gli aeromobili vennero forniti e volarono dagli Stati Uniti, dal Regno Unito e dalla Francia, ma gli equipaggi furono forniti anche dall'Australia, dal Sudafrica e dalla Nuova Zelanda. Furono in totale effettuati 278.228 voli, trasportando 2.326.406 tonnellate di cibo e altre forniture, tra cui 1.500.000 tonnellate di carbone per riscaldamento e produzione di energia elettrica, dando vita al pi\u00f9 grande trasporto umanitario della storia. All'apice dell'operazione atterravano a Berlino 1.398 voli ogni 24 ore trasportando 12.940 tonnellate di viveri, carbone e macchinari. L'azione statunitense port\u00f2 il nome in codice di Operation Vittles, mentre quella britannica venne chiamata Plain Fare. L'operazione non fu indolore per gli equipaggi; data l'elevata frequenza dei voli vi furono alcuni incidenti con vittime.\nDurante l'intero periodo della Guerra fredda, l'USAF fu impegnata a organizzare, mantenere in efficienza ed addestrare due delle tre componenti della Triade nucleare degli Stati Uniti in grado di fornire la deterrenza nucleare e combattere una Guerra nucleare contro l'Unione Sovietica. Dal 1948 fino alla fine della Guerra fredda nel 1991, lo Strategic Air Command (SAC) costituiva l'elemento pi\u00f9 potente e importante dell'USAF; il SAC controllava, dal centro di comando a Omaha, nello stato del Nebraska, le basi in silo dei missili balistici nucleari terrestri e i bombardieri strategici, principalmente Boeing B-52 Stratofortress, armati con bombe nucleari, tenuti pronti sulle basi a partire in 15 minuti per l'attacco di rappresaglia contro l'Unione Sovietica secondo il programma di Allerta a terra. Inoltre dal 1961 al 1968, l'USAF condusse anche operazioni di Allerta in volo, sulla base dell'operazione Chrome Dome, che prevedevano la presenza di almeno dodici B-52 in volo tutti i giorni e 24 ore al giorno su rotte prestabilite pronti a sferrare l'attacco nucleare dopo aver ricevuto un codice di autorizzazione specifico.\nGuerra di Corea.\nLa FEAF (Far East Air Force) statunitense, agli ordini del Tenente Generale George E. Stratemeyer, inizi\u00f2 subito ad intercettare l'aviazione nordcoreana a sud del 38\u00ba parallelo, venendo attaccato a sua volta. In risposta, l'indomani, bombardieri statunitensi Boeing B-29 Superfortress bombardarono per la prima volta il territorio nemico, attaccando l'aeroporto della capitale nordcoreana Pyongyang. L'aviazione statunitense riusciva a ritardare l'avanzata nemica, mentre il Governo Usa inviava ingenti rinforzi in Giappone per costituire l'8\u00aa Armata al comando del generale Walton Walker. Il quartier generale avanzato fu posto nella citt\u00e0 di Taegu, nella Corea del Sud, il giorno 24 luglio. Il Giappone garant\u00ec l'utilizzo di basi militari sul proprio territorio metropolitano ed anche supporto navale, e in seguito l'USAF inizi\u00f2 una serie di bombardamenti strategici che colpirono la capitale nordcoreana Pyongyang e, dopo l'intervento cinese a supporto dei nordcoreani, anche i campi di volo cinesi situati in Manciuria, ritenuti, a torto, al sicuro dai bombardamenti statunitensi. Il supporto sovietico si concretizz\u00f2 nella fornitura di moderni velivoli da combattimento, pilotati spesso da \"volontari\" sovietici. Anche l'aviazione statunitense che si scontrava con i MiG-15 di fabbricazione sovietica in uso a coreani e cinesi, aveva migliorato le sue capacit\u00e0, affiancando ed in parte sostituendo i Lockheed P-80 Shooting Star ed i Republic F-84 F Thunderstreak \u2014 inferiori agli aerei russi \u2014 con i pi\u00f9 aggiornati e prestanti North American F-86 Sabre.\nGuerra del Vietnam.\nUn grosso banco di prova per la forza armata fu la guerra del Vietnam. Durante la seconda met\u00e0 del 1964 e gli inizi del 1965 la situazione sul campo nel Vietnam del Sud continu\u00f2 a peggiorare per le forze governative; i reparti Viet Cong, saliti a oltre 170.000 combattenti, e supportati per la prima volta dall'infiltrazione di forze regolari nordvietnamite dell'agguerrito Esercito Popolare Vietnamita inflissero pesanti perdite ai sudvietnamiti pregiudicando l'esito del conflitto. A Washington, Johnson, sempre pi\u00f9 inquieto ed indeciso, moltiplic\u00f2 le riunioni con i suoi consiglieri per decidere le misure da prendere per salvare una situazione apparentemente compromessa.\nI membri del \"National Security Council\", tra cui McNamara, il segretario di Stato Dean Rusk, e Maxwell Taylor concordarono quindi il 28 novembre 1964 di suggerire al presidente Johnson una campagna di bombardamenti progressivi sul Vietnam del Nord e anche sul Laos come strumento di pressione sul governo nordvietnamita; per il momento furono invece rinviate decisioni sull'intervento diretto delle forze terrestri statunitensi (proposto dal consigliere Walter Rostow).\nUna serie di attacchi Viet Cong contro le basi e il personale statunitense in Vietnam avrebbe fatto precipitare la situazione nei primi mesi del 1965, portando a decisioni cruciali dell'amministrazione Johnson: prima l'attacco del 24 dicembre 1964 all'Hotel Brinks di Saigon (dove erano alloggiati ufficiali statunitensi) e soprattutto l'attacco Viet Cong contro installazioni statunitensi alla base aerea di Pleiku (6 febbraio 1965), fornirono l'occasione alla dirigenza politica statunitense per iniziare i bombardamenti aerei sistematici sul Vietnam del Nord; in risposta a questi attacchi il presidente Johnson ordin\u00f2 quindi l'inizio immediato degli attacchi aerei di rappresaglia (operazione Flaming Dart).\nDopo questa prima fase, il 2 marzo 1965 inizi\u00f2 il piano di attacchi aerei sistematici sulle strutture logistiche e militari del Vietnam del Nord, con aerei decollati dalle basi aeree statunitensi in via di organizzazione in Thailandia e dalle portaerei posizionate al largo delle coste nordvietnamite (la cosiddetta \"Yankee Station\"). I bombardamenti (operazione Rolling Thunder), inizialmente previsti per la durata di otto settimane, sarebbe continuati, sempre pi\u00f9 violenti ed estesi su nuovi bersagli, quasi ininterrottamente fino alla met\u00e0 del 1968: fu la campagna di bombardamento aereo pi\u00f9 pesante dai tempi della seconda guerra mondiale (300.000 missioni), vennero sganciate pi\u00f9 bombe sul Vietnam del Nord che sulla Germania (860.000 tonnellate), ma i risultati furono nel complesso deludenti.\nIl morale della popolazione e la volont\u00e0 politica della dirigenza nemica non croll\u00f2 e anzi usc\u00ec rafforzata dagli attacchi; i danni strutturali furono rilevanti, ma non decisivi in una societ\u00e0 arretrata e contadina come quella vietnamita; gli intralci alla macchina militare nordvietnamita (rifornita principalmente da Cina e URSS attraverso il porto di Haiphong) furono scarsi e l'infiltrazione delle truppe regolari al sud viceversa aument\u00f2 costantemente; le forze aeree statunitensi subirono inoltre perdite rilevanti (922 aerei perduti) di fronte alla valida difesa antiaerea nemica e alle pericolose forze aeree nordvietnamite.\nL'aviazione ebbe un ruolo determinante nel termine delle operazioni, e con i pesanti bombardamenti dell'operazione Linebacker costrinse i nordvietnamiti all'inizio dei negoziati. Le ultime fasi dei colloqui di pace che erano nonostante tutto iniziati furono particolarmente confuse e drammatiche;il negoziatore statunitense Henry Kissinger fin\u00ec per accettare la maggior parte delle richieste nordvietnamite (soprattutto accett\u00f2 il cruciale mantenimento delle forze regolari nordvietnamite presenti al sud, al contrario del previsto ritiro totale statunitense); Van Thieu si oppose strenuamente a questo tipo di accordo considerato la premessa della catastrofe. A ottobre 1972 l'accordo di pace sembr\u00f2 imminente, ma in realt\u00e0 la situazione si complic\u00f2 nuovamente alla fine dell'anno: i colloqui furono interrotti di nuovo a causa dell'intransigenza di Le Duc Tho e anche dell'ostruzionismo di Van Thieu; nel tentativo di sbloccare drammaticamente la situazione, di dare un'ultima dimostrazione di forza militare e di rafforzare psicologicamente il regime di Saigon, Nixon decise il 18 dicembre 1972 di sferrare nuovi duri bombardamenti sul Vietnam del Nord con l'impiego in massa dei B-52 (operazione Linebacker II). I \"bombardamenti di Natale\" durarono undici giorni soprattutto su Hanoi e Haiphong. A gennaio 1973 l'accordo era ormai in vista, i bombardamenti erano stati interrotti il 30 dicembre 1972.\nAnni 2000.\nNel 2007, l'USAF intraprese un programma di ristrutturazione riduttiva. A causa di restrizioni finanziarie, l'USAF previde un abbattimento della forza organica da 360\u00a0000 a 316\u00a0000 membri. La grandezza della forza in servizio attivo nel 2007 era grosso modo il 64% dell'USAF alla fine della Guerra del Golfo nel 1991. Tuttavia, la riduzione si concluse nel 2008 a circa 330\u00a0000 effettivi per mantenere la rispondenza agli standard operativi necessari. Queste stesse restrizioni hanno imposto dal 2005 una netta riduzione nel numero di ore concesse all'addestramento degli equipaggi ed altres\u00ec indotto il Deputy Chief of Staff for Manpower and Personnel a diramare le Airmen's Time Assessments.\nIl 5 giugno 2008, il Segretario alla Difesa Robert Gates ha accettato le dimissioni del \"Secretary of the Air Force\u201c, Michael W. Wynne, e del \"Chief of Staff of the United States Air Force\", generale T. Michael Moseley. In pratica Gates ha licenziato entrambi per \"problemi strutturali collegati ad un degrado delle prestazioni e dell'orientamento nella missione nucleare dell'Air Force\". Questo fatto avveniva in seguito ad un'inchiesta su due incresciosi incidenti riguardanti negligente gestione di armi nucleari, ed al contempo rappresentava l'epilogo di diatribe tra la dirigenza dell'Air Force e Gates medesimo. Per ribadire l'importanza delle risorse nucleari, il 24 ottobre 2008 l'USAF cre\u00f2 l'Air Force Global Strike Command, una struttura con speciale orientamento nucleare.\nIl 26 giugno 2009 l'USAF eman\u00f2 un nuovo progetto strutturale della forza che riduce gli aerei da caccia e rialloca le risorse per conseguire una maggiore efficienza nella guerra nucleare, irregolare e dell'informazione. Il 23 luglio 2009 l'USAF ha diffuso il suo \"Unmanned Aerial System Flight Plan\", contenente i piani di dettaglio per gli \nUAV fino al 2047. Un terzo degli aerei che l'USAF progetta di acquistare in futuro sar\u00e0 senza pilota.\nCompetenze.\nSecondo il \"National Security Act of 1947\" (61 Stat. 502), documento istitutivo dell'USAF:\nIl \u00a78062 del Titolo 10 dell'US Code definisce lo scopo dell'USAF come:\nLa missione prefissa all'USAF nel mondo contemporaneo \u00e8 \"volare, combattere, e vincere in cielo, nello spazio, e cyberspazio\".\nRicerca e salvataggio.\nIl \"National Search and Rescue Plan\" designa la United States Coast Guard come l'agenzia federale preposta alle operazioni \"marittime\" Search and Rescue (SAR), e l'USAF ne \u00e8 l'equivalente per quanto attiene alle operazioni aeree per gli Stati Uniti continentali, Alaska esclusa. Per coordinare il loro lavoro, entrambe le agenzie mantengono uffici denominati \"Joint Rescue Coordination Centers\". L'USAF, per far fronte alla gran mole d'interventi di soccorso, si avvale della cooperazione fornita dalla gi\u00e0 citata \u201cCivil Air Patrol\u201c \u2014la forza aerea ausiliaria ufficiale degli USA\u2014 in pi\u00f9 dell'80% di dette missioni.\nVigilanza dello spazio aereo.\nL'USAF, attraverso l'Air National Guard, \u00e8 la principale agenzia competente per il controllo dello spazio aereo USA.\nIl 30 luglio 2009, il tenente generale Harry Wyatt, direttore dell'Air National Guard, ha dichiarato che \"le tecnologie necessarie per la missione comprendono un radar a schiera attivo, a scansione elettronica (che pu\u00f2 essere usato per scoprire piccole ed invisibili minacce aeree tra cui i missili da crociera), sistemi di ricerca e tracciamento ad infrarossi e comunicazioni oltre-la-linea-visuale\".\nIl 14 settembre 2009, il generale Norton A. Schwartz, capo di stato maggiore USAF, ha detto che spera di \"portare una combinazione di F-22, F-35, velivoli venerandi, tra cui caccia F-15 e F-16 rimodernati, e velivoli senza pilota alla missione ASA [air sovereignty alert].\".\nNondimeno, l'USAF ha in programma di ritirare fino all'80% della propria forza aerea addetta alla tutela dello spazio aereo, e di conseguenza 18 siti attuali di sorveglianza aerea rimarrebbero del tutto sprovvisti di velivoli operativi dopo il 2015.\nIl \"Government Accountability Office\" (GAO]) ha rilevato che per 17 comandanti di reparti ASA su 20 \"l'USAF tratta le operazioni ASA come una missione temporanea e non ha fornito risorse sufficienti\".\nGuerra non convenzionale.\nPer far fronte alle esigenze dei conflitti che potrebbero coinvolgere gli USA dopo il termine della Guerra Fredda, il giorno 1\u00ba agosto 2007 fu emesso il documento \"Air Force Doctrine Document 2-3\" per illustrare le modalit\u00e0 in cui un'aeronautica militare potrebbe essere impiegata a sostegno o in contrasto delle cosiddette insorgenze.\nA questo specifico fine, l'USAF sta valutando l'apprestamento di uno stormo di contro-guerriglia, equipaggiato con piccoli velivoli da supporto aerotattico. Il reparto potrebbe anche avere funzioni addestrative \u2014focalizzate sullo specifico scenario operativo\u2014 per i piloti statunitensi e di nazioni alleate.\nAerotrasporto.\nL'USAF fornisce il trasporto aereo sia strategico sia tattico in guerra, in pace e nelle missioni umanitarie curate dal Ministero della Difesa.\nIl GAO. ha rilevato che i piani USAF dovrebbero soddisfare le esigenze del trasporto strategico, ma potrebbero dimostrarsi inadeguate nel dare appoggio tattico allo US Army.\nConflitti.\nGli USA sono stati coinvolti in numerose guerre, conflitti ed operazioni che hanno richiesto operazioni aeree militari. Considerando anche il periodo anteriore alla nascita formale dell'USAF, indicheremo:\nMissioni umanitarie.\nL'USAF ha partecipato anche a diverse operazioni umanitarie, tra cui:\nOrganizzazione.\nLa principale suddivisione dell'Air Force \u00e8 il Major Command o Majcom, il quale conduce una considerevole parte della missione di servizio ed \u00e8 direttamente subordinato al quartier generale dell'U.S.A.F. I comandi sono organizzati su una base funzionale sul territorio continentale americano e su base geografica oltremare. In aggiunta, per assecondare le parti designate delle attivit\u00e0 dell'U.S.A.F. nel mondo, essi organizzano, amministrano, equipaggiano ed addestrano i loro elementi subordinati. I Majcom, in generale, includono i seguenti livelli organizzativi: Numbered Air Force (NAF), Wing, Group, Squadron e Flight. Il Majcom risiede in cima ad una struttura dell'organico scaglionata in alternanza, cio\u00e8 ogni livello organizzativo dispari (Majcom, Wing e Squadron) pu\u00f2 avere tutte le funzioni del personale, mentre le altre organizzazioni (NAF, Group e Flight) sono scaglioni centrati sulla missione tattica. Questo \u00e8 stato disegnato per incrementare l'efficienza operativa senza l'aggravio di personale addizionale per le altre funzioni.\nCi sono due schemi organizzativi di base nei Majcom: le organizzazioni orientate all'unit\u00e0 e le organizzazioni maggiori senza unit\u00e0. La prima comprende i livelli di Majcom, NAF, Wing, Group, Squadron e Flight, il secondo invece comprende i Majcom, Center, Directorate, Division, Branch e Section o una combinazione delle due. Esistono due tipi di Majcom: il lead majcom e il component majcom (C-majcom). Un C-majcom \u00e8 una componente dell'U.S.A.F. per un comando unificato combattente. Il comandante di un C-majcom \u00e8 il comandante delle relative forze (COMAFFOR) e pu\u00f2 fungere anche come comandante di teatro delle forze congiunte nella componente aerospaziale (JFACC) quando richiesto. \nStruttura Organizzativa dell'U.S.A.F..\n Headquarters, United States Air Force, il Pentagono, Arlington, Virginia\nPersonale.\nLa classificazione di qualsiasi impiego nell'USAF \u00e8 materia dell'\"Air Force Specialty Code\" (AFSC). Lo spettro di questo \"catalogo\" spazia da incarichi operativi \u2014come quello del mitragliere\u2014 a mansioni \"alberghiere\", come quelle di chi deve assicurare l'efficiente funzionamento di una mensa. In effetti, le possibilit\u00e0 di lavoro nell'USAF sono le pi\u00f9 varie: specialisti informatici, meccanici, \npersonale di volo, addetti ai sistemi di comunicazione, tecnici avionici, servizi sanitari, ingegneri civili, esperti amministrativi, servizi logistici di ricettivit\u00e0, affari legali, consulenza in tema di stupefacenti, operazioni postali, addetti alla specifica polizia militare (\"United States Air Force Security Forces\") e specialisti di ricerca e salvataggio. \nForse i ruoli USAF pi\u00f9 pericolosi sono quelli di artificiere, \"Combat rescue officer,\" \"pararescue,\" membro delle gi\u00e0 ricordate forze di sicurezza, addetto all'United States Air Force Combat Control Team, tecnico meteo per le operazioni speciali, specialista del controllo aereo tattico, addetto all'U.S. Air Force \"Office of Special Investigations;\" tutto personale che opera \"normalmente\" a fianco della fanteria e/o in operazioni speciali in contesti di elevatissimo rischio. Nella maggior parte dei casi, si tratta di personale di truppa. Altri ruoli hanno acquistato nel tempo maggior dimestichezza con il campo di battaglia, ad esempio ingegneri e addetti ai veicoli.\nQuasi tutti i lavori della truppa sono \"entry level\", nel senso che l'USAF fornisce ai relativi operatori tutto l'addestramento occorrente. Ad alcuni militari \u00e8 data l'opportunit\u00e0 di scegliere un particolare lavoro, od almeno un campo d'impiego da seguire dopo l'effettivo arruolamento, mentre a tutti gli altri in occasione del \"Basic Military Training\" (BMT) viene assegnata d'ufficio una specializzazione (AFSC). Dopo il BMT, gli aviatori frequentano una scuola di addestramento tecnico in cui apprendono ci\u00f2 che \u00e8 specifico del rispettivo AFSC. La Second Air Force, che fa parte dell'Air Education and Training Command, \u00e8 competente per quasi tutto l'addestramento tecnico.\nLa durata dei corsi \u00e8 assai variabile; per fare due esempi, il 3M0X1 (servizi) richiede 31 giorni, mentre il 3E8X1 (bonifica esplosivi) si articola in un anno di addestramento con una scuola preliminare ed una scuola principale consistente di dieci divisioni diverse, che a volte impegnano gli allievi fin quasi a due anni.\nL'organico USAF \u00e8 diviso in personale di truppa, sottufficiali ed ufficiali; la posizione minima \u00e8 (truppa) Airman Basic (E-1), la massima \u00e8 (ufficiali) Generale (O-10). Le promozioni della truppa conseguono ad una combinazione di prove attitudinali, anni di anzianit\u00e0 e liste di avanzamento, mentre le promozioni degli ufficiali dipendono dall'anzianit\u00e0 nel grado e da liste di avanzamento.\nSistema gerarchico.\nUfficiali.\nI gradi degli ufficiali dell'USAF sono divisi in tre sezioni: di compagnia, di campo e ufficiali generali. Gli ufficiali di compagnia (\"Company Grade Officers\") sono quelli compresi fra O-1 e O-3 (\"2nd Lieutenant\" - \"Captain\"); gli ufficiali di campo (\"Field Grade Officers\") tra O-4 e O-6 (\"Major\" - \"Colonel\"); gli ufficiali generali, invece, rappresentano la parte apicale: da O-7 in su.\nAl momento, la promozione da \"Second Lieutenant\" (letteralmente \"Secondo Tenente\", corrisponde al nostro sottotenente) a \"First Lieutenant\" (Primo Tenente) \u00e8 virtualmente garantita dopo due anni di servizio onorevole. Da \"First Lieutenant\" a \"Captain\" (Capitano) la promozione \u00e8 assegnata competitivamente dopo altri due anni di servizio. Per essere promossi da \"Major\" (Maggiore) in su i candidati devono affrontare una selezione, operata dall\"'Air Force Personnel Center\" (Centro del Personale dell'Air Force) alla Randolph Air Force Base, situata a San Antonio, Texas. Questo processo avviene approssimativamente fra il settimo e il decimo anno di servizio dei \"captain\": una certa percentuale di essi vengono scelti per diventare \"Major\". Questo procedimento viene ripetuto fra l'undicesimo e il quattordicesimo anno per i \"Lieutenant Colonel\" (Tenente Colonnello), e attorno al diciottesimo anniversario per i \"Colonel\" (Colonnello). Gli ufficiali generali vengono invece scelti dal potere politico: il Presidente degli Stati Uniti, solitamente su proposta dei suoi consiglieri militari, individua i candidati fra gli ufficiali che rivestono il grado di \"Colonel\" e li sottopone al Senato perch\u00e9 siano da esso approvati e nominati \"Brigadier General\"; un identico procedimento viene seguito per la promozione dei \"Brigadier General\" ai gradi successivi della piramide gerarchica.\nWarrant officers.\nMalgrado le disposizioni regolamentari teoricamente vigenti, l'USAF non impiega la categoria gerarchica del warrant officer (caso unico nelle forze armate statunitensi).\nQuando il Congresso nel 1958 autorizz\u00f2 l'istituzione di due gradi di livello (relativamente) alto nella truppa USAF, i vertici di quest'ultima decisero per conto proprio che questi due \"super gradi\" potevano soddisfare ogni esigenza della forza armata per il livello \"warrant officer\", ancorch\u00e9 tale determinazione non abbia avuto risalto pubblico che molti anni dopo. L'USAF smise di nominare warrant officers nel 1959, l'anno in cui avvennero le prime promozioni al nuovo grado apicale della truppa, Chief Master Sergeant. Nel corso degli anni 1960 i warrant officers furono per lo pi\u00f9 promossi ufficiali, ma \u2014seppur in numero esiguo\u2014 continuarono ad esisterne per altri ventun anni.\nL'ultimo warrant officer dell'aeronautica \"in servizio attivo\" (USAF), il CWO4. James H. Long, and\u00f2 in congedo nel 1980 e l'ultimo pari grado \"riservista\" (Air Force Reserve), il CWO4 Bob Barrow, lasci\u00f2 i ranghi nel 1992. Dopo il pensionamento, fu promosso a titolo onorario alla posizione CWO5, la sola persona che abbia rivestito questo grado nell'USAF. Barrow \u00e8 deceduto nell'aprile 2008. Dal congedo di Barrow, nell'USAF i warrant officers, bench\u00e9 legalmente consentiti, non sono rappresentati.\nTruppa.\nLa truppa dell'US Air Force \u00e8 divisa in tre categorie: gli \"Airmen\" (avieri), dal grado E-1 al grado E-4 (\"Airman Basic\" - \"Senior Airman\"), i \"noncommissioned officers\" (NCO) (sottufficiali), E-5 ed E-6 (\"Staff Sergeant\" - \"Technical Sergeant\") e i \"Senior noncommissioned officers\" (sottufficiali anziani), da E-7 a E-9 (\"Master Sergeant\" - \"Chief Master Sergeant\"). L'ultimo grado, \"Chief Master Sergeant of the Air Force\" (CMSAF) rappresenta l'apice della carriera dei sottufficiali: c'\u00e8 solo un CMSAF nell'intera Air Force, \u00e8 scelto dal \"Chief of Staff of the Air Force\" (Capo dello Staff dell'Air Force) e svolge la funzione di consigliere dei pi\u00f9 alti comandanti, rappresentando l'intera categoria dei militari di truppa.\nL'USAF \u00e8 la sola, tra le cinque forze armate USA, in cui la condizione di sottufficiale non \u00e8 ottenuta prima che un aviere abbia raggiunto la qualifica E-5. Nelle altre FF.A., in genere si \u00e8 sottufficiali gi\u00e0 a partire da E-4 (per esempio, un caporale nell'esercito e nei marines, \"Petty Officer Third Class\" nella marina e guardia costiera). Nondimeno, nell'esercito chi ha la posizione E-4 ma il grado di \"Specialist\" non \u00e8 considerato sottufficiale. L'aeronautica si adeguava all'esercito nel periodo 1976-1991, poich\u00e9 un E-4 poteva essere sia un \"Senior Airman\" che sfoggiava tre strisce ed una stella, sia un sergente (denominato \"Buck Sergeant\"), contraddistinto dalla presenza di una stella centrale e considerato sottufficiale. Bench\u00e9 non sia un sottufficiale, un Senior Airman che abbia frequentato con profitto la \"Airman Leadership School\" pu\u00f2 assumere il ruolo di \"supervisore\".\nUniformi.\nLe uniformi USAF sono, ovviamente, distinte da quelle delle altre forze, a partire dal 1947. Proprio in quell'anno fece la sua comparsa la prima divisa USAF, che prender\u00e0 il nome di \"Uxbridge Blue\" con riferimento al modello \"Uxbridge 1683 Blue\", in origine sviluppato dalla \"Bachman-Uxbridge Worsted Company\". L'attuale \"Service Dress Uniform,\" (uniforme ordinaria di servizio) adottata nel 1993 e standardizzata nel 1995, consiste di una giacca a tre bottoni, senza tasche, simile a ci\u00f2 che si usa chiamare \"sport jacket\" da uomo, (con spille argentate recanti la sigla U.S. sui risvolti del collo), pantaloni abbinati, ed un berretto militare standard o adattato per il volo, il tutto nella variante cromatica definita \"Shade 1620,\" \"Air Force Blue\" (un blu-purpureo piuttosto scuro). L'uniforme \u00e8 completata da una camicia azzurro chiaro (Shade 1550) e una cravatta (Shade 1620) caratterizzata da un motivo a spina di pesce. Il personale di truppa porta distintivi da manica sia sulla giacca sia sulla camicia, mentre ufficiali e sottufficiali indossano distintivi di grado metallici infissi con spille sulla casacca, e fascette tubolari nella tonalit\u00e0 \"Air Force Blue\" infilate sulle spalline della camicia. Gli avieri incaricati dei servizi onorifici denominati Base Honor Guard indossano, per certe occasioni, una versione modificata dell'uniforme ordinaria, in particolare con filetti argentati sulle maniche e sui calzoni, con l'aggiunta eventuale di una cintura cerimoniale, berretto circolare con filetto argentato e fregio denominato \"Hap Arnold Device,\" ed un cordellino argentato applicato alla spalla sinistra a sigillo di tutti gli altri orpelli e paramenti.\nTenute tattiche.\nL'uniforme da servizio e combattimento prevista dagli attuali regolamenti \u00e8 la Airman Battle Uniform (ABU). Il modello precedente, Battle Dress Uniform (BDU) era ancora autorizzato per l'impiego fino ad ottobre 2011, pur divenendo meno diffuso. L'avvicendamento definitivo tra le due dotazioni di vestiario citate era programmato per il primo ottobre 2011 (Anno Fiscale 2012). La BDU non \u00e8 pi\u00f9 effettivamente prevista dal 1\u00ba novembre 2011.\nA partire dall'ottobre 2018 si \u00e8 avviata un'ulteriore graduale transizione all'Army Combat Uniform adottata dall'esercito (che l'USAF chiama \"Airman Combat Uniform)\", con definitivo abbandono dell'Airman Battle Uniform fissato per il 1 aprile 2021.\nDistintivi e decorazioni.\nIn aggiunta al vestiario regolare, la normativa USAF prevede, a certe condizioni, l'uso di varie insegne. Pu\u00f2 trattarsi di simboli rappresentanti specializzazioni o qualifiche particolari, ma anche di decorazioni per meriti speciali, o legate all'anzianit\u00e0 di servizio. Nel tempo, parecchi distintivi sono stati abbandonati e quindi non vengono pi\u00f9 assegnati. Tra i distintivi autorizzati ritroviamo anche gli Scudetti dell'USAF Fire Protection e delle Security Forces, oltre al \"Missile badge,\" che \u00e8 riconosciuto a chi ha prestato almeno un anno di servizio per un sistema missilistico.\nAddestramento.\nTutti i militari di truppa che non abbiano precedente esperienza di servizio devono sottoporsi al gi\u00e0 ricordato\" basic military training\" (BMT), l'addestramento militare elementare che si svolge presso la Lackland Air Force Base. in Texas. Ufficiali e sottufficiali, a loro volta, devono seguire i programmi di United States Air Force Academy, Air Force Officer Training School, Academy of Military Science ed Air Force Reserve Officer Training Corps. Per ufficiali e sottufficiali specializzati in branche quali la sanit\u00e0, affari legali e assistenza spirituale, per fare degli esempi, sono obbligatori i corsi del \"Commissioned Officer Training.\"\nAir Force Fitness Test.\nL'Air Force Fitness Test (AFFT) \u00e8 concepito per provare la circonferenza addominale, la forza/resistenza muscolare e lo stato di salute respiratorio e cardiovascolare del personale USAF. Nell'ambito del programma \"Fit to Fight\" (\"Adatto a combattere\"), l'USAF ha adottato una valutazione di fitness fisico pi\u00f9 severo; tale nuovo programma \u00e8 stato attuato dal primo giugno 2010, ed ha sostituito il test ergo-dinamico che la forza armata aveva adoperato per alcuni anni. Nell'AFFT, gli avieri ricevono un punteggio basato sulla prestazione fisica parametrata in quattro componenti: circonferenza del petto, flessioni sulle gambe, flessioni sulle braccia, una corsa di un miglio e mezzo (2,4\u00a0km). I partecipanti possono virtualmente conseguire un punteggio \"100\", laddove la corsa conta per il 60%, la circonferenza toracica il 20% e ciascuna delle prove di forza vale un 10%. Per superare la prova, ci vuole un punteggio di almeno 75%. In vigore dal primo luglio 2010, l'AFFT si pratica in una struttura denominata \"Fitness Assessment Cell\" (FAC), con frequenza semestrale. Chi raggiunge almeno il 90% pu\u00f2 limitarsi ad un esame l'anno. Aggiungiamo che il raggiungimento della sola sufficienza in ciascuno dei quattro aspetti valutativi non permetter\u00e0 di ricevere un voto complessivo di 75% (quindi, la prova sar\u00e0 valutata insufficiente).\nLista degli aerei.\nAlla data del 2004 l'USAF era accreditata di 5\u00a0778 velivoli operativi. Fino al 1962, Esercito ed Aeronautica mantenevano un sistema di designazione degli aerei, mentre la Marina ne utilizzava uno autonomo. Nel 1962, appunto, questi sistemi furono unificati in un solo standard, che rifletteva pesantemente il paradigma \"Army/Air Force.\". Di seguito verr\u00e0 esposto un catalogo a grandi linee della gran variet\u00e0 di mezzi aerei in dotazione all'USAF.\nA - Ground attack.\nGli aerei da attacco al suolo USAF sono concepiti per attaccare obiettivi terrestri e sono spesso impiegati per il supporto aerotattico in collaborazione ed a stretto contatto con le unit\u00e0 statunitensi di terra. La contiguit\u00e0 con le forze amiche impone a questi apparecchi attacchi di precisione che non sarebbero possibili ai bombardieri che descriveremo \"infra.\" Per il tipo di missione che elettivamente sono chiamati a perseguire, si pu\u00f2 dire che svolgano un ruolo pi\u00f9 tattico che strategico, atteso che evidentemente operano sul fronte piuttosto che mirare obiettivi vitali in profondit\u00e0 delle retrovie avversarie.\nB - Bombers.\nNell'USAF, la distinzione tra bombardieri, caccia-bombardieri ed aerei d'attacco si \u00e8 fatta sfumata. Molti aerei d'attacco, perfino quelli che esteticamente appaiono caccia, sono ottimizzati per sganciare bombe, con grave compromissione della loro effettiva capacit\u00e0 di praticare un combattimento aereo. Molti caccia, come gli F-16, sono spesso usati come \"vagoni per bombe\", malgrado che siano stati progettati per il combattimento aereo. Forse l'unica distinzione significativa al momento \u00e8 la questione del raggio d'azione: un bombardiere \u00e8 generalmente un aereo a lungo raggio in grado di colpire bersagli in profondit\u00e0 nel territorio nemico, laddove caccia-bombardieri ed aerei d'attacco sono limitati a missioni \"di teatro\" nell'immediata area della battaglia, o tutt'al pi\u00f9 nei dintorni. Ma anche questa differenza \u00e8 messa in discussione dalla disponibilit\u00e0 del rifornimento in volo, che estende grandemente il campo effettivo delle operazioni di combattimento. A parte la Russia, gli USA sono l'unico paese che ha in servizio bombardieri strategici.\nLa cellula del B-52 Stratofortress ha pi\u00f9 di 50 anni, ed \u00e8 in programma di mantenerla in linea per altri 30, il che dovrebbe determinare una vita operativa di quasi 90 anni, un record assoluto. I progetti di sostituzione di questo venerando aeromobile sono soltanto sulla carta, e per varie ragioni politiche ed economiche \u00e8 probabile che rimangano tali per tutto il futuro prevedibile.\nC - Cargo transport.\nL'USAF \u00e8 in grado di fornire mobilit\u00e0 globale rapida, prestazione che sta al cuore della strategia statunitense in questo ambiente \u2014 senza la capacit\u00e0 di proiezione della forza, non esiste deterrenza convenzionale.\nMentre le guarnigioni dislocate nei vari angoli remoti diminuiscono inesorabilmente, gli interessi globali permangono, perci\u00f2 la mobilit\u00e0 virtualmente universale dell'USAF \u00e8 una qualit\u00e0 sempre pi\u00f9 preziosa. La mobilit\u00e0 aerea, difatti, \u00e8 una risorsa nazionale di crescente importanza per l'esigenza di fronteggiare le emergenze e proteggere gli interessi statunitensi, ovunque se ne presenti la necessit\u00e0.\nVengono tipicamente impiegati aerei da trasporto di varie categorie per rischierare truppe, armi ed altre dotazioni militari con i metodi pi\u00f9 disparati, in ogni zona operativa del mondo, di norma fuori dalle rotte dei voli commerciali e dallo spazio aereo sotto il controllo di stati non ostili (o, addirittura, al di fuori di qualsiasi forma di controllo). \u00c8 una sfida cui l'Air Mobility Command fa fronte avvalendosi di velivoli molto versatili quali C-130 Hercules, C-17 Globemaster III, e C-5 Galaxy. Queste macchine possono essere viste pure come altrettanti archetipi del genere di cooperazione che l'aeronautica \u00e8 chiamata a prestare in favore delle forze di terra: trasporto \"strategico\" (C-5), \"strategico/tattico\" (C-17), \"tattico\" (C-130). Il CV-22 \u00e8 impiegato dall'United States Special Operations Command (USSOCOM). Conduce missioni a lungo raggio del tipo \"operazioni speciali\", ed \u00e8 dotato di serbatoi supplementari per il carburante nonch\u00e9 di radar per scandagliare il suolo.\nE - Special electronic missions.\nLo scopo della guerra elettronica \u00e8 evitare che il nemico abbia un vantaggio nello spettro elettromagnetico e per converso garantire al proprio schieramento un accesso agevole, e privo di impedimenti, alla porzione dell'ambiente d'informazione corrispondente allo spettro elettromagnetico. Si impiegano aerei per la guerra elettronica per conservarsi la disponibilit\u00e0 dello spazio aereo, e per inviare informazioni di vitale importanza a tutte le forze amiche che ne hanno bisogno. Spesso sono chiamati \"The Eye in the Sky\" (\"l'occhio nel cielo\").\nF - Fighters.\nGli aerei da caccia USAF sono aerei militari piccoli, veloci ed altamente manovrieri, concepiti principalmente per il combattimento con altri velivoli. Molti di questi caccia hanno attitudini secondarie in tema di attacco al suolo, ed alcuni sono votati al doppio ruolo di caccia-bombardieri (ad esempio, il F-16 Fighting Falcon); il termine \"fighter\" (che noi traduciamo generalmente \"caccia\") \u00e8 anche talora usato colloquialmente per riferirsi ad aerei specializzati nell'attacco al suolo. Ai caccia sono anche affidate missioni di intercettazione contro bombardieri o altri caccia, ricognizione e pattugliamento. Dei 5\u00a0778 aerei con pilota in servizio, 2\u00a0402 sono caccia, e 1\u00a0245 di questi sono varianti del F-16 Fighting Falcon.\nI caccia divenuti obsoleti possono venire utilizzati (senza pilota) come \"Full Scale Aerial Targets\" (FTAS, ovvero \"Bersagli aerei a piena grandezza\"), ed in questo caso la lettera identificativa della categoria, \"F\", viene preceduta da una \"Q\", diventando QF come nel caso del QF-16.\nDal 2006 a 2025, l'USAF ha in programma di ridurre del 28% l'organico degli aerei tattici.\nH - Search and rescue.\nQuesti velivoli sono usati per le missioni di ricerca e salvataggio e combat search and rescue (CSAR), per terra o per mare.\nK - Tanker.\nGli aerei che l'USAF adopera nel rifornimento in volo sono derivati da jet civili. Di solito gli aerei che forniscono il carburante sono progettati specificamente per tale funzione, sebbene i serbatoi per il rifornimento in volo possano essere adattati ai progetti di aerei esistenti, a patto che si possa utilizzare il metodo \"probe and drogue\". Non risulta che in campo civile si faccia alcun uso del rifornimento in volo.\nViceversa, sul versante militare tale pratica \u00e8 diffusissima, segnatamente nelle operazioni su vasta scala (ma non \u00e8 rara neppure nelle attivit\u00e0 considerate di routine quotidiana). Caccia, bombardieri ed aerei da trasporto devono in buona parte il successo delle loro missioni all'opera (generalmente quasi sconosciuta al grande pubblico) dei cosiddetti \"tankers\", cui \u00e8 dedicata questa sezione. In realt\u00e0, bisogna affermare che il servizio di rifornimento in volo gioca un ruolo determinante in tema di mobilit\u00e0 globale USAF, e pi\u00f9 in generale, nella gi\u00e0 richiamata capacit\u00e0 di proiezione strategica statunitense.\nM - Multi-mission.\nAerei specializzati multi-missione forniscono appoggio per missioni globali del genere \"special operations\". Tali apparecchi eseguono infiltrazioni, esfiltrazioni, rifornimento logistico (in genere e di carburante in specie), per squadre di forze speciali, impiegando piste di decollo/atterraggio improvvisate o in ogni caso (intuitivamente) di ridotte dimensioni.\nMulti-mission RPAs (Remote Piloted Aircraft).\nLe prime generazioni di RPA (aerei telecomandati) erano eminentemente aerei da sorveglianza, ma alcuni erano dotati di armamento (come nel caso del \"MQ-1 Predator,\" che usava missili aria-terra del tipo AGM-114 Hellfire). Quando un RPA \u00e8 dotato di armi viene anche definito con l'acronimo UCAV, \"unmanned combat air vehicle,\" cio\u00e8 \"velivolo da combattimento senza pilota\".\nO - Observation.\nQuesti aerei sono modificati per acquisire mediante l'osservazione (con mezzi ottici o di altra natura), e riferire, le informazioni tattiche concernenti composizione e disposizione di forze (avversarie).\nR - Reconnaissance.\nGli aerei da ricognizione. Nell'USAF sono usati, in origine senza dotazioni offensive, per sorvegliare l'attivit\u00e0 ostile. Sono stati sviluppati ed adottati concretamente, come abbiamo gi\u00e0 ricordato poc'anzi, parecchi RPA (ricognitori telecomandati). Pi\u00f9 di recente, si \u00e8 preso coscienza del fatto che questi velivoli senza pilota sono potenzialmente macchine da combattimento pi\u00f9 economiche, anche in senso \"politico\", poich\u00e9 possono essere lanciate nella mischia senza mettere a repentaglio vite di equipaggi.\n\"Nota: sebbene l'U-2 sia classificato formalmente nella categoria 'utility' (che verr\u00e0 esposta in prosieguo), \u00e8 pi\u00f9 appropriato considerarlo una piattaforma per la ricognizione.\"\nT - Trainer.\nL'USAF dispone di aeromobili da addestramento, per la formazione tecnico-professionale di piloti, navigatori ed altri membri di equipaggio.\nU - Utility.\nGli aerei da utilit\u00e0 sono una categoria in cui rientra praticamente qualunque aeromobile di cui occasionalmente ci pu\u00f2 essere bisogno. Per esempio, un \"Huey\" pu\u00f2 essere adoperato per trasportare personale attorno ad una grande base o sito di lancio, ma potrebbe essere anche impiegato per un'evacuazione. Si tratta, in un certo senso, di \"aeromobili a tutto tondo\".\nV - VIP staff transport.\nQuesti aerei sono usati per trasportare importanti personalit\u00e0, tra cui il presidente degli Stati Uniti d'America, il vicepresidente, segretari di Stato, autorit\u00e0 istituzionali (ad esempio, membri del Congresso), il\" Joint Chiefs of Staff,\" ed altri soggetti di massimo spicco.\nW - Weather reconnaissance.\nQuesti mezzi sono utilizzati per studiare eventi meteorologici quali uragani e tifoni.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"Nel totale dei velivoli di questa tabella sono inglobati gli esemplari dei velivoli in servizio, sia nell'Air National Guard, sia dell'Air Force Reserve Command. Per la suddivisione esatta consultare le pagine specifiche dei due corpi\".\nCultura.\nLa cultura USAF \u00e8 veicolata principalmente dai piloti e cos\u00ec i piloti di aerei dei vari tipi hanno imposto le loro priorit\u00e0 negli anni. In principio l'attenzione era concentrata sui piloti di bombardieri (anche per opera della Bomber Mafia), poi venne estesa o trasferita a ricomprendere i piloti di caccia (Fighter Mafia e formazioni epigoni).\nCome reazione all'incidente delle armi nucleari dell'USAF nel 2007, i vertici dell'USAF furono radicalmente rinnovati, e per la prima volta fu scelto un Chief of Staff of the United States Air Force che non poteva vantare un passato di pilota di caccia o di bombardieri. Secondo il Washington Post, il generale Schwartz aveva in tal modo iniziato a scardinare il rigido sistema di classe imperante nell'USAF.\nDaniel L. Magruder Junior definisce la cultura USAF come la combinazione dell'applicazione rigorosa di tecnologia avanzata, individualismo e teoria del potere aereo rivolta al futuro. Il maggior generale Charles J. Dunlap, Jr. aggiunge che nella cultura USAF \u00e8 insito un egualitarismo scaturente dal fatto che i comandanti cooperano come guerrieri con piccoli gruppi di soldati di truppa, con i quali formano le squadre di specialisti logistici o gli equipaggi indispensabili per il successo delle missioni affidate agli aerei.\nSlogan e \"Credo\".\nL'USAF ha numerosi slogan propagandistici, quali \"No One Comes Close\" e \"Uno Ab Alto\".\nPer anni, nelle campagne di reclutamento, ha usato \"Aim High\" (\"Mira in alto\"); pi\u00f9 di recente \u00e8 passata a \"Cross into the Blue\" (\"Attraverso il blu\"), \"We've been waiting for you\" (\"Aspettiamo te\") e \"Do Something Amazing\" (\"Fai qualcosa di sorprendente\"), \"Above All\" (\"Sopra a tutto\"), ed il pi\u00f9 recente (alla data del 7 ottobre 2010), considerato un richiamo e risposta, \"Aim high\" (\"Mira in alto\") seguito dalla risposta, \"Fly-Fight-Win\" (\"Vola-combatti-vinci\"). Ogni stormo, gruppo o squadrone, di solito, ha uno o pi\u00f9 slogan propri, per lo pi\u00f9 reperibili sui rispettivi siti web di ciascun reparto.\nI valori etici pi\u00f9 importanti dell'USAF sono ricapitolati in tre massime: \"Integrity first\" (\"Prima l'integrit\u00e0\"), \"Service before self\" (\"Il servizio prima di noi stessi\"), \"Excellence in all we do\" (\"Eccellenza in tutto quel che facciamo\"). Il Credo dell'aviere \u00e8 un testo morale simbolico introdotto nella primavera del 2007 a compendio della cultura USAF.\nPer favorire una maggiore conoscenza della sua missione e delle sue mansioni, l'USAF ha prodotto anche dei filmati, quali \"Setting the Conditions for Victory\" and \"How We Fight\", per descrivere il ruolo dell'aviazione nella lotta al terrorismo ed in qual modo questa forza armata vinca la sua sfida nelle dimensioni dell'aria, dello spazio e del cyberspazio. La campagna \"Above All\" continua a corroborare il messaggio circa il dominio nelle tre citate sfere."}
{"id": "2310533", "revid": "729019", "url": "https://it.wikipedia.org/wiki?curid=2310533", "title": "Caserma Podgora", "text": "La Caserma Podgora \u00e8 un edificio militare sito a Roma nel quartiere Trastevere; \u00e8 in uso all'Arma dei Carabinieri dal 1952.\nIl complesso dei differenti \"corpi di fabbrica\" di diverse epoche occupano un comprensorio delimitato a sud dalla via Garibaldi - che sale verso San Pietro in Montorio, quindi al Fontanone per poi giungere all'inizio della passeggiata del Gianicolo - mentre a ovest e a nord, alle pendici del colle Gianicolo, confina con l'orto botanico dell'Universit\u00e0 \"La Sapienza\" e a est, con via Corsini, via della Lungara e via di Porta Settimiana.\nLa Caserma \u00e8 ripartita in due grandi aree denominate \"Podgora Alta\", accessibile dall'ingresso di via Garibaldi e \"Podgora Bassa\" con l'ingresso storico, che riporta la scritta \"Caserma Podgora\", in largo Cristina di Svezia, nell'area di Trastevere ove la famosa regina svedese aveva stabilito la sua residenza romana.\nLa denominazione della Caserma si ispira alla battaglia del Podgora, uno degli eventi della prima guerra mondiale sul fronte italiano, combattuta dai Carabinieri Reali il 19 luglio 1915 sul monte Podgora.\nOggi nella Caserma \"Podgora\" hanno sede il Comando Interregionale Carabinieri \"Podgora\" - con giurisdizione sulle Legioni Carabinieri Lazio, Umbria, Marche, Toscana e Sardegna - e gli organi logistici del Comando Legione Carabinieri \"Lazio\".\nStoria.\nLa situazione politico militare di Roma nel XVIII secolo.\nIl nucleo originario del complesso inizi\u00f2 a essere realizzato nel 1742.\nNella prima met\u00e0 del XVIII secolo la situazione politico-militare dello Stato pontificio era quanto mai confusa a causa delle truppe austriache e spagnole che percorrevano il territorio del regno di papa Benedetto XIV, senza alcun riguardo per la neutralit\u00e0 pontificia. Tale situazione si ripercuoteva ovviamente sulle condizione dei sudditi pontifici accentuandone la miseria, accrescendone la disoccupazione, rendendo malsicure le strade preda della delinquenza. Per contenere il dilagante fenomeno, Benedetto XIV rivolse subito la sua attenzione al miglioramento delle finanze, assai scosse. Tra i provvedimenti ritenuti pi\u00f9 urgenti, venne adottata la carta da bollo e vennero tassati ulteriormente i consumi di calce, porcellana, sale, vino e paglia.\nLa costruzione della fabbrica del tabacco.\nNel quadro delle iniziative intese ad alleviare dalla miseria la classe pi\u00f9 umile e ridurre la disoccupazione, il Papa programm\u00f2 di impiantare magazzini e aprire fabbriche, facilitando anche l'iniziativa privata. Fu cos\u00ec che nel 1742 concesse ai fratelli Liborio e Giovanni Michilli l'appalto generale del tabacco e acquavite di Roma e dello Stato ecclesiastico, escluse le legazioni di Bologna e Ferrara. A richiesta degli appaltatori, Benedetto XIV concesse anche l'uso dell'acqua Paola per \"riuscire di fare li molini da macinare il tabacco a forza d'acqua\" e autorizz\u00f2 la vendita di alcune casette esistenti nella Piazza delle Fornaci (odierna Via Garibaldi) in cui doveva sorgere la nuova costruzione dell'edificio dei tabacchi. Al progetto partecip\u00f2 Luigi Vanvitelli che negli atti relativi si firma \"Luigi Vanvitelli Architetto per parte dell'Ill.mi Signori Bonamici e Michilli nuovi Appaltatori del tabacco e acquavite\". La costruzione della nuova fabbrica e la demolizione delle vecchie abitazioni ebbe inizio nel luglio 1743 ed ebbe termine nel 1744, come si evince dalla targa marmorea apposta nel portico di accesso al secondo cortile della caserma interregionale. La sede interregionale si estende su tutta l'area gi\u00e0 occupata dalla fabbrica del tabacco la cui antica struttura \u00e8 rimasta pressoch\u00e9 inalterata sia nella facciata, sia nel Cortile d'onore.\nLa fabbrica del tabacco in breve tempo ebbe un notevole sviluppo. Nel 1753, scaduto il contratto di appalto di Michilli e Bonamici, l'appalt\u00f2 venne ceduto al Capitano Domenico Antonio Zaccardini, Appaltatore generale per tutto lo Stato pontificio.\nLa fabbrica nel 1755 venne poi ceduta dai Michilli alla Dataria apostolica che proprio in quel periodo investiva in acquisti di fabbriche e di ospizi la gran parte dell'indennizzo che lo Stato pontificio aveva ricevuto dalla Spagna in conseguenza del Concordato del 1753 fatto sulla provvista dei benefizi. La fabbrica, passata di propriet\u00e0 alla Dataria apostolica, continu\u00f2 la sua attivit\u00e0 specializzandosi nella lavorazione del tabacco grezzo e in particolare del \"Rape di S. Vincenzo\". Nel 1758 il Pontefice abol\u00ec la privativa dell'appalto, che venne ripristinata solo dopo il Trattato di Tolentino, nel 1809.\nCostruzione di altri stabili.\nSempre nel 1744, sotto gli auspici di Benedetto XIV, venne eretto anche un altro edificio adiacente a quello della fabbrica dei tabacchi, per essere destinato a ricovero femminile dedicato alla Vergine Assunta.\nNel 1777 Pio VI acquist\u00f2 tale edificio al fine di ampliare la sede del Conservatorio Pio, il cui scopo era \"ricoverare ed educare fanciulle povere, figlie del popolo, orfane di entrambi i genitori, o che si trovino senza i mezzi da potersi mantenere\". Nel 1801 il Conservatorio Pio era la fabbrica che a Roma lavorava il maggior numero di pezze: 970 all'anno.\nNel 1820 lo stesso Pontefice ordin\u00f2 l'ampliamento dell'edificio mediante l'assorbimento della fabbrica del tabacco. Nel 1845 il Conservatorio Pio affitt\u00f2 il lanificio per 99 anni al Marchese Giovan Battista Guglielmi. Gli affari per\u00f2, dopo un iniziale periodo di prosperit\u00e0, iniziarono ad andare male e cos\u00ec nel 1876 l'azienda fu dichiarata fallita.\nIl 20 settembre 1870, durante i combattimenti per la presa di Roma, l'edificio aveva subito molti danni, per i quali il Conservatorio Pio inizi\u00f2 una pratica per ottenere il risarcimento dei danni da parte del Governo italiano.\nDopo l'unit\u00e0 d'Italia.\nIl 22 marzo 1880 l'intero complesso fu venduto al patrimonio dello Stato per 375.000 lire italiane. Il complesso dell'immobile fu diviso in due parti. Gli edifici vennero consegnati in un primo tempo al Ministero della pubblica istruzione per essere utilizzati come \"Istituto di medicina e chirurgia\" che ebbe vita dal 1881 al 1905.\nDal 1906 al 1919 il Ministero degli Affari dell'Interno, che aveva ripreso in carico i fabbricati, li destin\u00f2 in parte alla Scuola allievi guardie di citt\u00e0. Subito dopo la prima guerra mondiale, il governo Nitti ritenne necessario potenziare la pubblica sicurezza dandogli un assetto prettamente militare. Fu cos\u00ec istituita la \"Regia Guardia per la Pubblica Sicurezza\" che si differenziava dal vecchio \"Corpo delle Guardie di Citt\u00e0\" per la sua appartenenza alle forze militari dello Stato.\nIn conseguenza di tali provvedimenti, anche reparti della Regia Guardia e dell'Arma dei Carabinieri occuparono il complesso che torn\u00f2 a essere caserma del \"Corpo degli Agenti di Pubblica Sicurezza\" con la ricostituzione di tale Corpo.\nNel tardo pomeriggio del 25 luglio 1943, Benito Mussolini, proveniente da Villa Savoia, venne portato qui a bordo di un'ambulanza dopo essere stato deposto dal re Vittorio Emanuele III e arrestato. Dopo alcune ore fu trasferito nella caserma di Via Legnano, a Prati.\nDopoguerra.\nDal 22 aprile 1951 la seconda parte del complesso, con accesso da Via Garibaldi, venne dismessa dal Ministero dell'Interno e ceduta al Ministero della Difesa-Esercito. Quest'ultimo la destina, a sua volta, alla costituenda Scuola di applicazione dell'Arma dei carabinieri, che vi si insedia il 1\u00ba novembre 1952 restandovi fino al 1\u00ba novembre 1976.\nIl 31 gennaio 1977 l'edificio diviene sede del Comando Legione Carabinieri Roma, dal 2 maggio 1995 diverr\u00e0 la sede della 2\u00aa Divisione carabinieri \"Podgora\", successivamente trasformata in \"Comando interregionale carabinieri \"Podgora\"."}
{"id": "2310537", "revid": "478814", "url": "https://it.wikipedia.org/wiki?curid=2310537", "title": "Pattaya", "text": "Pattaya (; ) \u00e8 una citt\u00e0 della Thailandia situata nella costa nord orientale del golfo di Thailandia, circa 130\u00a0km a sud est di Bangkok. \u00c8 una delle localit\u00e0 turistiche pi\u00f9 frequentate al mondo, con circa 5,4 milioni di visitatori arrivati nel 2005. In aumento i turisti provenienti dalla Russia e dell'Asia orientale.\nLa citt\u00e0 si trova nella zona industriale della costa orientale, insieme a Si Racha, Laem Chabang e Chonburi. Pattaya \u00e8 al centro dell'area metropolitana di Pattaya-Chonburi, un agglomerato urbano nella provincia di Chonburi, con una popolazione di oltre 1.000.000 di abitanti.\nLa citt\u00e0 \u00e8 situata in una zona molto industrializzata della costa est, tuttavia le industrie sorgono al di fuori dei confini comunali ed \u00e8 quindi esclusivamente un centro balneare; l'economia cittadina beneficia della relativa vicinanza con Bangkok. Pattaya \u00e8 seconda solo a Bangkok per altezza di edifici, molti dei quali sono stati costruiti per i molti domiciliati o residenti stranieri.\nNegli ultimi anni Pattaya \u00e8 divenuta una destinazione molto frequantata da turisti europei, russi e statunitensi per la sua vita notturna e per la facilit\u00e0 con cui si ottengono prestazioni sessuali a pagamento, anche con soggetti minorenni provenienti da paesi poveri confinanti come Cambogia, Laos, Vietnam e Birmania. \nAnche se negli ultimi anni, con le nuove leggi contro l'immigrazione illegale, lo sfruttamento \u00e8 praticamente sparito.\nAmministrazione.\nA partire dal 1978 Pattaya \u00e8 amministrata con un sistema speciale che le garantisce una maggiore autonomia rispetto alle altre citt\u00e0 del Paese. Solo la capitale Bangkok ha uno statuto analogo. Normalmente, le amministrazioni delle municipalit\u00e0 thailandesi \"(thesaban)\" hanno prevalentemente una funzione di supporto alle amministrazioni della provincia \"(changwat)\", del distretto \"(amphoe)\" e del sottodistretto \"(tambon)\", che sono nell'ordine le pi\u00f9 importanti suddivisioni amministrative della Thailandia.\nLo \"status\" accordato a Pattaya prevede la dipendenza dalla sola provincia, affrancandola dal sistema dei distretti e dei sottodistretti. Di conseguenza il sindaco della citt\u00e0 e il consiglio municipale hanno la responsabilit\u00e0 delle scelte politico-amministrative e dei servizi pubblici comunali, nonch\u00e9 della gestione del personale amministrativo della municipalit\u00e0.\nGeografia antropica.\nDal punto di vista territoriale Pattaya rientra solo nominalmente sotto la giurisdizione del distretto di Bang Lamung e in particolare il territorio comunale comprende gli interi \"tambon\" di Nong Prue e Na Kluea e una parte di quelli di Huai Yai e Nong Pla, tutti appartenenti a tale distretto che fa parte della provincia di Chonburi.\nStoria.\nPattaya era un piccolo villaggio di pescatori finch\u00e9 non \u00e8 stata scoperta come localit\u00e0 turistica dai residenti di Bangkok negli anni sessanta. Poco dopo cominciarono ad arrivare i militari americani della United States Air Force della vicina base militare di U-Tapao, che vi trascorrevano le vacanze per riposarsi e svagarsi, causando un grande giro di prostituzione. Quando gli americani lasciarono la zona al termine della guerra del Vietnam la citt\u00e0 ebbe una flessione nell'economia; tuttavia il moderno turismo di massa, soprattutto quello di uomini single in cerca di compagnia, ha portato Pattaya alle attuali dimensioni.\nLa rapida crescita turistica port\u00f2 anche conseguenze negative, come l'inquinamento, la criminalit\u00e0 e il turismo sessuale. Preannunciato nel 1976, nel novembre 1978 fu promulgato il \"Decreto Reale del Parlamento per la locale regione speciale, al fine di sviluppare la Citt\u00e0 di Pattaya\", che assegnava un alto grado di autonomia e uno \"status\" amministrativo simile a quello di Bangkok. Il turismo \u00e8 stato il fattore principale per l'istituzione della regione speciale, oltre allo sviluppo delle industrie e dei trasporti nelle zone attigue.\nIn questi anni l'amministrazione ha lavorato sodo per ripulire la propria immagine e sono stati realizzate strutture per attirare pi\u00f9 turismo familiare; tuttavia l'industria del sesso tiene la citt\u00e0 ancora alle prime posizioni mondiali tra le destinazioni del turismo sessuale.\nBuona parte degli stranieri che si sono trasferiti a Pattaya sono i pensionati dei Paesi pi\u00f9 industrializzati, che approfittano del costo della vita relativamente basso della Thailandia per vivere pi\u00f9 agiatamente con i propri proventi. La citt\u00e0 offre un'assistenza medica di livello occidentale, nonch\u00e9 ristoranti e supermercati che offrono pietanze e cibi provenienti da ogni parte del mondo. A differenza della maggior parte delle altre localit\u00e0 thailandesi, l'acquisto di appartamenti a Pattaya da parte degli stranieri \u00e8 relativamente facile, anche se resta il divieto su tutto il territorio nazionale dell'acquisto di terreni e di case singole o appartamenti al piano terra per le persone fisiche straniere. Si sono venute a creare svariate comunit\u00e0 di pensionati che possono quindi comunicare nella propria lingua con altri connazionali trasferitisi a Pattaya, superando cos\u00ec l'isolamento a cui sarebbero costretti per la difficolt\u00e0 di parlare il thailandese o l'inglese.\nNel 2005 oltre 35.000 stanze di hotel erano disponibili a Pattaya; \u00e8 diventata una destinazione molto popolare per le famiglie provenienti da Russia, Europa dell'Est e Scandinavia; tra le altre comunit\u00e0 di stranieri che si sono trasferiti, piuttosto folta \u00e8 quella degli inglesi. Il nome della citt\u00e0 non va confuso con Pataya, noto t\u00e8 a basso costo.\nSociet\u00e0.\nEvoluzione demografica.\nLa citt\u00e0 aveva 104.318 abitanti registrati al 2007. Questa cifra non comprende il grande numero di cittadini thai che vi lavorano, ma che rimangono residenti nelle loro citt\u00e0 di origine; non tiene inoltre conto del gran numero di stranieri domiciliati, ma non residenti; aggiungendo queste presenze si \u00e8 stimato che la popolazione totale varia tra i 300.000 e i 500.000 abitanti.\nSanit\u00e0.\nSono presenti anche strutture mediche di livello internazionale dove vengono offerte svariati tipi di cure, come quelle dentistiche o i trapianti d'organo.\nOspedali.\nGli ospedali della citt\u00e0 sono:\nCultura.\nVita notturna.\nPattaya \u00e8 famosa per la sua vita notturna. La citt\u00e0 ha centinaia di beer bar, go-go bar, night club e discoteche. Le pi\u00f9 famose sono il Tony, Marine, X-Zyte, Lucifer, Hammer. Il centro della vita notturna \u00e8 la \"Walking street\", proseguimento del lungomare a sud della citt\u00e0, che di notte chiude al traffico diventando un'isola pedonale.\nMolti bar, discoteche e centri massaggi sono frequentati da prostitute. Ci sono anche molti centri massaggi che offrono tradizionali massaggi thailandesi senza offrire sesso.\nBoyztown (Pattayaland Soi 1-3) e certe zone di Jomtien sono famose per offrire spettacoli orientati ad una clientela gay; anche qui beer bar, cabaret e go-go sono i luoghi d'incontro preferiti.\nMolti transessuali sono presenti in specifici bar e go-go di Pattaya; sono inoltre famosi gli spettacoli di transessuali nei cabaret Alcazar e Tiffany's.\nCi sono numerosi ristoranti, anche stranieri, che offrono un'ampia variet\u00e0 di cibo a prezzi pi\u00f9 bassi delle altre destinazioni turistiche.\nGeografia fisica.\nTerritorio.\nPattaya, situata sul golfo di Thailandia, \u00e8 situata circa 14\u00a0km a sud della capitale Bangkok. La citt\u00e0 occupa gran parte della costa di Banglamung (uno degli 11 distretti della provincia di Chonburi); comprende a ovest le spiagge di Naklua e di Pattaya centro e la zona della collina del Buddha; a est si trovano le spiagge di Jomtien e Dongtan. Le spiagge di Jomtien sono leggermente migliori di quelle di Pattaya e vi \u00e8 un turismo pi\u00f9 familiare.\nIsole.\nAl largo di Pattaya si trovano alcune isole, alcune delle quali sono raggiungibili con imbarcazioni di linea.\nKo Lan (o \"Coral Island\") \u00e8 una piccola isola situata 7,5\u00a0km ad ovest di Pattaya. Per andarci occorre noleggiare un motoscafo con conducente oppure servirsi del battello di linea che parte dal molo di Pattaya, il quale effettua il servizio ogni ora, impiegando 45 minuti per raggiungere l'isola. I motoscafi sono pi\u00f9 costosi, ma possono raggiungere l'isola in 15 minuti. Ko Lan ha diverse spiagge famose per pulizia, atmosfera rilassante, soffice sabbia bianca e acqua trasparente. Il grande incremento di turisti in visita da Pattaya solo per trascorrere una giornata ha reso la spiaggia principale troppo caotica e piena di barche e motoscafi in attesa. \u00c8 comunque sufficiente spostarsi in altri punti dell'isola per trovare posti tranquilli.\nCi sono due piccoli gruppi di isole: quello composto da Koh Sak e Koh Krok, che sono molto vicine a Koh Lan, e quello composto dalle pi\u00f9 lontane Koh Rin, Koh Man Wichai, Koh Hua Chang e Koh Badan che sono destinazioni per gli appassionati di immersioni subacquee.\nClima.\nPattaya ha un clima sempre caldo (mediamente 23\u00a0\u00b0C di temperatura minima e 30\u00a0\u00b0C di massima), diviso in tre stagioni; asciutto e pi\u00f9 fresco da novembre a febbraio, caldo e afoso da marzo a maggio, piovoso da giugno a ottobre. La stagione pi\u00f9 gradevole coincide con l'alta stagione turistica, che comprende quindi il periodo di Natale e di Capodanno.\nMonumenti e luoghi d'interesse.\nSpiagge.\nSpiaggia di Pattaya centro.\nLa spiaggia del centro di Pattaya \u00e8 situata nella zona pi\u00f9 affollata, con una moltitudine di centri commerciali, hotel, ristoranti e bar. La presenza di un gran numero di moto d'acqua ha contribuito ad aumentare l'inquinamento a ridosso della spiaggia, gi\u00e0 comunque alto a causa degli scarichi direttamente nell'oceano.\nLa parte di spiaggia che va dalla via centrale (Pattaya Klang) fino al porto \u00e8 adiacente al cuore della vita notturna della famosa \"\"Walking Street\" ed \u00e8 una zona meno orientata al divertimento per famiglie rispetto a Pattaya nord, Naklua e Jomtien.\nSai Kaew.\nSituata a circa 30 minuti da Pattaya, la spiaggia di Sai Kaew appartiene alla marina militare thailandese, ed \u00e8 circondata dalle montagne. Ci si pu\u00f2 arrivare tramite i \"songthaew\" della marina militare, lasciando un documento identificativo o il passaporto. L'accesso alla spiaggia costa 100 baht per gli stranieri, 50 baht per i thailandesi e 10 baht per i bambini.\nJomtien.\nLa spiaggia di Jomtien \u00e8 divisa dal centro di Pattaya dalla collina Pratumnak, a sud della citt\u00e0. Rispetto a Pattaya, Jomtien \u00e8 pi\u00f9 incentrata (ma non del tutto) al turismo familiare e agli interessati di vari sport acquatici. La zona \u00e8 composta essenzialmente da hotel sul lungomare, villaggi con bungalow, condomini e ristoranti.\nTra le varie attivit\u00e0 acquatiche disponibili \u00e8 possibile noleggiare moto d'acqua, piccole barche ed effettuare parasailing. Dongtan Beach, situata dopo il resort Avalon Beach, \u00e8 una conosciuta spiaggia gay ed \u00e8 sempre molto frequentata tutto l'anno. Lungo tutta la spiaggia di Jomtien numerosi venditori, che i turisti considerano molto pi\u00f9 assillanti della media, cercano di vendere cibo, tatuaggi, souvenir.\nNel panorama di Jomtien svettano le torri del Pattaya Park, complesso che vede anche un parco acquatico e vari divertimenti per bambini, e dell'Ocean One, un grattacielo di 91 piani. Con un'altezza totale di 367 metri, \u00e8 uno degli edifici pi\u00f9 alti della Thailandia e uno dei pi\u00f9 alti edifici residenziali del mondo. A Jomtien si trova l'Ambassador City Jomtien, che \u00e8 uno dei pi\u00f9 grandi resort di tutta l'Asia e conta pi\u00f9 di 4.000 stanze.\nLa spiaggia di Jomtien pu\u00f2 essere raggiunta con taxi e \"songthaew\" (furgoncini per il servizio pubblico con tragitti perlopi\u00f9 fissi, adibiti al trasporto di pi\u00f9 persone). Di fronte alla scuola, tra l'incrocio della \"2nd road\" e la \"Thai South Tai Road\" (dove inizia la strada \"Thanon Phratamnak\"\"), c'\u00e8 una lunga fila di \"songthaew\" parcheggiati (una specie di capolinea), che partono in direzione Jomtien una volta che a bordo sono saliti almeno dieci o pi\u00f9 persone. La tariffa \u00e8 di 10 bath.\nInfrastrutture e trasporti.\nAeroporti.\nPattaya si trova a circa un'ora e mezzo (120\u00a0km) dal nuovo aeroporto internazionale di Bangkok Suvarnabhumi. \u00c8 inoltre servita dal pi\u00f9 vicino aeroporto di U-Tapao, che si raggiunge in auto in 45 minuti.\nStrade.\nLa citt\u00e0 \u00e8 attraversata dalla strada Sukhumvit, una delle principali vie di Bangkok e principale strada nazionale tra la stessa Bangkok e la Thailandia dell'Est, che arriva fino alla provincia di Trat, al confine cambogiano. Dal 2010 \u00e8 collegata alla rete autostradale tramite l'autostrada 7 Bangkok-Ban Chang.\nFerrovie.\nC'\u00e8 solo un treno giornaliero per Pattaya, che parte dalla stazione di Hua Lamphong a Bangkok. La linea ferroviaria \u00e8 utilizzata principalmente da treni merci, che servono i grandi porti di Laem Chabang e Sattahip.\nAutobus.\nSono presenti a Pattaya due stazioni per gli autobus, che servono Bangkok e altre destinazioni. Gli autobus per Pattaya partono con frequenza dalla stazione di Morchid, nella zona nord della capitale, e dalla stazione \"Ekhamai\", situata a Bangkok lungo Thanon Sukhumvit. Altri autobus partono direttamente dall'aeroporto di Bangkok Suvarnabhumi. Ci sono inoltre autobus provenienti da altre maggiori citt\u00e0 thailandesi.\nSongthaew.\nChiamati anche \"bath-bus\", i \"songthaew\" sono il pi\u00f9 popolare mezzo di trasporto cittadino. Ce ne sono centinaia e il cliente non deve mai aspettare pi\u00f9 di pochi secondi. Possono caricare pi\u00f9 persone e generalmente hanno un percorso fisso; i pi\u00f9 diffusi sono quelli che compiono tutto il giro di Pattaya lungo l'anello composto dal lungomare e dalla Second Road.\nIl prezzo di una corsa media \u00e8 10 baht e su alcuni \u00e8 presente il piano tariffario. Se gli autisti dei \"songthaew\" intuiscono che il turista non \u00e8 a conoscenza del piano tariffario, spesso provano a chiedere di pi\u00f9. Ci\u00f2 nonostante la tariffa \u00e8 molto conveniente.\nCi sono due tipi di \"songthaew\". Quelli blu scuro che girano nelle vie principali della citt\u00e0. Quelli bianchi che percorrono invece la sola Sukhumvit road.\nMototaxi.\nSi trovano prevalentemente in citt\u00e0 e sono generalmente usati per distanze brevi, permettono di essere portati nell'esatta destinazione a prezzi inferiori dei normali taxi e di arrivare velocemente anche nel caso vi sia traffico.\nEconomia.\nTurismo.\nL'amministrazione della citt\u00e0 sta duramente lavorando per attirare anche un turismo pi\u00f9 orientato alle famiglie, cercando di sviluppare altre attivit\u00e0 oltre ai bar e alle discoteche.\nCi sono ventuno campi da golf, tutti entro 1 ora di viaggio da Pattaya, e piste di karting. \nIl sottomarino \"Vimantaitalay\" porta i clienti sott'acqua per ammirare i coralli e gli animali marini. Le partenze avvengono dal porto vicino alla \"Walking Street\".\nIl giardino tropicale Nong Nooch si trova 15\u00a0km a est di Pattaya. \u00c8 un enorme parco pieno di giardini ben curati con orchidee, animali addestrati e villaggi Thai ricostruiti dove si svolgono degli spettacoli.\nUnderwater World \u00e8 un acquario che raccoglie le specie marine del golfo della Thailandia, composto da un tunnel di 105 metri diviso in quattro zone.\nKhao Phra Tam Nak \u00e8 la collina che separa Pattaya e Jomtien, nella quale \u00e8 possibile visitare una statua del Buddha e ammirare la citt\u00e0 del punto panoramico dove si trova la statua di Kromluang Chomphonkhetudomsak, il militare fondatore della moderna Reale Marina Militare Thailandese.\nSanctuary of Truth \u00e8 una gigantesca e affascinante struttura in legno \u00e8 situata a nord di Pattaya. \u00c8 stata costruita nel 1981.\nIl Mini Siam ospita numerose riproduzioni di monumenti e luoghi storici nazionali come il Buddha di smeraldo e il ponte sul fiume Kwai, ma anche di attrazioni internazionali, nella sezione Mini World, come la Torre Eiffel e la Fontana di Trevi.\nCi sono due spettacoli di cabaret molto famosi, entrambi messi in scena da transessuali, e sono l'Alcazar Cabaret e il Tiffany Show, entrambi sulla Second Road di Pattaya.\nTra le altre attrazioni ci sono la Crocodile Farm, il Pattaya Park (parco acquatico), il Museo Ripley's e il bungee jumping.\nIn termini di nazionalit\u00e0 degli arrivi turistici in Thailandia (non esistono dati disponibili in particolare per Pattaya), anche se recentemente si registrano molti turisti provenienti da Russia, Giappone, Malesia, Taiwan, Cina, Singapore, Hong Kong e Corea del Sud. Tra i Paesi occidentali il maggior numero di visitatori proviene dal Regno Unito e dagli Stati Uniti, che arrivano in numero quasi uguale, e in misura leggermente inferiore da Germania e Scandinavia.\nGli uffici turistici internazionali promuovono in grande stile i soggiorni a Pattaya, proponendola in questi ultimi anni come meta ideale per le famiglie.\nShopping.\n\u00c8 possibile fare acquisti nei numerosi negozi, centri commerciali, nelle bancarelle e nei mercati (presenti solo due giorni a settimana). Sono presenti le grandi catene Carrefour, BigC e Tesco Lotus.\nI centri commerciali pi\u00f9 famosi sono:"}
{"id": "2310540", "revid": "767487", "url": "https://it.wikipedia.org/wiki?curid=2310540", "title": "Too Low for Zero", "text": "Too Low for Zero \u00e8 il ventitreesimo album (il diciassettesimo in studio) dell'artista britannico Elton John, pubblicato il 30 maggio 1983.\nIl disco.\nL'LP, registrato nel settembre del 1982 agli Air Studios (Montserrat) e ai Sunset Sounds (Hollywood, Stati Uniti), segna il ritorno a un grande successo di critica e di vendite, dopo un periodo decisamente confuso per il pianista di Pinner. Questa rinascita fu resa possibile dalla riformazione della gloriosa Elton John Band degli anni Settanta (vennero richiamati in blocco Dee Murray al basso, Nigel Olsson alla batteria e Davey Johnstone alle chitarre) e dalla \"reunion\" definitiva con il paroliere Bernie Taupin: John aveva infatti deciso di rifarsi al periodo d'oro della sua carriera e di ritornare alle origini. In questo disco, per la prima volta dai tempi di \"Empty Sky\" (1969), Elton suona tutti gli strumenti a tastiera; la produzione \u00e8 di Chris Thomas, mentre in \"I Guess That's Why They Call It the Blues\" \u00e8 presente Stevie Wonder all'armonica.\n\"Too Low for Zero\", come gi\u00e0 detto, venne accolto positivamente dalla critica e riport\u00f2 John nella Top 10 britannica (#7 UK), pur conseguendo una #25 USA dall'altra parte dell'Atlantico. Furono pubblicati quattro singoli: la gi\u00e0 citata \"I Guess That's Why They Call It the Blues\", \"I'm Still Standing\", \"Kiss the Bride\" e \"Cold as Christmas (In the Middle of the Year)\". I primi due in particolare avranno molta fortuna e sono da considerarsi tra i classici pi\u00f9 conosciuti ed amati di Elton John, al pari dei cavalli di battaglia degli anni Settanta.\nNel 1998 \u00e8 stata pubblicata la versione rimasterizzata dell'album in CD, contenente tre bonus tracks: la strumentale \"Earn While You Learn\" (composta da Elton sotto lo pseudonimo di Lord Choc Ice), \"Dreamboat\" e \"The Retreat\". Nel 2006, inoltre, l'emittente radiofonica \"Capital Gold\" ha inserito il disco nella sua lista dei 500 migliori album in classifica (al 205\u00ba posto).\nTracce.\nI brani sono stati tutti composti da Elton John e Bernie Taupin, salvo dove notato diversamente."}
{"id": "2310541", "revid": "125758481", "url": "https://it.wikipedia.org/wiki?curid=2310541", "title": "Bangkok", "text": "Bangkok (), in thai ufficialmente denominata Krung Thep Maha Nakhon o Krung Thep (, ; ), \u00e8 la capitale e la citt\u00e0 pi\u00f9 estesa e popolosa della Thailandia, situata lungo il fiume Chao Phraya, nei pressi del golfo della Thailandia. Secondo il censimento del 2010, aveva una popolazione di oltre 8,3 milioni di abitanti, pari al 12,6% del totale del paese, mentre erano oltre 14,6 milioni (22,2%) quelli che vivevano nella regione metropolitana, che comprende anche le province circostanti. Tra le citt\u00e0 pi\u00f9 popolose e trafficate del mondo, nonch\u00e9 una delle destinazioni preferite del turismo mondiale, a partire dalla seconda met\u00e0 del XX secolo ha conosciuto un rapidissimo sviluppo industriale, rappresentando una delle citt\u00e0 economicamente pi\u00f9 dinamiche del sud-est asiatico.\nGeografia fisica.\nTerritorio.\nIl territorio della zona amministrativa di Bangkok \u00e8 quasi interamente coperto dalla citt\u00e0, si estende per 1568,7\u00a0km\u00b2 e fa della capitale della Thailandia uno dei pi\u00f9 grandi centri urbani del mondo. La Regione metropolitana di Bangkok (, letteralmente: metropoli di Bangkok e perimetro) si estende oltre i confini di Bangkok e comprende le vicine province di Samut Sakhon e Samut Prakan a sud, Nakhon Pathom a ovest, Pathum Thani e Nonthaburi a nord. La municipalit\u00e0 di Bangkok ha uno sbocco sul mare con un tratto di costa lungo 4,4\u00a0km.\nLa citt\u00e0 sorge sulle rive del fiume Chao Phraya, ampio e navigabile, che assieme ai suoi affluenti settentrionali Nan e Ping costituisce il bacino idrografico comprendente il centro ed il nord del paese. Una complessa rete di canali (\"khlong\") ha dato alla citt\u00e0 l'appellativo di \"Venezia dell'est\". Nella seconda met\u00e0 del XX secolo, molti di questi canali sono stati coperti per far posto a nuove arterie stradali di un sempre pi\u00f9 congestionato traffico cittadino; su quelli rimasti vi sono ancora trasporti di merci e passeggeri, nonch\u00e9 alcune abitazioni galleggianti.\nIl governo cittadino ha cercato di arginare l'eccessiva urbanizzazione ed industrializzazione anche con la creazione di grandi parchi in alcuni quartieri periferici, ma le zone pi\u00f9 centrali della citt\u00e0 offrono pochi spazi verdi; tra questi vi sono in centro il parco Lumphini e Sanam Luang (letteralmente \"campo reale\"), e verso nord il parco Chatuch\u00e0k.\nIl centro di Bangkok \u00e8 situato a 2 m s.l.m. e durante la stagione delle piogge subisce frequenti allagamenti ed esondazioni del fiume e dei canali. La municipalit\u00e0 di Bangkok negli ultimi anni ha provveduto a creare degli argini pi\u00f9 alti sui canali a maggior rischio, ma un altro fattore che aggrava il problema \u00e8 il progressivo affossamento della citt\u00e0, che giace quasi esclusivamente su un terreno paludoso.\nClima.\nBangkok ha un clima influenzato dai monsoni che caratterizzano la stagione umida. La temperatura pi\u00f9 bassa fu registrata nel gennaio 1955, 9,9\u00a0\u00b0C, assai distante dal clima della citt\u00e0. L'anno in media pi\u00f9 caldo fu il 1997 (con una media di 30\u00a0\u00b0C registrata all'aeroporto Don Mueang) e il pi\u00f9 freddo il 1975 (26,3\u00a0\u00b0C).\nLa media delle temperature massime mensili supera sempre i 31\u00a0\u00b0C mentre la media delle minime non scende sotto i 21\u00a0\u00b0C. Le stagioni sono tre:\nStoria.\nBangkok era un piccolo villaggio portuale chiamato Bang Makok, in cui era stanziata una comunit\u00e0 di immigrati cinesi che commerciavano con la citt\u00e0 di Ayutthaya, l'allora capitale del Siam. Questa fu rasa al suolo dai birmani nel 1767 e, nel giro di pochi mesi, il nuovo re Taksin cacci\u00f2 gli invasori e stabil\u00ec la capitale a Thonburi, la cui vicinanza al mare era importante dal punto di vista strategico. Thonburi si trovava sulla riva opposta del fiume Chao Phraya rispetto a Bang Makok e negli anni settanta del XX secolo sarebbe stata inglobata nel territorio di Bangkok.\nIl periodo Rattanakosin.\nNel 1782 il re Rama I port\u00f2 la capitale del regno a Bang Makok, sulla sponda orientale del fiume di fronte a Thonburi. La comunit\u00e0 cinese fu fatta spostare in una vicina zona, che in seguito si sarebbe sviluppata attorno alla strada Yaowarat, formando la prosperosa \"chinatown\" della capitale. Il sovrano fece costruire una serie di maestosi edifici, tra cui il Grande Palazzo Reale, e Bang Makok fu ribattezzato Rattanakosin, che significa \"citt\u00e0 del gioiello di Indra\", la divinit\u00e0-guerriera di origine induista adottata anche dal buddhismo, particolarmente venerata in Thailandia.\nNel complesso del palazzo reale fu eretto il Wat Phra Kaew, il complesso templare dove fu portato il Buddha di Smeraldo, la sacra statua che rappresenta il palladio della casa regnante e che era conservata nel Wat Arun di Thonburi dal 1779. Il re fece costruire un fossato a difesa della citt\u00e0 creando l'isola di Rattanakosin, che \u00e8 il nucleo attorno a cui si \u00e8 sviluppata la capitale. Rama I diede a Bangkok anche un lunghissimo nome cerimoniale (vedi sezione specifica), che fu modificato dal re Rama IV e la cui abbreviazione, Krung Thep Maha Nakhon (letteralmente \"capitale degli angeli\", \"grande citt\u00e0\"), \u00e8 l'attuale nome ufficiale. I thailandesi e i laosiani la chiamano semplicemente Khrung Thep, ma nel resto del mondo si \u00e8 sempre continuato a chiamarla Bangkok, la contrazione del nome Bang Makok.\nIl Regno di Thonburi, nato sulle ceneri di quello di Ayutthaya, divenne cos\u00ec il Regno di Rattanakosin. Il primo edificio ad essere costruito fu il Lak Mueang, il santuario dove \u00e8 tuttora custodita la divinit\u00e0 tutelare della citt\u00e0; fu inaugurato il 21 aprile 1782, che \u00e8 considerata la data di fondazione di Bangkok. Durante i regni di Rama I (1782-1809) e di Rama II (1809-1824), i principali lavori pubblici riguardarono l'abbellimento della citt\u00e0 con nuovi templi e palazzi, e la realizzazione di nuovi canali. Le opere di canalizzazione sarebbero continuate fino al regno di Rama V (1868-1910), contribuendo a bonificare il terreno paludoso su cui sorge la capitale e sviluppando le vie di comunicazione, che a quei tempi erano quasi esclusivamente idrovie.\nIl re Rama III (1824-1851) ingrand\u00ec il porto, adeguandolo all'esigenza siamese di espandere i traffici marittimi con l'estero. Inizialmente, la struttura divenne approdo in prevalenza di giunche cinesi, e Bangkok arriv\u00f2 a competere con Singapore per quanto riguarda i traffici con la Cina. Verso la met\u00e0 del XIX secolo, le nuove imponenti navi delle potenze occidentali soppiantarono le vecchie giunche cinesi ed il Siam, sentendosi minacciato, impose un regime protezionistico ai commerci e sbarr\u00f2 l'accesso a Bangkok alle navi non autorizzate. Ben presto il re Rama IV (1851-1868) fu costretto a rivedere tale politica per arginare la crescente influenza europea e scongiurare il rischio della colonizzazione del Paese. Il Siam sigl\u00f2 con diversi Stati occidentali, in particolare col Regno Unito, importanti trattati che limitarono l'autonomia del Paese ma contribuirono ad arricchirlo con nuovi scambi commerciali. Fu lo stesso sovrano, convinto dell'importanza del progresso scientifico e tecnologico, a far costruire le prime vere strade di Bangkok.\nIl sistema stradale cittadino fu ampliato da re Rama V, che prosegu\u00ec sulle orme del padre Rama IV sulla strada del rinnovamento del Paese. Fu Rama V a far costruire in citt\u00e0 la Scuola di Formazione per il Servizio Civile, che durante il regno del figlio Rama VI sarebbe diventata il primo ateneo del Siam, l'Universit\u00e0 Chulalongkorn. Nel 1893 fu ultimata la prima ferrovia siamese, da Bangkok a Pak Nam (il vicino villaggio dove sfocia il fiume Chao Phraya), e in seguito fu dato il via alla costruzione dell'odierna stazione principale di Bangkok, la Hua Lamphong, completata durante il regno di Rama VI. Nel corso di una visita in Italia, Rama V rimase affascinato dalla monumentale bellezza dell'allora capitale Torino e, a partire dalla fine dell'Ottocento, invit\u00f2 in Siam diversi ingegneri, architetti ed artisti italiani, soprattutto piemontesi, per progettare e realizzare i pi\u00f9 grandi palazzi, ponti e monumenti che trasformarono Bangkok. Tali iniziative furono portate avanti anche dal successore Rama VI (1910-1925).\nLa crisi economica innescata dalle spese eccessive volute da Rama VI e dalla crisi globale che segu\u00ec la grande depressione del 1929, costrinsero il re Rama VII (1925-1935) a tagliare le spese pubbliche, in particolare quelle militari, provocando crescente malumore nei vertici delle forze armate. Alcuni ufficiali di alto grado delle forze armate si unirono al progetto in favore della democrazia di alcuni studenti educati all'estero e portarono a compimento a Bangkok l'incruento colpo di Stato conosciuto come la rivoluzione siamese del 1932. Il sovrano fu costretto ad accettare le proposte dei ribelli ed ebbe inizio la monarchia costituzionale; ebbe cos\u00ec fine il Regno di Rattanakosin, dopo l'evento lo Stato prese il nome Regno del Siam e nel 1939 Regno di Thailandia.\nLe dittature militari.\nGli iniziali ideali di democrazia portati avanti dai promotori della rivoluzione del 1932 vennero presto sopraffatti dalle ambizioni delle alte sfere militari, che diedero il via a una quasi ininterrotta serie di colpi di Stato e di dittature. Nel dopoguerra, dopo che il dittatore Phibun aveva trascinato il Paese nella seconda guerra mondiale a fianco dei giapponesi, vi fu un breve periodo di democrazia monopolizzato da Pridi Banomyong, uno degli studenti artefici della rivoluzione del 1932. Il colpo di Stato militare del 1947 restitu\u00ec il potere a Phibun con l'avallo degli statunitensi, che scelsero la Thailandia come baluardo nella lotta al comunismo dilagante in Sud-est asiatico. Quando ebbe inizio il suo declino, Phibun cerc\u00f2 di riprendere l'egemonia aprendo alla democrazia e, segretamente, alla Cina di Mao, prendendo le distanze dagli Stati Uniti e nel settembre 1957 vi fu il colpo di Stato organizzato dal generale Sarit Thanarat, che pose fine alla carriera di Phibun, costretto a rifugiarsi in esilio.\nDurante la dittatura di Thanarat vi fu un ulteriore avvicinamento del Paese agli Stati Uniti nonch\u00e9 il ritorno della monarchia Chakri a una posizione di potere, il re Bhumibol Adulyadej consegu\u00ec notevoli vantaggi, recuperando gran parte dei privilegi perduti dalla monarchia nel 1932. Thanarat promosse lo sviluppo economico del Paese in accordo con gli statunitensi e la sua dittatura esercit\u00f2 sulle opposizioni una repressione senza precedenti. Vi furono ingenti investimenti dall'estero; l'incremento demografico e l'urbanesimo ingrandirono enormemente in questo periodo la popolazione di Bangkok. Si venne a creare una consistente classe media ed ebbe grande sviluppo l'istruzione pubblica, con la formazione di una generazione di studenti aperti e informati sulla politica e sull'economia.\nCon lo scoppio della guerra del Vietnam, Thanarat forn\u00ec supporto militare e logistico agli americani, ai quali concesse l'uso delle basi aeree del nord-est per i bombardamenti del Vietnam. Alla sua morte, nel 1963, prese il potere il suo vice, il generale Thanom Kittikachorn, che ne continu\u00f2 la politica filo-americana e anti-comunista. La durezza della repressione e la grave corruzione che caratterizzarono i suoi governi alimentarono il pubblico malcontento. La tensione crebbe e vennero organizzate imponenti dimostrazioni anti-governative. La rivolta studentesca a Bangkok del 1973 pose fine alla sua egemonia politica; al termine di tre giorni di scontri tra le forze dell'ordine e un numero enorme di dimostranti fu costretto dal re Rama IX a rassegnare le dimissioni e ad andare in esilio. I successivi governi democraticamente eletti si alternarono fino al 6 ottobre 1976, quando il brutale massacro dell'Universit\u00e0 Thammasat, compiuto dalla polizia e da gruppi paramilitari a Bangkok, favor\u00ec un colpo di Stato che riport\u00f2 una dittatura militare al governo. Una nuova sommossa popolare a Bangkok fu soffocata nel sangue anche nel cosiddetto maggio nero del 1992, quando furono uccisi diversi manifestanti che contestavano il governo del generale Suchinda Kraprayoon.\nStoria contemporanea.\nNegli anni settanta la piccola ma densamente popolata Provincia di Thonburi fu conglobata nell'area metropolitana di Bangkok. La superficie cittadina \u00e8 passata dai 13\u00a0km\u00b2 del 1900 ai 330 del 2000, mentre l'area metropolitana misura oggi 1.568,7\u00a0km\u00b2. L'incremento demografico nella capitale era stato graduale fin dai tempi della fondazione, ma si era fatto drammatico negli anni cinquanta e sessanta a causa della rapida industrializzazione e della centralizzazione delle attivit\u00e0 di governo; le infrastrutture cittadine sono diventate insufficienti a soddisfare le esigenze dei nuovi arrivati. Anche a causa della mancanza di programmazione governativa, si sono progressivamente aggravati una serie di disagi che vanno dalla crisi abitativa, con diverse baraccopoli disseminate ovunque, alla congestione del traffico cittadino, dall'eccessivo accumulo di spazzatura (7.000 tonnellate al giorno) fino al deterioramento ambientale.\nIl conflitto cominciato all'inizio del XXI secolo tra la vecchia oligarchia militare e gli emergenti gruppi finanziari, ha vissuto i suoi episodi pi\u00f9 drammatici a Bangkok. La nomina a primo ministro nel 2001 del magnate dei media Thaksin Shinawatra ha creato una spaccatura nel Paese tra la fazione che rappresenta i militari, il ceto medio e i lavoratori di Bangkok e della Thailandia del Sud e quella in cui si riconoscono le classi meno abbienti che appoggiano i governi e le coalizioni vicine a Thaksin, le cui roccaforti sono nel nord e nel nord-est del Paese. Si sono quindi registrati i colpi di Stato militari incruenti del 2006 e 2014 contro i governi della famiglia Shinawatra, ma soprattutto la crescente ingerenza della magistratura nella politica in opposizione al populismo con cui Thaksin e i suoi alleati si sono garantiti i voti degli elettori. In questo periodo vi sono stati grandi scontri tra queste fazioni che hanno contribuito a incrinare l'unit\u00e0 nazionale, in particolare quelli verificatisi a Bangkok.\nStemma.\nLo stemma della citt\u00e0 mostra il dio della folgore Indra che cavalca tra le nuvole Erawan, una creatura mitologica simile ad un elefante (rappresentata a volte con tre teste). Nella mano destra Indra impugna la \"vajra\", la sua tradizionale arma da cui scaturisce la folgore. Lo stemma si ispira a un dipinto del principe Naris, un artista figlio del re Rama IV. La pianta simbolo di Bangkok \u00e8 il ficus beniamino.\nMonumenti e luoghi d'interesse.\nArchitetture religiose.\nLa citt\u00e0 \u00e8 ricca di templi buddhisti, conosciuti in Thailandia con il nome \"wat\". Tra i pi\u00f9 famosi vi sono:\nCultura.\nIstruzione.\nMusei.\nTra le decine di musei presenti a Bangkok vi sono:\nUniversit\u00e0.\nVi sono in citt\u00e0 oltre trenta universit\u00e0, tra le quali:\nMedia.\nBangkok \u00e8 anche il maggiore centro thailandese per la pubblicazione di mass media nazionali. Tra i pi\u00f9 importanti quotidiani che hanno sede a Bangkok vi sono Thai Rath (il pi\u00f9 venduto), Khao Sod, Daily News, Matichon e Krungthep Thurakij. I maggiori quotidiani in lingua inglese sono il Bangkok Post e The Nation. Nella capitale vengono anche pubblicate varie riviste settimanali e mensili.\nAnche le maggiori rete televisive hanno sede e principali studi a Bangkok, tra cui tutti e sei i canali terrestri: Canale 3, Canale 5, Canale 7, Modernine TV, NBT e Thai PBS. A parte alcuni notiziari locali che la NBT prepara nelle province, tutta la programmazione di queste reti viene fatta a Bangkok. Vi sono anche molte TV via cavo che hanno base a Bangkok, tra le quali la maggiore \u00e8 TrueVisions. Diverse decine di stazioni radio trasmettono dalla capitale sia in FM che in AM.\nCinema.\nAnche l'industria cinematografica nazionale ha per centro Bangkok, dove si trovano i pi\u00f9 importanti studi cinematografici del Paese, oltre a dozzine di cinema tra cui molti multisala. In citt\u00e0 si tengono inoltre i due pi\u00f9 importanti festival cinematografici nazionali, il Bangkok International Film Festival e il World Film Festival of Bangkok.\nGeografia antropica.\nSuddivisioni amministrative.\nBangkok \u00e8 suddivisa in 50 distretti chiamati \"khet\" , che sono a loro volta suddivisi in 169 sottodistretti detti \"khwaeng\" (\u0e41\u0e02\u0e27\u0e07) (nelle altre province i distretti sono chiamati \"amphoe\" e i sottodistretti \"muban\").\nEconomia.\nBangkok \u00e8 il centro economico della Thailandia e vi hanno sede le maggiori banche e istituzioni finanziarie del Paese. Sono presenti molte filiali di banche straniere e diverse multinazionali vi hanno stabilito il loro quartier generale per il Sud-est asiatico. La Borsa thailandese ha la sua sede in centro citt\u00e0.\nIl porto \u00e8 situato lungo il fiume Chao Phraya vicino al centro nel distretto di Khlong Toei, enormi chiatte solcano le acque del fiume trasportando ingenti quantitativi di materiale. A causa dei bassi fondali, questo vecchio porto non permette l'attracco di navi mercantili ad alto tonnellaggio, che venivano quindi dirottate su Singapore e Hong Kong. Il problema \u00e8 stato ovviato con la costruzione nel 1981 nella vicina provincia di Chonburi del porto di Laem Chabang, che da allora ha spedito e ricevuto la maggior parte dei container internazionali diventando il pi\u00f9 trafficato della Thailandia. Negli anni successivi a Laem Chabang \u00e8 transitato un crescente numero di navi mercantili e nel 2016 era il 22\u00ba pi\u00f9 trafficato al mondo.\nLa costruzione del porto fa parte del piano di sviluppo della fascia costiera a sud-est di Bangkok, nella vasta zona compresa tra la provincia di Samut Prakan e la provincia di Rayong, dove \u00e8 stata anche potenziata la rete stradale e ferroviaria, in particolare per quanto riguarda il trasporto merci. Le vecchie zone industriali di Bangkok sorgono nelle periferie a sud e ad ovest e questo piano di sviluppo, a partire dagli anni ottanta, ha concentrato a sud-est la maggior parte delle nuove industrie. Il decentramento ha anche evitato l'aumento dell'inquinamento e del traffico di automezzi pesanti nella capitale legati alla crescita economica del Paese.\nUna ricerca del 2008 effettuata da MasterCard ha classificato Bangkok al 42\u00ba posto tra le citt\u00e0 pi\u00f9 importanti al mondo come centri di commercio. Con l'espandersi delle attivit\u00e0 commerciali e finanziarie che hanno fatto della Thailandia una delle tigri asiatiche dell'economia, c'\u00e8 stato un boom nella costruzione di grattacieli, se ne contano a Bangkok oltre 1.000, che la piazzano al 17\u00ba posto fra le citt\u00e0 con pi\u00f9 grattacieli al mondo.\nAccanto alle classi privilegiate e a un ceto medio le cui entrate sono buone se proporzionate al costo della vita, vi sono larghi strati di popolazione che vivono sotto la soglia di povert\u00e0. Con il miraggio di sfuggire alla miseria delle aree pi\u00f9 depresse della Thailandia e dei paesi confinanti, c'\u00e8 sempre pi\u00f9 gente ed immigrati clandestini che arrivano e ingrandiscono le numerose baraccopoli disseminate in citt\u00e0.\nLa citt\u00e0 \u00e8 anche un famoso centro di gioielleria, ricco di botteghe artigianali che lavorano l'argento e il bronzo. Molti commercianti stranieri ed esportatori vengono per comprare tali prodotti, oltre a capi di vestiario e oggettistica. per il buon rapporto tra qualit\u00e0 e prezzo. Tra le zone cittadine commercialmente pi\u00f9 vive ci sono Yaowarat, che \u00e8 la Chinatown di Bangkok, e Phahurat, l'adiacente quartiere indiano.\nTurismo.\nIl turismo \u00e8 una delle fonti principali di ricchezza. Oltre ad essere lo scalo thailandese principale per i turisti diretti in altre localit\u00e0 del Paese, Bangkok offre edifici storici di sontuosa architettura (vedi paragrafo monumenti e luoghi d'interesse), vasti mercati, un'ampia scelta di raffinate cucine, un'affascinante vita notturna, una fiorente industria del sesso ecc. Secondo una stima del 2007, 14,5 milioni di turisti hanno visitato la Thailandia in quell'anno, facendone il 14\u00ba Paese pi\u00f9 visitato al mondo. Nello stesso anno il turismo ha rappresentato il 6.7% del prodotto interno lordo thailandese. Bangkok rappresenta il polo di attrazione principale del settore. L'instabilit\u00e0 politica e i sanguinosi scontri di piazza che si sono verificati a partire dal 2008 hanno frenato il crescente numero di turisti in arrivo.\nL'enorme variet\u00e0 di strutture ricettive richiama a Bangkok ogni tipo di turista, da quello che viaggia in economia e che pernotta nella zona di thanon Khaosan, a quello che cerca alberghi lussuosi, molti dei quali si trovano lungo il Chao Phraya e a Sukhumvit. Tra i diversi mercati di forte richiamo turistico vi sono:\n\u00c8 possibile effettuare escursioni di una giornata in localit\u00e0 di grande interesse culturale non distanti da Bangkok: l'antica capitale thailandese Ayutthaya \u00e8 raggiungibile anche via fiume, oltre che con treni e autobus; il celebre mercato di Maeklong che si tiene nei pressi della stazione ferroviaria \u00e8 raggiungibile con un viaggio in treno fra le risaie; il celebre ponte sul fiume Kwai presso Kanchanaburi \u00e8 un'importante meta turistica ed \u00e8 raggiungibile anche con la ferrovia.\nInfrastrutture e trasporti.\nRete stradale.\nNumerose autostrade sopraelevate e un anello autostradale, che circonda l'intera citt\u00e0, stanno per essere completate. L'autostrada 7 collega il centro citt\u00e0 con l'aeroporto. Queste infrastrutture dovrebbero attenuare il problema del traffico della citt\u00e0. Altri progetti autostradali sono stati abbandonati per mancanza di fondi, in seguito alla crisi finanziaria asiatica degli scorsi anni. Nell'area metropolitana i dodici ponti che collegano le due sponde del fiume nelle ore di punta sono intasati e gli ingorghi che si creano bloccano il traffico per diversi km. Il pi\u00f9 nuovo \u00e8 il ponte Rama VIII, \u00e8 situato in centro ed \u00e8 un mirabile esempio di ingegneria moderna.\nRete ferroviaria.\nNel 1999 sono state aperte le due linee ferroviarie sopraelevate Bangkok Skytrain, chiamate ufficialmente BTS Skytrain, che si snodano per un totale di 55\u00a0km. La linea Sukhumvit congiunge Morchit a nord con la provincia di Samut Prakan a sud-est. La linea Silom collega lo stadio nazionale in centro con la stazione di Bang Wa, nel distretto di Phasi Charoen a Thonburi. Sono previsti altri prolungamenti di entrambe le linee.\nLa stazione centrale della Ferrovia di Stato della Thailandia \u00e8 la Hua Lamphong, si trova in centro e vi partono i treni per Chiang Mai verso il nord, per la Malaysia verso il sud, per Nong Khai verso il nord-est e il Laos centrale, per Ubon Ratchathani verso est e il Laos meridionale, e per Aranya Prathet verso il sud est e la Cambogia. Ci sono poi diverse altre stazioni minori tra le quali quella di Thonburi a ovest da cui partono i treni per Kanchanaburi e l'ovest. A Bangkok vi sono diverse stazioni della Ferrovia di Stato, i cui treni vengono usati dai pendolari per spostarsi in citt\u00e0.\nIl 23 agosto 2010 la Ferrovie di Stato ha inaugurato l'Airport Rail Link, una linea ferroviaria veloce sopraelevata della lunghezza di 49,5 chilometri che collega l'aeroporto Suvarnabhumi con il centro e in particolare:\nTrasporti pubblici cittadini.\nLa prima linea della metropolitana di Bangkok \u00e8 quella blu, che \u00e8 stata inaugurata nel luglio del 2004 e collega la stazione ferroviaria Bang Sue con la periferia di sud-ovest della capitale. Nel 2016 \u00e8 stata inaugurata la linea viola, che collega il centro di Bangkok con la vicina Nonthaburi. Per entrambe le linee sono previsti prolungamenti. \u00c8 inoltre prevista la costruzione di altre quattro linee: l'arancione, la gialla, la marrone e la rosa.\nLa citt\u00e0 dispone di quattro linee ferroviarie sopraelevate che la attraversano: le due linee del Bangkok Skytrain, quella dell'Airport Rail Link, che collega il centro all'aeroporto Suvarnabhumi, e il poeple mover della Linea Oro, che compie un breve tragitto a Thonburi. Alla fine di maggio 2010 \u00e8 stato inaugurato il BRT (\"Bus Rapid Transit\"), un sistema di bus navetta che collega thanon Sathon (nei pressi di Chong Nonsi) a Ratchaphruek.\nQuesti mezzi di spostamento rapido hanno ridotto il traffico cittadino, ma la situazione \u00e8 sempre pi\u00f9 caotica perch\u00e9 con il miglioramento del tenore di vita di una parte degli abitanti di Bangkok sono aumentate anche le auto private che si affiancano alle migliaia di taxi, ai tuk-tuk, ai \"songthaew\" nonch\u00e9 agli scooter che effettuano servizio taxi su percorsi relativamente brevi.\nLa rete degli autobus urbani \u00e8 molto sviluppata, vi sono moltissime linee che a prezzi ridotti permettono di raggiungere ogni zona della citt\u00e0. Un altro modo economico di viaggiare a Bangkok \u00e8 rappresentato da pulmini che hanno capienza fino a un massimo di quattordici persone e consentono di arrivare a destinazione pi\u00f9 velocemente rispetto al tempo impiegato dagli ingombranti autobus. Il \"songthaew\", che significa due panche, \u00e8 un pick-up coperto autorizzato a trasportare passeggeri recante sul retro due panche sui lati, anche questo mezzo di trasporto \u00e8 molto economico e di solito percorre tragitti non coperti dagli autobus.\nLe principali stazioni di autobus e minivan per trasporti extraurbani sono le seguenti:\nTrasporto fluviale.\nIl porto di Bangkok si trova nel khet Khlong Toei e fu il principale scalo internazionale del Paese dal 1947, quando fu inaugurato, fino al 1991, quando fu aperto il porto di Laem Chabang sulla costa est della baia di Bangkok. A causa dei bassi fondali, il vecchio porto di Bangkok non permette l'attracco di navi mercantili ad alto tonnellaggio che transitavano quindi in altri porti del Sud-est asiatico. Il porto di Laem Chabang fu costruito anche per alleviare il traffico fluviale di Bangkok, che era troppo intenso. Nonostante la drastica riduzione del traffico, dal porto di Klong Toey continuano le spedizioni di una discreta quantit\u00e0 di container.\nSul fiume Chao Phraya \u00e8 attivo l'efficace ed economico servizio di motobattelli della compagnia Chao Phraya Express Boat, che consente ai passeggeri di eludere il traffico stradale e di ammirare il paesaggio cittadino; vi sono anche numerosi traghetti per passeggeri per l'attraversamento del fiume nelle zone lontane dai ponti e diverse imbarcazioni taxi di compagnie private. Su alcuni canali \u00e8 attivo un servizio analogo a quello della Chao Praya Express Boat, eseguito con imbarcazioni di dimensioni pi\u00f9 ridotte, le barche passeggeri Khlong Saen Saep, che trasportano fino a persone ogni giorno.\nAeroporti.\nL'unico aeroporto di Bangkok, uno dei pi\u00f9 trafficati del sud est asiatico, \u00e8 stato sino al 2006 Don Muang, situato nel nord della citt\u00e0. La costruzione del nuovo aeroporto Suvarnabhumi, nel distretto di Bang Phli della provincia di Samut Prakan, nel sud-est della citt\u00e0, \u00e8 iniziata nel 2002 ed \u00e8 terminata nel 2006. Quest'opera costata cifre ingenti gener\u00f2 gravi accuse di corruzione da parte del quotidiano The Nation contro l'amministrazione del primo ministro Thaksin Shinawatra, il quale fu quindi rimosso dall'incarico con il colpo di Stato del 2006. Tali accuse furono ritrattate nel 2008 da The Nations, che si scus\u00f2 per il grave danno all'immagine dell'ex premier. Dopo un primo periodo, sino a fine 2006, tutti i voli interni e internazionali furono ospitati nel nuovo aeroporto Suvarnabhumi, a partire dal 2007, per questioni logistiche, parte dei voli fu riportata nel vecchio aeroporto Don Muang, in particolare quelli delle compagnie a basso costo.\nAmministrazione.\nDal punto di vista amministrativo, Bangkok \u00e8 una delle due zone a statuto speciale della Thailandia insieme a Pattaya. Dal 1975 ha acquisito lo \"status\" di metropoli ed \u00e8 stata posta sotto la giurisdizione della locale Amministrazione metropolitana. Viene considerata la 77\u00aa provincia del paese in quanto il livello di amministrazione viene equiparato a quello delle 76 province (\"changwat\") nazionali.\nIl governo metropolitano si divide in due organi principali:\nGemellaggi.\nA tutto l'aprile del 2014, Bangkok era gemellata con le seguenti 27 citt\u00e0:\nCollegamenti esterni.\n "}
{"id": "2310543", "revid": "74415", "url": "https://it.wikipedia.org/wiki?curid=2310543", "title": "Stazione ferroviaria Ashburys", "text": ""}
{"id": "2310547", "revid": "300067", "url": "https://it.wikipedia.org/wiki?curid=2310547", "title": "Greg Lee", "text": "\u00c8 il fratello di Chris Lee."}
{"id": "2310549", "revid": "767487", "url": "https://it.wikipedia.org/wiki?curid=2310549", "title": "Renata Pacini", "text": "Biografia.\nSi mette in luce partecipando al Festival di Castrocaro del 1964, ottenendo un contratto con la Durium.\nPartecipa al Cantagiro 1966 interpretando \"In nome dell'amore\", cover di \"Stop in the name of love\" delle Supremes.\nPartecipa a Un disco per l'estate 1969 con \"Un sole tutto d'oro\" di (Alberto Testa - Brenna - Fenicio); fu anche attrice in vari \"musicarelli\", in uno dei quali interpret\u00f2 la parte di una ragazzina sveglia e saccente che si burla addirittura di Alberto Lupo.\nFu non solo cantante ma anche attrice nei film \"Stasera mi butto\", \"I ragazzi di bandiera gialla\", \"Spiaggia libera\", \"Viale della canzone\", \"I teddy boys della canzone\", \"Viale della canzone\".\nLe sue canzoni pi\u00f9 note sono \"Di amore non si muore\" e \"Ragazzo terribile\"."}
{"id": "2310551", "revid": "287204", "url": "https://it.wikipedia.org/wiki?curid=2310551", "title": "Piana di Albenga", "text": "La Piana di Albenga (\"Ci\u00e2na d'Arb\u00e9nga\" in ligure), o Piana Ing\u00e0una, \u00e8 la pi\u00f9 grande pianura della Liguria.\nPrende il nome dalla citt\u00e0 di Albenga.\nCaratteristiche.\nLa pianura \u00e8 di origine alluvionale, essendo formata dai sedimenti dei torrenti Arroscia, Neva, Pennavaira che portarono alla formazione anche del fiume Centa.\nLa piana ha una superficie di circa 10\u00a0km2; \u00e8 compresa tra i territori comunali di Ceriale, Cisano sul Neva, Ortovero e Albenga. Nel 1924 tutte le zone acquitrinose della piana ingauna vennero completamente bonificate. Caratteristiche ortofrutticole di questa zona pianeggiante ponentina sono le coltivazioni degli asparagi, del radicchio, della zucca, dei pomodori, dei carciofi (tipico del luogo \u00e8 il carciofo spinoso di Albenga) e dell'ulivo."}
{"id": "2310552", "revid": "110157", "url": "https://it.wikipedia.org/wiki?curid=2310552", "title": "Iron Bridge", "text": "L'Iron Bridge \u00e8 il primo ponte metallico nella storia delle costruzioni, completato nel 1779 ed inaugurato nel 1781.\nAttraversa il fiume Severn nel Shropshire, Inghilterra. \u00c8 anche conosciuto come \"ponte di Coalbrookdale\", dal nome della vicina cittadina. Il vicino villaggio ha invece preso dal ponte il nome di Ironbridge, cos\u00ec come tutta l'area della valle circostante, denominata Gola di Ironbridge.\nIl progetto.\nL'area che circonda il ponte fu una delle prime zone dell'Inghilterra dove agli albori della rivoluzione industriale si producevano materiali ferrosi con modalit\u00e0 moderne per l'epoca. Il ponte sorse sia per rendere efficienti i collegamenti stradali, vitali per le nascenti attivit\u00e0 industriali, sia per dare una dimostrazione delle potenzialit\u00e0 della produzione siderurgica.\nIl progetto del ponte, di cui si conoscono diverse varianti, \u00e8 attribuito all'architetto Thomas Farnolls Pritchard, sviluppato su un'idea di John Wilkinson, imprenditore e pioniere dell'industria siderurgica. Il 15 settembre 1775 si riunirono 13 persone, tra cui Pritchard, Wilkinson e Abraham Darby III (nipote di Abraham Darby che fu il primo a produrre in larga scala la ghisa utilizzando il carbon coke), e fu avviata una sottoscrizione per raccogliere i fondi necessari alla costruzione. La realizzazione dei componenti metallici avvenne a Coalbrookdale nella ferriera di Darby. Morto Pritchard, la costruzione fu diretta dallo stesso Darby.\nIn definitiva la paternit\u00e0 di quest'opera pionieristica e sorprendente, di volta in volta assegnata ad uno dei protagonisti, va equamente divisa tra i tre personaggi, tutte figure di rilievo nel panorama tecnico della prima rivoluzione industriale inglese.\nIl ponte.\nIl ponte di 30 m di luce ed un peso complessivo di 378 tonnellate \u00e8 costituito da cinque nervature parallele ad arco di cerchio realizzate assemblando in opera componenti in ghisa di notevoli dimensioni, alcuni dei quali raggiungono 5 tonnellate di peso. Si tratta di semiarchi preparati in officina e collegati in cantiere nel punto di chiave per ottenere l'arco a tutto sesto. I componenti furono ottenuti con procedimenti di fusione in stampi di legno o di terra per quelli pi\u00f9 grandi.\nLungo le nervature esterne \u00e8 riportata la dicitura: THIS BRIDGE WAS CAST AT COALBROOK = DALE AND ERECTED IN THE YEAR MDCCLXXIX. \nIl ponte divenne subito famoso e suscit\u00f2 l'attenzione dei tecnici di tutta l'Europa. La forma ad arco rivela la consapevolezza dei costruttori che la ghisa, come la pietra, poteva sopportare solo sforzi di compressione e non di trazione. Sovradimensionato strutturalmente, il ponte si \u00e8 rivelato durevole e robusto, ma nel 1934 fu necessario escluderlo dalla circolazione veicolare, e nel dopoguerra \u00e8 stato restaurato.\nIl transito era sottoposto al pagamento di un pedaggio presso un casello in muratura costruito nelle vicinanze.\nAttualmente fa parte di un sistema museale che comprende tutti gli insediamenti industriali della prima et\u00e0 della rivoluzione industriale della zona, costituendo una notevole attrazione turistica; inoltre \u00e8 stato incluso, con la Gola di Ironbridge, nella lista dei patrimoni dell'umanit\u00e0 dell'UNESCO."}
{"id": "2310553", "revid": "2197462", "url": "https://it.wikipedia.org/wiki?curid=2310553", "title": "TG5 Prima Pagina", "text": "TG5 Prima Pagina \u00e8 la prima edizione giornaliera del \"TG5\". \u00c8 curata da Gianluigi Parlato, Eduardo Orlando e Paolo Di Lorenzo (quest'ultimo anche conduttore in video).\nDescrizione.\n\"Prima Pagina\" \u00e8 composto da telegiornali in diretta in onda ogni 15 minuti tra le 6:00 e le 7:55. \u00c8 la prima edizione della giornata e viene trasmessa in simulcast anche su TGcom24.\nOgni edizione ha una durata complessiva di circa 10 minuti, divisi tra un telegiornale dalla durata di circa 7-8 minuti con all'interno la rassegna stampa e, alcune volte, gli aggiornamenti sulle quotazioni finanziarie curati da Class CNBC, e le rubriche che seguono, una con gli aggiornamenti sul traffico a cura di Autostrade per l'Italia e l'altra con le previsioni meteo curate da Meteo.it. Fino al 3 novembre 2014 le rubriche venivano ripetute in questo modo:\nDal 3 novembre 2014 la rubrica dell\"'Oroscopo\" non va pi\u00f9 in onda, mentre \"Borse e monete\" viene inclusa nel TG stesso anzich\u00e9 essere una rubrica a s\u00e9 stante.\nStoria.\n\"Prima Pagina\" (divenuto \"TG5 Prima Pagina\" in concomitanza con la nascita del \"TG5\") debutt\u00f2 il 16 settembre 1991, inizialmente in programmazione dalle 7:00 alle 8:30 e dal 15 settembre 1997 dalle 6:00 alle 8:00. Questo telegiornale \u00e8 ispirato a \"Le journal permanent\", un notiziario simile trasmesso da La Cinq, la prima televisione privata francese in chiaro, fondata da Fininvest, che chiuse nel 1992.\nDel \"TG5 Prima Pagina\" \u00e8 stato a lungo responsabile Paolo Di Mizio. All'epoca l'edizione era composta da un rullo di notizie, rassegna stampa, e rubriche ripetuto ogni 15 minuti, preparato durante la notte ed eventualmente aggiornato poco prima o durante la messa in onda. Era presente anche l'oroscopo redatto da Luisa De Giuli (deceduta il 1\u00ba febbraio 2017), che non viene pi\u00f9 trasmesso dal 3 novembre 2014 per scelta editoriale.\nIl 5 novembre 2007 inizi\u00f2 la sperimentazione di alcune novit\u00e0 in \"TG5 Prima Pagina\": oltre alla tradizionale rotazione delle notizie, si aggiungeva alle 7:30 un'edizione in diretta intitolata \"TG5 Prima Pagina - Anteprima delle 7:30\" con le notizie lette da un giornalista in video anzich\u00e9 da uno speaker, mentre rimanevano immutati gli altri spazi informativi. L'ultima edizione, quella delle 7:45, veniva sostituita da una rassegna stampa in diretta condotta in video dal titolo \"TG5 Prima Pagina Rassegna Stampa\"; seguivano le rubriche \"Traffico\", \"Meteo\", \"Borse e Monete\" e \"Oroscopo\". Tale formula fu abbandonata il 16 giugno 2008, a seguito di un calo di ascolti, e Prima Pagina torn\u00f2 alla sua struttura tradizionale; il format fu poi ripreso, seppure con alcune modifiche, dal 3 novembre 2014, questa volta con buoni ascolti.\nDal 25 agosto 2014 \"Prima Pagina\" \u00e8 anche il nome dell'anteprima del \"TG5\" delle 20:00, trasmessa inizialmente alle 19:57 per 3-4 minuti fino al 26 marzo 2020, mentre dal giorno seguente va in onda alle 19:54 per 6-7 minuti. Lo scopo di questa edizione \u00e8 quella di vedere il sommario delle notizie principali che tratter\u00e0 il \"TG5\" durante la sua edizione delle 20:00 e, inoltre, di parlare di una delle notizie elencate nel sommario.\nOra esatta.\n\u00c8 il segnale orario che precede l'inizio del \"TG5 Prima Pagina\" ad ogni sua ripetizione. La musica di sottofondo che lo ha accompagnato dal 27 giugno 1994, intitolata \"Segnatempo\", \u00e8 stata composta e arrangiata da Roberto Colombo. Tale sottofondo \u00e8 rimasto invariato per circa 24 anni quando, in occasione del restyling del \"TG5\" avvenuto il 16 aprile 2018, \u00e8 stato sostituito da una nuova versione riarrangiata.\nSigla.\nLa prima sigla del notiziario venne composta da Alberto Radius e Stefano Previsti, ed \u00e8 stata utilizzata dal 16 settembre 1991 fino al 31 dicembre 2009. Dal 1\u00ba gennaio 2010 al 15 aprile 2018, infatti, viene introdotta una nuova sigla che nella sua parte finale mantiene la stessa melodia di quella precedente. Dal 16 aprile 2018 vi \u00e8 una nuova sigla consistente in un riarrangiamento di quella del \"TG5\"."}
{"id": "2310555", "revid": "599013", "url": "https://it.wikipedia.org/wiki?curid=2310555", "title": "Ancelle di Maria Immacolata", "text": "Le ancelle di Maria Immacolata (in spagnolo \"Religiosas Esclavas de Mar\u00eda Inmaculada\") sono un istituto religioso femminile di diritto pontificio: le suore di questa congregazione, dette anche protettrici delle operaie, pospongono al loro nome la sigla E.M.I.\nStoria.\nLa congregazione venne fondata a Valencia nel 1884 da Juana Mar\u00eda Condesa Lluch (1862-1916) per l'assistenza morale e materiale alle giovani operaie: in seguito le religiose estesero il loro apostolato all'insegnamento, al servizio nei seminari e nei collegi ecclesiastici e ad altre opere di carit\u00e0.\nAntol\u00edn Monescillo y Viso, arcivescovo di Valencia, eresse le ancelle di Maria Immacolata in istituto di diritto diocesano con decreto del 1\u00ba luglio 1892: la congregazione ricevette il pontificio decreto di lode il 24 aprile 1937 e le sue costituzioni vennero approvate definitivamente dalla Santa Sede il 27 gennaio 1947.\nL'istituto rischi\u00f2 l'estinzione durante la guerra civile spagnola ma ebbe notevole diffusione sotto il regime franchista.\nLa fondatrice \u00e8 stata beatificata da papa Giovanni Paolo II nel 2003.\nAttivit\u00e0 e diffusione.\nLe ancelle di Maria Immacolata si dedicano a opere per la protezione della giovane e ad attivit\u00e0 educative.\nSono presenti in Spagna, Italia e America Latina (Cile, Colombia, Panama, Per\u00f9): la sede generalizia \u00e8 a Valencia.\nAl 31 dicembre 2005 l'istituto contava 91 religiose in 21 case."}
{"id": "2310561", "revid": "793215", "url": "https://it.wikipedia.org/wiki?curid=2310561", "title": "A due", "text": "A due \u00e8 il secondo album da solista di Beatrice Antolini, pubblicato nel 2008 dall'etichetta discografica Urtovox Records.\nIl disco.\nPubblicato a due anni dal precedente \"Big Saloon\" (2006), si caratterizza di uno stile variegato, che attraversa diversi generi musicali: su tutti funk, psichedelica, rock e indie pop.\nIl titolo \u00e8 in lingua inglese (traduzione: \"un debito\"), ma pu\u00f2 essere anche interpretato in italiano. Inoltre \"A\" \u00e8 l'iniziale del cognome dell'artista, mentre \"Due\" pu\u00f2 stare per \"secondo album\". La stessa Antolini ha dichiarato: \"Essendo io italiana ma facendo musica in inglese avevo pensato ad un titolo che si potesse leggere in entrambe le lingue. \u00c8 un album sul dualismo\".\nIl disco ha ottenuto molte recensioni entusiaste: da segnalare quella di Federico Guglielmi su \"Il mucchio selvaggio\" che scrive: \"A due potrebbe essere il risultato del delirio di 10 cervelli creativi messi a lavorare insieme\" e quella di Giuseppe Fabbris su \"Rolling Stone\" dello stesso mese: \"Originalit\u00e0 ed imprevedibilit\u00e0 sono qualit\u00e0 bene in vista nei due dischi che Beatrice ha pubblicato finora. Entrambi sono infatti sorprendenti campionari di idee sbocciate da un mondo personale\", facendo ottenere alla Antolini la copertina della rivista \"Il mucchio selvaggio\" di ottobre.\nBeatrice Antolini sceglie di promuovere \"A Due\" attraverso il progetto \"liveCASTour\", ideato da Michele Faggi e dal webzine \"indie-eye.it\", che diffonde in rete un concerto a porte chiuse, distribuito in 8 clip video destinate ad 8 portali generalisti (Myspace Italia, Kataweb Musica, Rockit, Blogosfere, MusicZOne, Qoob TV, Mtv.it, Indie-eye.it) "}
{"id": "2310562", "revid": "6923", "url": "https://it.wikipedia.org/wiki?curid=2310562", "title": "Glacier Express", "text": "Il Glacier Express \u00e8 un treno diretto in Svizzera che va da St-Moritz a Zermatt (e viceversa) via Coira, Disentis, Andermatt e Briga.\nCaratteristiche.\nIl 25 giugno 1933 alle 10.30 part\u00ec da Zermatt il primo \"Glacier Express\", con 70 passeggeri a bordo. Arriv\u00f2 a Sankt Moritz 11 ore pi\u00f9 tardi.\nIl treno, che circola su linee a scartamento ridotto ed \u00e8 gestito in parte dalla Ferrovia retica ed in parte dalla Matterhorn-Gotthard-Bahn, \u00e8 sovente descritto come \"il pi\u00f9 lento treno espresso del mondo\". In 7 ore e mezzo di percorso, passa su 291 ponti, attraversa 91 tunnel e supera il passo dell'Oberalp, punto culmine della linea attuale, a 2033 metri. Non attraversa in quota il passo della Furka e il passo dell'Albula che invece vengono attraversati con due tunnel.\nIl treno prende il nome dal ghiacciaio del Rodano, che in passato era posto lungo il percorso. Fino al 1981 il \"Glacier Express\" risaliva infatti una gran parte del passo della Furka fino ad un corto tunnel situato appena sotto il colle, permettendo ai passeggeri di vedere il ghiacciaio da vicino. Nel 1982 \u00e8 stata aperta la galleria di base della Furka, che evita la salita al colle e permette la circolazione del treno anche in inverno. Il tracciato originale, dapprima abbandonato, \u00e8 attualmente in fase di ripristino. Un treno storico circola gi\u00e0 lungo la quasi totalit\u00e0 del percorso originale risalendo nuovamente il passo della Furka.\nIl \"Glacier Express\" \u00e8 soprattutto un treno turistico. Infatti, anche se in inverno costituisce il solo sbocco possibile al fondo della valle del Rodano (essendo il passo della Furka ed il passo del Grimsel chiusi), il tempo di percorrenza \u00e8 troppo lungo perch\u00e9 ci sia interesse all'utilizzo per spostarsi da ovest ad est nella Svizzera. Si trovano inoltre sul troncone tra Briga e Coira altri tipi di treno e delle navette speciali che assicurano il trasporto su treno delle automobili tra Oberwald e Realp (via Tunnel di base della Furka) cos\u00ec come Andermatt e Sedrun (via passo dell'Oberalp). Infine in inverno il treno \u00e8 utilizzato dagli sciatori per congiungere diverse stazioni sciistiche situate lungo la linea ed accessibili con lo stesso tipo di biglietto: Andermatt, Hospental, Sedrun e Disentis.\nDal 2006 il treno ha dei nuovi vagoni panoramici di prima e di seconda classe. Il pasto di mezzogiorno \u00e8 servito ai viaggiatori al loro posto. Una voce narrante in sei lingue diverse (tedesco, inglese, francese, giapponese, cinese, italiano) descrive ai viaggiatori le curiosit\u00e0 incontrate nel percorso."}
{"id": "2310564", "revid": "767487", "url": "https://it.wikipedia.org/wiki?curid=2310564", "title": "Rudy Hackett", "text": "Carriera.\n\u00c8 stato professionista nella ABA, nella NBA e in Italia.\nIn Serie A, ha segnato un totale di 3958 punti."}
{"id": "2310567", "revid": "124560587", "url": "https://it.wikipedia.org/wiki?curid=2310567", "title": "Be Aware of Scorpions", "text": "Be Aware of Scorpions \u00e8 un album studio di Michael Schenker Group, edito nel 2001."}
{"id": "2310568", "revid": "2219966", "url": "https://it.wikipedia.org/wiki?curid=2310568", "title": "Bagnolo del Salento", "text": "Bagnolo del Salento (\"Bagn\u00f9lu\" in dialetto salentino, fino al 1862 chiamata \"Bagnolo\") \u00e8 un comune italiano di abitanti della provincia di Lecce in Puglia.\nGeografia fisica.\nTerritorio.\nIl territorio del comune di Bagnolo del Salento, che si estende per 6,76\u00a0km\u00b2 nel versante orientale della penisola salentina, presenta una morfologia omogenea ed \u00e8 compreso tra gli 82 e i 104 m s.l.m., con un'escursione altimetrica complessiva pari a 22 metri.\n\u00c8 situato nell'ondulato altipiano a nord est di Maglie in prossimit\u00e0 del gradino occidentale della Serra di Montevergine.\nConfina a nord con il comune di Castrignano de' Greci, a est con il comune di Cannole, a sud con i comuni di Palmariggi e Maglie e a ovest con il comune di Cursi.\nClima.\nDal punto di vista meteorologico Bagnolo del Salento rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl nome viene fatto derivare dal latino \"Balneum-Balneolum\" (bagno) in quanto tradizionalmente si ritiene che il centro sia sorto in epoca romana e avrebbe ospitato stabilimenti termali. Nel tempo, a partire dal periodo normanno, il casale \u00e8 citato nei documenti con le diciture Banghiolo, Bagniulo, Balneolus.\nRecenti studi, in contrapposizione a tale teoria, individuano l'origine del toponimo nella parola greco-bizantina \"\u0392\u03b1\u03bb\u03b1\u03bd\u03b5\u1fd6\u03bf\u03bd\" (\"Balane\u00eeon\" in greco classico; \"Valan\u00econ\" in grik\u00f2 e greco moderno), stante a significare, pi\u00f9 genericamente, \"Vasca\", a riprova di un antico insediamento formatosi contestualmente al fiorire dell'antica e ormai desueta produzione del calcestruzzo. Le antiche vasche, di cui si attesta la presenza nel sentire popolare, in cui questo matierale sarebbe stato prodotto avrebbero conferito nei secoli al paese il nome attuale.\nRimarrebbe, con tale teoria, fondamentale la presenza delle falde acquifere sotterranee, essendo l'acqua elemento essenziale nella produzione del calcestruzzo.\nStoria.\nLa presenza umana nella zona risale all'et\u00e0 del bronzo come testimoniato dalla presenza di alcuni menhir. Secondo la tradizione, ripresa anche da molti studiosi locali, la fondazione del centro \u00e8 da ricondurre all'epoca romano-imperiale, al tempo dell'imperatore Vespasiano, periodo in cui Otranto divenne una colonia romana. Sorse col nome di Bagneum e avrebbe ospitato siti termali.\nSicuramente fu centro bizantino e successivamente normanno. Nel 1190 l'allora casale Balneoli venne assegnato da Tancredi d'Altavilla al barone Ruggero Montefusco, in compenso per aver contribuito alla liberazione dei suoi familiari esiliati in Grecia da Ruggero II.\nNel 1332 il feudo era sotto la signoria della famiglia Castruccio, pass\u00f2 poi ai Costello. Nel 1400 divenne di propriet\u00e0 di Maria d'Enghien, moglie di Raimondello Orsini del Balzo, che il 12 agosto 1429 lo vendette all'ospedale di Santa Caterina in Galatina, fondato dal marito e guidato dai frati minori francescani. Da quella data le vicende di Bagnolo furono legate esclusivamente all'Istituto Cateriniano fino all'eversione della feudalit\u00e0 e alla soppressione, nel 1807, delle attivit\u00e0 degli olivetani, subentrati ai francescani nel 1507.\nNel 1485 re Ferdinando I di Napoli infeudo Giovanni Castriota, figlio di Giorgio, con le terre di San Pietro in Galatina e Soleto col titolo di duca e conte. Pi\u00f9 tardi egli ebbe la giurisdizione criminale sulle terre di Torrepaduli, Bagnolo e Aradeo.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nChiesa madre di San Giorgio.\nL'attuale chiesa sorge sulle fondamenta dell'antica parrocchiale risalente al XV secolo. Fu ricostruita tra la fine del 1848 e il 1851 e consacrata dal vescovo di Otranto Vincenzo Andrea Grande il 3 settembre dello stesso anno.\nLa facciata \u00e8 in stile neoclassico a doppio ordine coronata da un timpano triangolare. Sull'architrave del portale centrale \u00e8 posizionata la statua equestre di san Giorgio, proveniente dal precedente edificio.\nL'interno ha un'aula divisa in tre navate da dieci colonne, di cui quattro inglobate nei muri, e possiede una copertura con volta a spigolo. Conserva alcune opere dell'antica chiesa. Nel presbiterio, dominato dal settecentesco organo ligneo stuccato, accoglie l'altare maggiore in marmo policromo. Lungo le navate vi sono gli altari minori dedicati a san Giuseppe, alla Vergine del Rosario con tela cinquecentesca, al Crocifisso con opera in legno di fine Cinquecento attribuibile al gallipolino Genuino Vespasiano, a san Giorgio con tela risalente al XVII secolo, alla Madre del Buon Consiglio e alla Madonna del Carmine con tela anteriore al 1750.\nProveniente dall'antica chiesa \u00e8 anche la statua processionale in legno veneziano di san Giorgio.\nChiesa di Santa Maria dei Martiri.\nLa chiesa fu edificata alla fine del XV secolo e conserva un'immagine bizantina della Madonna. L'intitolazione originaria a Santa Maria dei Martiri \u00e8 in ricordo dell'eccidio di Otranto del 1480. Nel 1587 diviene cappella dei Padri Conventuali ed \u00e8 per questo conosciuta anche come chiesa di san Francesco.\nL'attuale fisionomia si deve ai lavori di restauro eseguiti nel 1707. Nel XIX secolo, soprattutto dopo la soppressione del monastero nel 1809 per le leggi napoleoniche, la chiesa divenne luogo di sepoltura del paese e vi rimane fino al collaudo del cimitero comunale nel 1885.\nL'interno ha una pianta ad aula unica e presenta sei altari barocchi in pietra leccese dedicati al Santissimo Sacramento, a san Francesco d'Assisi, a san Giuseppe da Copertino, a sant'Antonio da Padova, alla Madonna dei Martiri e al Crocifisso.\nChiesa Mater Domini.\nLa chiesa di Mater Domini, di origine bizantina, fu ricostruita nel 1921 mantenendo dell'antico edificio solo la parte absidale databile tra l'XI e il XIII secolo.\nPossiede una semplice facciata neoclassica e un interno ad aula unica rettangolare con volta piana. L'abside bizantina conserva affreschi chiaramente rimaneggiati o del tutto rifatti come i dipinti raffiguranti le varie fasi della passione di Cristo.\nL'affresco centrale \u00e8 costituito dall'immagine della Vergine col Bambino affiancata sulla destra dalla figura di san Gregorio Nazianzeno e sul lato opposto dalla figura di san Giovanni Crisostomo, in seguito trasformata in quella di san Francesco di Sales.\nGrotta basiliana.\nLa grotta basiliana \u00e8 un insediamento rupestre di epoca bizantina situata nell'estremo lembo orientale del feudo di Bagnolo, nei pressi della serra di Montevergine.\nLa grotta, completamente scavata nella calcarenite, \u00e8 costituita da un'ampia sala con volta sorretta da un pilastro centrale ricavato nella roccia medesima. Lungo le pareti rimangono deboli tracce di affreschi, danneggiati dall'umidit\u00e0 e dall'abbandono, e mensole utilizzate per appoggiarvi le lucerne.\nSiti archeologici.\nMenhir Bagnolo.\nSi tratta di uno dei menhir pi\u00f9 notevoli del Salento per dimensioni ed \u00e8 realizzato in pietra leccese. Posto sulla strada provinciale che porta a Cursi, \u00e8 alto 4,1\u00a0m e presenta dimensioni di base pari a \u00a0cm 46x31. Le facce pi\u00f9 larghe sono orientate sull'asse est-ovest.\nAltro.\nMonumento a San Giorgio.\nIl monumento a san Giorgio martire venne eretto nel 1838 in segno di riconoscenza per aver salvato i bagnolesi da un fulmine abbattutosi sulla chiesa parrocchiale durante un violento temporale. Il monumento si compone di una colonna realizzata in pietra leccese poggiante su un basamento con balaustra traforata. Sulla sommit\u00e0 \u00e8 posta una statua lapidea di san Giorgio raffigurato in tenuta guerriera nell'atto di trafiggere il drago ai suoi piedi.\nSociet\u00e0.\nLingue e dialetti.\nIl dialetto parlato a Bagnolo del Salento \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Bagnolo del Salento hanno sede una Scuola dell'infanzia, una Scuola primaria e una scuola secondaria di primo grado, facenti parte dell'Istituto Comprensivo Statale di Cursi.\nEventi.\nIl culto per il santo fu sicuramente introdotto dai Basiliani tra il X e il XII secolo. Da rimarcare il fatto che, mentre la tradizione vuole che il Santo sia sempre rigorosamente raffigurato a cavallo mentre combatte il drago, a Bagnolo \u00e8 raffigurato appiedato, con corazza, elmo e lancia, nell'atto di trafiggere il mostro che \u00e8 ai suoi piedi. San Giorgio si festeggia civilmente la prima domenica di agosto. La festivit\u00e0 religiosa ricorre invece il 23 aprile.\nEconomia.\nL'economia di Bagnolo del Salento \u00e8 prevalentemente agricola. Negli ultimi decenni tuttavia, si \u00e8 registrato un abbandono delle campagne, e si \u00e8 sviluppato il settore terziario e le piccole imprese familiari.\nI Cordai.\nIn passato, la pi\u00f9 importante attivit\u00e0 artigianale del paese era la produzione di corde (in dialetto salentino \"zuche\"), che venivano realizzate impiegando paglia di palude (\"pilieddhi\") che vegetava soprattutto lungo le rive dei laghi Alimini. Questa veniva raccolta, ammassata e battuta con il mazzuolo (grande martello di legno) affinch\u00e9 assumesse l'elasticit\u00e0 e la flessibilit\u00e0 necessarie ed indispensabili per favorire l'intreccio. L'intreccio si eseguiva utilizzando un rudimentale arnese formato da una ruota fissata ad un supporto e munita di una manovella centrale che serviva per trasmettere il movimento di rotazione alla corda; l'artigiano, uniformandosi al movimento e lavorando con i palmi delle mani, aggiungeva continuamente fili di paglia in modo da allungare sempre di pi\u00f9 la corda; contemporaneamente, per tenere sempre in tensione la corda, era costretto a camminare all'indietro. Questa attivit\u00e0, per le mutate condizioni di vita e per l'avvento del nylon, smise di essere remunerativa e oggi \u00e8 praticamente inesistente. Ancora oggi, gli abitanti di Bagnolo sono detti \"zucari\" (cordai) in riferimento alla loro specializzazione produttiva del passato.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nIl comune \u00e8 servito da una stazione ferroviaria posta sulla linea locale Lecce-Otranto gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione dei comuni Entroterra Idruntino."}
{"id": "2310569", "revid": "24443", "url": "https://it.wikipedia.org/wiki?curid=2310569", "title": "Glacier-Express", "text": ""}
{"id": "2310576", "revid": "2219966", "url": "https://it.wikipedia.org/wiki?curid=2310576", "title": "Cannole", "text": "Cannole (pronuncia \"C\u00e0nnole\"; \"C\u00e0nnule\" in dialetto salentino; \u039a\u03ac\u03bd\u03bd\u03bf\u03c5\u03bb\u03b1, \"C\u00e0nnula\" in griko) \u00e8 un comune italiano di abitanti della provincia di Lecce in Puglia.\nSorge nella parte centro-orientale del Salento, a dall'oasi protetta dei laghi Alimini e a da Otranto. Dal 2009 aderisce all'Associazione Borghi Autentici d'Italia. All'inizio del XIX secolo, insieme a Sogliano Cavour, Cursi, Cutrofiano ed agli odierni comuni della Grec\u00eca Salentina, formava parte dei Decatr\u00eda Chor\u00eda (\u03c4\u03b1 \u0394\u03b5\u03ba\u03b1\u03c4\u03c1\u03af\u03b1 \u03a7\u03c9\u03c1\u03af\u03b1), cio\u00e8 dei tredici paesi di Terra d'Otranto che conservavano la lingua e le tradizioni greche.\nGeografia fisica.\nTerritorio.\nIl territorio del comune di Cannole, che si estende per a pochi chilometri dalla costa adriatica, \u00e8 compreso fra i 28 e i 106 m s.l.m., con un'escursione altimetrica di 78 metri. Il centro urbano \u00e8 situato su un altopiano a 96 m s.l.m. e dista capoluogo provinciale, da Otranto e da Gallipoli.\nConfina a nord con Serrano, frazione del comune di Carpignano Salentino, a est con il comune di Otranto, a sud con il comune di Palmariggi, a ovest con i comuni di Bagnolo del Salento e Castrignano de' Greci.\nClima.\nDal punto di vista meteorologico Cannole rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni, frequenti in autunno ed in inverno, si attestano attorno ai di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl nome trae origine dalla pianta della canna. Infatti anticamente nelle campagne circostanti vi era un'abbondante presenza di canneti. La pianta della canna \u00e8 anche il simbolo raffigurato sullo stemma civico. Cos\u00ec scriveva lo storico Vincenzo Maggiulli nel XIX secolo: \"...et quia ager conterminus ferax erat cannis Cannulae fluxuit\" (... e perch\u00e9 il territorio circostante era rigoglioso di canne, venne chiamato Cannole).\nStoria.\nLa presenza umana nel territorio \u00e8 documentata sin dal Paleolitico superiore, periodo a cui risalgono i reperti realizzati in selce e ritrovati sulla Serra di Montevergine tra Cannole e Palmariggi. Nella zona denominata Santu Lasi \u00e8 accertata l'esistenza di villaggi di capanne realizzate da gruppi neolitici di agricoltori-allevatori che si insediarono sul pianoro, sfruttando l'ottima visibilit\u00e0 per difendersi da eventuali attacchi ad opera di altre comunit\u00e0 preistoriche. In questa zona sono stati rinvenuti frammenti di ceramica risalenti al neolitico e all'et\u00e0 del Bronzo ed esiste ancora il menhir di Santu Lasi ritrovato da Francesco e Antonio Piccinno il 16 ottobre 1965, in equilibrio gi\u00e0 precario, in un terreno ricco di affioramenti rocciosi. Nel 1995 il menhir si \u00e8 staccato dalla base e abbattuto sul terreno rompendosi in quattro frammenti, probabilmente a causa di un olivo cresciuto a ridosso dello stesso.\nAltri menhir esistevano all'interno del centro abitato, l'ultimo dei quali (menhir Osanna) fu distrutto nei primi anni del XX secolo. Due menhir (Anfiano I e Anfiano II) sono situati nell'omonima contrada, scoperti dall'archeologo Cristiano Villani.\nLa nascita del primo nucleo abitativo potrebbe essere collocata in epoca alto-medioevale, quando, in seguito all'invasione araba del Salento intorno all'885, i Saraceni per motivi strategici schierarono le loro truppe in una zona abbondante di canneti. Qui sarebbe sorto il casale di Canola che successivamente si svilupp\u00f2 con la presenza di comunit\u00e0 basiliane. Tradizionalmente si ritiene invece che l'origine del borgo risalga al XII secolo, quando cio\u00e8 il normanno Guglielmo il Malo distrusse molti villaggi della Terra d'Otranto; le popolazioni per sfuggire a tale furia si rifugiarono nei canneti dove fondarono l'attuale abitato.Il feudo di Cannole fece parte del Principato di Taranto sino al XIII secolo. Fu poi infeudata a varie famiglie nobiliari e nel 1583 pass\u00f2 sotto il controllo dei baroni Person\u00e9, che lo mantennero per quasi un secolo. Nel 1747 fu dato in feudo ai marchesi Granafei che ne conservarono la propriet\u00e0 fino al 1806, anno di eversione del regime feudale. I Granafei contribuirono alla riqualificazione urbana del paese e all'incremento della popolazione residente. Dal Settecento e sino alla met\u00e0 del XX secolo le vicende storiche di Cannole furono legate alla nobile famiglia Villani (del ramo patrizio di Sanseverino), dalla quale proviene il medico-chirurgo Giuseppe Villani (1863-1933), figlio del barone Oronzo e della nobildonna Francesca Basal\u00f9 dei baroni di Specchia, famoso per le sue numerose pubblicazioni ma soprattutto per aver salvato la vita alla Principessa Mafalda di Savoia quand'era ancora infante da una grave forma di occlusione intestinale. Nei primi decenni del Novecento il suo territorio fu favorito dalle opere di bonifica.\nSimboli.\nProfilo araldico dello stemma: \nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa matrice della Madre di Dio.\nLa chiesa matrice della Madre di Dio fu edificata a cavallo tra il XVI e il XVII secolo. Originariamente presentava uno sviluppo longitudinale con navata unica, trasformata in croce latina nel 1757 con la realizzazione del transetto.\nLa facciata, con finestra e portale posti in asse, \u00e8 coronata da un fastigio a mezza luna. Posteriormente si eleva la torre campanaria del XIX secolo e la torre dell'orologio costruita nel 1928. L'interno possiede una copertura con volta a spigolo interamente affrescata con dipinti del XVIII secolo. Nella navata sono ospitati gli altari della Madonna del Rosario, con tela del pittore leccese Giuseppe Verrio, e della Sacra Famiglia, risalenti rispettivamente al 1649 e al 1668. Nel transetto sono presenti i settecenteschi altari delle Anime del Purgatorio, del Crocefisso e di san Vincenzo Ferreri e l'altare di fine Cinquecento dedicato all'Immacolata. Quest'ultimo e l'altare delle Anime del Purgatorio accolgono due tele attribuite a Serafino Elmo. L'attuale altare maggiore in pietra leccese fu realizzato nel 1890 in seguito al restauro del presbiterio. \u00c8 presente un fonte battesimale datato 1765.\nChiesa della Madonna di Costantinopoli.\nLa chiesa della Madonna di Costantinopoli fu riedificata nel 1936 su una preesistente cappella rupestre. L'ubicazione dell'edificio alle porte del paese, lungo la strada che conduce a Otranto, non \u00e8 casuale, ed \u00e8 legata a una vicenda che la tradizione colloca intorno al 1480. All'indomani del sacco di Otranto da parte dei Turchi, le truppe saracene iniziarono a saccheggiare i piccoli villaggi dell'entroterra. La leggenda narra che, giunti alle porte di Cannole apparve loro la Madonna di Costantinopoli a sbarrare il passo verso l'abitato. Colpito dalla manifestazione divina, il comandante turco si convert\u00ec sottomettendosi alla \"Vergine\". L'edificio si presenta estremamente sobrio nelle linee architettoniche ed \u00e8 realizzato in pietra leccese. All'interno \u00e8 presente un altare con una moderna immagine della Vergine col Bambino che sostituisce l'antico affresco andato distrutto. In una teca \u00e8 posta la statua in cartapesta della Madonna raffigurata con un turco in catene ai suoi piedi.\nArchitetture civili.\nMasseria Torcito.\nIl complesso della masseria fu edificato, a pi\u00f9 riprese, a partire dal XVII secolo, come indica l'epigrafe sul prospetto recante la data 1657. Il feudo, anticamente noto con il nome di Cerceto, compare nelle fonti per una distruzione perpetrata dai Saraceni nel IX secolo e per una concessione alla famiglia Castromediano, da parte di Carlo I d'Angi\u00f2 nel 1274.Il nucleo pi\u00f9 antico della masseria \u00e8 l'edificio-torre, dotato di basamento a scarpa, contrafforti angolari, piombatoi e saettiere per la difesa. Il coronamento della struttura \u00e8 caratterizzato da archetti e beccatelli. A partire dal XVIII secolo vennero aggiunti altri corpi di fabbrica, destinati soprattutto alle attivit\u00e0 produttive. L'area intorno alla masseria \u00e8 disseminata di testimonianze della lunga frequentazione del sito. \u00c8 possibile ammirare una settecentesca chiesetta dedicata a san Vito, un frantoio ipogeo, una torre colombaia, diverse tombe scavate nel banco di roccia, neviere, cisterne, pozzi e fosse granarie. Il grande stradone d'accesso alla masseria conserva ancora le profonde carraie lasciate dal passaggio dei carri. La masseria sorge nel cuore di un parco naturale esteso per circa 203 ettari. Il complesso \u00e8 di propriet\u00e0 dell'Amministrazione provinciale di Lecce.\nMasseria Anfiano.\nMasseria Anfiano \u00e8 un antico complesso masserizio distante dal centro di Cannole circa . In origine era un piccolo casale medievale il cui nome deriva dai termini greci \"anfi\" (\"intorno-attorno\") e \"ano\" (\"senza\"), ovvero luogo senza niente intorno, isolato.Abitato gi\u00e0 in epoca romana come testimoniato dai resti di una villa romana risalente al III-IV secolo d.C., Anfiano divenne un importante centro agricolo in epoca bizantina. I basiliani introdussero nuove culture e metodi per l'agricoltura; inoltre diffusero il rito greco ortodosso costruendo una necropoli, una cripta e una laura.\nLa struttura masserizia, risalente invece ai secoli XVIII e XIX, \u00e8 costituita da una serie di piccoli edifici, indipendenti tra loro e provvisti di fogge, pozzi, stalle. Si conserva inoltre un frantoio ipogeo.\nSeggio.\nIl Seggio, situato nella centralissima piazza San Vincenzo Ferreri, \u00e8 un portico del XVIII secolo collegato al sontuoso palazzo Villani, adibito in passato a luogo di assemblea per pubblici parlamenti e banco di giustizia. All'interno, inoltre, venivano esposti avvisi e comunicazioni di interesse pubblico.\nArchitetture militari.\nCastello.\nEretto dagli Orsini del Balzo nel 1413, il castello sub\u00ec tra il XVII e il XVIII secolo numerose modifiche che ne trasformarono l'aspetto in un palazzo signorile. Lateralmente sono ancora visibili i tratti propri dell'architettura militare. L'edificio, a pianta quadrangolare, \u00e8 dotato di robuste mura perimetrali a base scarpata. Agli angoli, quattro garitte consentivano la difesa della struttura da tutti i lati. La facciata si presenta schematicamente suddivisa in tre parti, la centrale occupata da un austero portale bugnato sormontato da una lunga epigrafe. Nell'ampio cortile interno, la vera di un pozzo riporta incisa la data 1752. Le maggiori trasformazioni architettoniche si ebbero con il passaggio della propriet\u00e0 dalla famiglia Person\u00e8 ai Granafei nel 1747. I marchesi Granafei di Sternatia ampliarono infatti il palazzo con un'ala sul lato orientale e realizzarono un lussureggiante giardino dominato da una fontana di gusto settecentesco, sopra la quale spicca lo stemma nobiliare.\nSiti archeologici.\nMenhir Santu Lasi.\nIl menhir Santu Lasi sorge a circa dal centro urbano, in localit\u00e0 Pirazzo, ai piedi della Serra di Montevergine. Si tratta di un grande esemplare la cui altezza \u00e8 di circa 4,50 metri. Ritrovato da Francesco e Antonio Piccinno il 16 ottobre 1965, in equilibrio gi\u00e0 precario, in un terreno ricco di affioramenti rocciosi. Nel 1995 il menhir si \u00e8 staccato dalla base e abbattuto sul terreno rompendosi in quattro frammenti, probabilmente a causa di un olivo cresciuto a ridosso dello stesso. Nei primi mesi del 2013, per disposizione dell'amministrazione della citt\u00e0, l'albero \u00e8 stato tagliato per salvaguardare il monolite e restituirgli un adeguato rilievo.\nAltro.\nColonna dell'Osanna.\nSi tratta di una colonna votiva costruita interamente in pietra leccese e realizzata nel XVI secolo subito dopo le scorrerie dei Turchi nel Salento. Presenta un alto fusto terminante con un capitello corinzio sul quale \u00e8 poggiata una croce.\nSociet\u00e0.\nEtnie e minoranze straniere.\nAl 31 dicembre 2020 a Cannole risultano residenti 52 cittadini stranieri. La nazionalit\u00e0 pi\u00f9 rappresentata \u00e8 quella marocchina con 35 residenti. \nLingue e dialetti.\nIl dialetto parlato a Cannole \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nLa comunit\u00e0 di Cannole promuove iniziative di integrazione sociale, culturale e linguistica. Infatti, a partire dal 30 ottobre 2021, sar\u00e0 attivato un corso gratuito di lingua araba per residenti e non, partendo dall'idea che la conoscenza della lingua e delle tradizioni di un popolo sia il vero strumento di integrazione sociale.\nCultura.\nIstruzione.\nScuole.\nNel comune di Cannole hanno sede una Scuola dell'infanzia e una Scuola primaria facenti parte dell'Istituto Comprensivo Statale di Cursi.\nInfrastrutture e trasporti.\nCannole \u00e8 attraversata dalla strada provinciale 39 Bagnolo del Salento-Serrano (frazione di Carpignano Salentino); \u00e8 inoltre servita dalla strada provinciale 344 per Palmariggi e dalla strada provinciale 150 che la collega alla provinciale 48 Martano-Otranto.\nLa stazione ferroviaria di Cannole \u00e8 posta sulla linea locale Lecce-Otranto, aperta nel 1872 e dal 1933 gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2310582", "revid": "4711", "url": "https://it.wikipedia.org/wiki?curid=2310582", "title": "KK Reflex", "text": ""}
{"id": "2310583", "revid": "12109", "url": "https://it.wikipedia.org/wiki?curid=2310583", "title": "Guildenstern e Rosencrantz", "text": ""}
{"id": "2310593", "revid": "118642113", "url": "https://it.wikipedia.org/wiki?curid=2310593", "title": "Segunda Divisi\u00f3n Amateur de Uruguay", "text": "La Segunda Divisi\u00f3n Amateur de Uruguay (\"Seconda divisione amatoriale dell'Uruguay\"; in passato \"Primera C\" o \"Divisi\u00f3n de Aficionados\" e, dal 1997 al 2007, \"Liga Metropolitana Amateur de F\u00fatbol\") \u00e8 stata fino al 2016 la terza divisione del Campionato uruguaiano di calcio.\nPrese avvio nel 1972, dopo la fusione disposta dall'Asociaci\u00f3n Uruguaya de F\u00fatbol (AUF) tra la Divisional Intermedia e la Divisional Extra.\nNota anche come \"Segunda B\", era giocata a livello amatoriale e veniva organizzata dalla AUF.\nA partire dal 2017 \u00e8 stata rimpiazzata dalla \"Primera Divisi\u00f3n Amateur de Uruguay\", inizialmente nota come 'Segunda B Nacional', competizione che avrebbe garantito l'accesso anche ai club appartenenti a citt\u00e0 al di fuori di Montevideo.\nFormula.\nIn linea di principio, la Segunda Divisi\u00f3n Amateur era riservata alle squadre del dipartimento di Montevideo; i club calcistici del resto dell'Uruguay militavano, invece, in altre \"ligas\" locali, anch'esse amatoriali, organizzate dall'\"Organizaci\u00f3n del F\u00fatbol del Interior\".\nPoteva tuttavia accadere che un club dell'\"Interior\" chiedesse e ottenesse l'iscrizione alla Segunda Divisi\u00f3n Amateur. Nella stagione 2014-2015, infatti, milit\u00f2 in questa divisione un club dell'\"Interior\", l' di La Paz, del dipartimento di Canelones.\nIl numero delle squadre partecipanti era variabile (12 nel 2014-2015).\nLa formula prevedeva una prima parte del campionato, di sola andata (detta \"Apertura\"), alla quale prendevano parte tutte le squadre iscritte al torneo. Al termine, le prime quattro classificate si qualificavano al torneo di \"Clausura\" (o \"Liguilla\"), in cui si affrontavano in un girone all'italiana con partite di andata e ritorno. Le due squadre vincitrici dell'\"Apertura\" e della \"Clausura\" si affrontavano nella semifinale. La vincente disputava la finale contro la prima classificata nella classifica aggregata (ai fini della quale si computavano anche i punti ottenuti nel torneo di \"Clausura\") e la squadra vittoriosa otteneva la promozione in Segunda Divisi\u00f3n Profesional de Uruguay.\nTuttavia, essendo la Segunda Divisi\u00f3n Amateur un campionato amatoriale, mentre la Segunda Divisi\u00f3n Profesional uno professionistico, occorreva che detta squadra soddisfasse tutte le condizioni per militare in quest'ultima.\nSe ci\u00f2 non si fosse verificato, il diritto sarebbe passato alla seconda classificata e, se neppure quest'ultima avesse soddisfatto i suddetti requisiti, nessuna squadra della Segunda Divisi\u00f3n Amateur sarebbe stata promossa in Segunda Divisi\u00f3n Profesional.\nLe retrocessioni dalla Segunda Divisi\u00f3n Profesional erano eventuali. Esse erano possibili solo quando partecipavano a detta lega pi\u00f9 di 14 squadre. Ovviamente, solo club del dipartimento di Montevideo, salvo eccezioni, sarebbero potute essere inserite nella Segunda Amateur.\nIn Segunda Divisi\u00f3n Amateur potevano anche essere declassati club militanti, nella stagione precedente, in Primera o in Segunda Divisi\u00f3n Profesional a causa di gravi problemi finanziari: \u00e8 quanto accaduto nella stagione 2008-2009 al , retrocesso direttamente dalla prima divisione, nonch\u00e9 al e al , retrocessi dalla seconda alla terza.\nI posti lasciati liberi dalle squadre di Segunda Divisi\u00f3n Profesional potevano essere occupati da squadre di Segunda Divisi\u00f3n Amateur anche non classificatesi ai primi due posti del campionato, purch\u00e9 non fosse superato il numero massimo di 14 club militanti in Segunda Divisi\u00f3n Profesional."}
{"id": "2310596", "revid": "1543377", "url": "https://it.wikipedia.org/wiki?curid=2310596", "title": "Notte di Siviglia", "text": "\u00abNotte di Siviglia\u00bb (\"Nacht von Seville\", \"nuit de S\u00e9ville\" o \"Seville 82\") \u00e8 il soprannome dato alla semifinale - del Campionato mondiale di calcio 1982, disputata l'8 luglio 1982 allo stadio Ram\u00f3n S\u00e1nchez Pizju\u00e1n di Siviglia e terminata con la vittoria della squadra tedesca per 5-4 ai tiri di rigore, resisi necessari dopo il pareggio 3-3 alla fine dei tempi supplementari. La Germania si qualific\u00f2 quindi per affrontare in finale l', contro cui sar\u00e0 sconfitta per 3-1; la Francia invece si classificher\u00e0 quarta dopo aver perso 3-2 l'incontro per il terzo posto con la .\nQuesto incontro (che la FIFA ha incluso fra i \"Classic Football Matches\" per l'agonismo, i colpi di scena, la qualit\u00e0 tecnica) pu\u00f2 essere interpretato come lo scontro di due \"scuole\" calcistiche opposte: quella francese, sofisticata e tatticamente superiore (supportata dal \"quadrato magico\" formato da Platini, Tigana, Genghini e Giresse) e quella tedesca, solida e imperniata su concretezza, determinazione e fisicit\u00e0. Fra gli eventi rimasti impressi nell'immaginario collettivo, spiccano il grave infortunio del giocatore transalpino Patrick Battiston su un duro intervento (non giudicato falloso e quindi non sanzionato) del portiere Harald Schumacher e la rimonta nei tempi supplementari della Germania, in svantaggio di 3-1 al 99\u00ba minuto e in parit\u00e0 3-3 dieci minuti dopo. Michel Platini, all'epoca capitano dell'\"\u00e9quipe de France\", ha definito questo incontro \u00abla mia partita pi\u00f9 bella\u00bb.\nLa partita, a cui assistettero 70.000 spettatori e che fu arbitrata dall'olandese Charles Corver, fu la prima nella storia dei Mondiali di calcio ad essere decisa dai tiri dal dischetto, regola introdotta nel 1978.\nAntefatti.\nLa fase di qualificazione delle due squadre al Mondiale si svolse sotto diversi auspici: la , vincitrice dell'Europeo 1980, chiuse al primo posto il proprio girone, con 8 vittorie e zero pareggi o sconfitte, mentre la si classific\u00f2 seconda del suo gruppo (5 vittorie, 0 pareggi e 3 sconfitte), staccando il biglietto per la Spagna solo in virt\u00f9 della miglior differenza reti nei confronti dell', con cui era a pari punti.\nAll'esordio al \u00ab\"Mundial\"\u00bb, la Francia venne sconfitta per 3-1 dall', vinse 4-1 con il in una partita segnata dall'invasione di campo dello sceicco Fahad per ottenere l'annullamento di un gol subito dalla sua squadra, e infine pareggi\u00f2 1-1 con la . La formula del torneo, il primo a ventiquattro squadre, prevedeva che le prime due classificate dei sei gironi eliminatori formassero quattro ulteriori gruppi o \u00abgironcini\u00bb da tre, il vincitore di ciascuno dei quali avrebbe avuto accesso alla semifinale. La Francia fu quindi sorteggiata nel Gruppo D, assieme a e (a sorpresa vincitrice del suo girone), che batt\u00e9 rispettivamente per 1-0 e 4-1.\nLa fu invece sconfitta per 2-1 dall', vinse 4-1 contro il e ottenne una controversa vittoria per 1-0 con l', in quello passato alla storia come patto di non belligeranza di Gij\u00f3n e che vide le nazionali tedesca e austriaca, entrambe qualificate con quel punteggio, trascorrere la partita in un'oziosa melina ampiamente considerata un \u00ab\"biscotto\"\u00bb ai danni dell'Algeria. Nella seconda fase i tedeschi si guadagnarono l'accesso alle semifinali pareggiando 0-0 contro l' e vincendo 2-1 contro la nel Gruppo B.\nPartita.\nLa partita si disput\u00f2 l'8 luglio a Siviglia alle ore 21:00. La Germania inizi\u00f2 molto bene, schiacciando una timida Francia nella propria met\u00e0 campo e colpendo una traversa su calcio di punizione di Littbarski, che al 17' sblocc\u00f2 il punteggio mandando il pallone in rete dopo una corta respinta del portiere francese Ettori, a cui rispose Platini su rigore dopo uno scontro in area tra Rocheteau e F\u00f6rster. Il secondo tempo fin\u00ec a reti bianche, nonostante un netto predominio territoriale della Francia, che con i suoi veloci fraseggi mise in seria difficolt\u00e0 la Germania, sfiorando la rete del 2-1 con una traversa di Amoros.\nAl 92', nei tempi supplementari, la Francia trov\u00f2 il gol del vantaggio con Tr\u00e9sor sugli sviluppi di un calcio di punizione e al 98' arriv\u00f2 il gol dell'1-3 con Giresse. Per correre ai ripari l'allenatore tedesco Derwall fece entrare Rummenigge al 97' minuto e cinque minuti dopo il centravanti del Bayern Monaco realizz\u00f2 la rete del 2-3, che riapr\u00ec la gara. Nel secondo tempo supplementare la Germania Ovest, continuando ad attaccare con molta tenacia, riusc\u00ec a trovare la rete del pareggio con una splendida rovesciata di Klaus Fischer, portando l'incontro ai rigori.\nRigori.\nDopo due rigori tirati perfettamente da Kaltz e Breitner, la Germania pass\u00f2 in svantaggio quando Ettori par\u00f2 il rigore troppo centrale di Stielike, il quale cadde immediatamente a terra disperato, ma prontamente e perentoriamente rialzato da Schumacher (che subito dopo, con la sua parata, avrebbe rimediato all'errore del compagno). Le sue lacrime furono una delle immagini pi\u00f9 forti del match, tant'\u00e8 che, soffermandosi sulla scena di Littbarski che consolava Stielike, la telecamera spagnola non riprese l'inizio del tiro di Six, che sbagli\u00f2, compensando quindi l'errore tedesco.\nAlla fine dei tiri regolamentari, dopo i gol di Rumenigge e Platini, il risultato fu di 4-4, e perci\u00f2 si and\u00f2 ad oltranza; Bossis si fece parare il tiro da Schumacher, mentre Hrubesch segn\u00f2 il tiro del 5-4 che consent\u00ec ai tedeschi di accedere alla finalissima contro l'.\nScontro Schumacher-Battiston.\nQuella gara, oltre che per il gioco, \u00e8 ricordata ancora oggi per lo scontro tra il portiere tedesco Schumacher e il difensore francese Battiston, avvenuto nel secondo tempo nell'area di rigore tedesca.\nBattiston, entrato in campo al 52' al posto di Genghini, venne servito a centrocampo da un magnifico lancio di Platini, si diresse verso l'area avversaria e, al limite, fece un pallonetto che and\u00f2 fuori di poco. Schumacher, uscito male, colp\u00ec il francese alla testa col proprio bacino, buttandolo per terra.\nNello scontro, Battiston rimase a terra per circa un minuto, privo di sensi e completamente immobile. Successivamente riprese conoscenza e venne quindi portato fuori in barella. Schumacher, invece, non riport\u00f2 infortuni e, rialzatosi, fu fatto oggetto di fischi mentre palleggiava e faceva stretching durante i soccorsi a Battiston, mostrando disinteresse verso l'avversario. Il portiere tedesco, tuttavia, aveva manifestato un certo nervosismo gi\u00e0 in alcuni frangenti precedenti (nel primo tempo, quando aveva dato una manata ad un giocatore francese, e poco prima dello scontro con Battiston, quando aveva finto di lanciare la palla contro i tifosi francesi posizionati dietro la sua porta).\nL'arbitro della gara, l'olandese Corver, considerando l'incidente involontario, non concesse il calcio di rigore, facendo riprendere il gioco con la rimessa dal fondo.\nBattiston venne dimesso dall'ospedale qualche giorno dopo con il collare e due denti rotti.\nLa stampa francese fu estremamente dura nei confronti di Schumacher, tanto che L'\u00c9quipe scrisse \"Tony Schumacher, Beruf Unmensch\" (\"Tony Schumacher, professione mostro\"). Pare fra l'altro che, dopo la partita, il portiere tedesco si sia limitato a dire, sarcasticamente, che avrebbe pagato le spese odontoiatriche di Battiston.\nCritiche.\nGermania Ovest-Francia ebbe molto successo a livello mondiale, sia per l'andamento della gara, incerta sino alla fine, ma anche perch\u00e9 fu la prima gara nella storia del Campionato mondiale di calcio ad essere decisa ai rigori, tanto che molti critici scrissero che si tratt\u00f2 della pi\u00f9 bella partita della storia del calcio mondiale dopo Italia-Germania Ovest 4-3 del 1970.\nNonostante l'eliminazione, il francese Michel Platini afferm\u00f2 che la sfida contro la fu il pi\u00f9 grande ricordo della sua carriera."}
{"id": "2310599", "revid": "123306285", "url": "https://it.wikipedia.org/wiki?curid=2310599", "title": "Kia Soul", "text": "La Kia Soul \u00e8 un crossover compatto con carrozzeria rialzata prodotto dalla casa automobilistica coreana Kia Motors a partire dal 2008.\nI primi prototipi.\nLa Soul \u00e8 frutto di un progetto sviluppato a partire dal 2005 dal centro di ricerca e sviluppo californiano della Kia Motors che ha visto come primi esiti una concept car denominata appunto Soul esposta nel 2006 al Salone dell'automobile di Detroit. Gli studi continuano fino al 2008 grazie all'intervento del centro stile coreano con la progettazione del modello semi-definitivo che sar\u00e0 esposto al Motor Show di Ginevra nel 2008 in tre differenti varianti:\nPrima generazione (2008-2014).\nLa versione definitiva \u00e8 stata presentata nel novembre 2008 con prima mondiale al Salone dell'automobile di Parigi mentre la produzione \u00e8 partita negli ultimi mesi del 2008 presso gli stabilimenti di Gwangju (Corea del Sud) al ritmo di circa 100.000 esemplari annui.\nLa Kia Soul \u00e8 stata realizzata su un nuovo pianale che sar\u00e0 la base per tutti i modelli compatti dell'azienda.\nIl passo di 2,55 metri garantisce un abitacolo comodo e flessibile, anche per la posizione di guida rialzata come sulle sorelle maggiori Carnival e Sportage. La trazione \u00e8 disponibile sulle due ruote motrici anteriori. Nel vano di carico la capacit\u00e0 minima \u00e8 di 340 litri.\nIl design curato da Peter Schryer, secondo la casa costruttrice, \u00e8 stato concepito per far discutere a causa delle forme geometriche e irregolari che la fanno sembrare un cubo su quattro ruote.\nPer questo modello \u00e8 stato offerto un numero elevato di personalizzazioni in modo da andare incontro anche alle esigenze di un pubblico giovanile.\nCurata la sicurezza, il modello sottoposto ai crash test Euro NCAP nel 2009 ha totalizzato il massimo punteggio (5 stelle) dimostrando un'elevata protezione in caso d'urto per i passeggeri anteriori.\nAllestimenti e accessori.\nPer il mercato italiano la Kia Soul \u00e8 proposta in due allestimenti. La versione base (denominata \"Active\") comprende il climatizzatore manuale, ESP, controllo della trazione, stereo con prese audio Usb e Aux, airbag frontali, laterali e a tendina, cerchi in lega leggera da 16 pollici mentre l'allestimento di punta (\"Cool\") presenta in aggiunta la telecamera posteriore con schermo integrato nel retrovisore, cerchi in lega maggiorati da 18 pollici, fendinebbia, volante e pomello del cambio rivestiti in pelle.\nTra gli optional figura il filtro antiparticolato (\"DPF\") per le motorizzazioni diesel e una vasta gamma di personalizzazioni che comprendono aerografie e adesivi vari.\nMotorizzazioni.\nPer il mercato europeo la vettura \u00e8 proposta con due motorizzazioni di 1,6 litri sia benzina sia turbodiesel common-rail mentre per l'Asia e l'America la vettura viene privata del propulsore Diesel sostituito da un 2 litri benzina da 144 cavalli. Solo in alcuni paesi dell'Europa la Kia propone la Soul Diesel anche in una versione depotenziata da 116 cavalli. La trasmissione \u00e8 manuale a 5 rapporti mentre per il 2 litri e per 1.6 Diesel 128 cavalli in opzione \u00e8 disponibile il cambio automatico-sequenziale a 4 rapporti.\nVersioni speciali.\nKia Soul Hybrid.\nPresentata al Salone di Parigi 2008 come concept-car, in contemporanea al lancio della versione definitiva, la \"Soul Hybrid\" abbina un tradizionale motore 1.6 CVVT a benzina con cambio CVT a un propulsore elettrico della potenza di 20 cavalli visibile grazie al cofano motore trasparente.\nQuesta versione ibrida dispone di una potenza complessiva di 140 cavalli e raggiunge la velocit\u00e0 massima di 157 km/h, con un'accelerazione da 0 a 100 km/h di 12,3 secondi. La Casa dichiara consumi contenuti in 4,9 litri ogni 100 km ed emissioni di CO2 pari 117 g/km emesse nel ciclo combinato, il 26,4% rispetto alla corrispondente Soul \u201cstandard\u201d. La Soul Hybrid dispone anche del sistema \"Stop &amp; Start\" che spegne automaticamente il motore quando l'automobile \u00e8 ferma o procede a una velocit\u00e0 inferiore a 6 km/h, in folle, con la frizione abbassata e il motore al minimo.\nKia Soul'ster.\nEsposto a Detroit 2009 il \"Kia Soul'ster\" \u00e8 il prototipo di una variante cabrio-pick-up dotata di un doppio tetto apribile posteriore integrato ai roll-bar laterali che fungono da rotaie. Con la capote reclinata il bagagliaio diventa un cassone mentre nell'abitacolo (configurato come un 2+2 posti) ritroviamo soluzioni scenografiche come gli inserti in alluminio e carbonio.\nKia Track'ster.\nNell'ottobre del 2012, presso l'Australian Motor Show 2012 la Kia ha presentato una concept basata sul modello Soul, denominata Track'ster.\nLa carrozzeria presenta numerose appendici aerodinamiche e bombature. Tra le modifiche pi\u00f9 vistose, \u00e8 osservabile l'enorme presa d'aria frontale che ingloba i fari diurni al LED posti sullo splitter aerodinamico. Posteriormente sono presenti fari anch'essi a LED e due tubi di scarico circolari. La vettura \u00e8 progettata per soli due occupanti e i loro sedili sportivi sono rivestiti in pelle.\nMeccanicamente, la vettura presenta un propulsore 2.0 litri turbo alimentato a benzina abbinato alla trazione integrale.\nSeconda generazione (2013-2018).\nPresentata in anteprima mondiale al salone dell'automobile di New York e successivamente a quello di Francoforte del 2013, la Soul di seconda generazione si basa sulla piattaforma di segmento C comune ai modelli Hyundai i30 e Kia Cee\u2019d ed offre un aumento della rigidit\u00e0 torsionale del 28,7%, il passo allungato fino a 2.570 mm, larghezza di 1.800 mm e altezza complessiva pari a 1.600 mm. La scocca \u00e8 realizzata per il 66% in acciai alto-resistenziali, il nuovo telaio inoltre ha permesso di incrementare notevolmente lo spazio nell'abitacolo.\nIl modello americano \u00e8 stato posto in vendita nel fine come veicolo \"Model Year 2014\" e offriva i propulsori a benzina da 1,6 litri \"Gamma\" GDI da 132 cavalli 2,0 litri \"Nu\" GDI da 166 cavalli entrambi a quattro cilindri e iniezione diretta di benzina abbinati al cambio manuale a 6 marce o automatico a 6 marce. \nIl modello europeo viene messo in vendita all'inizio del 2014 e la gamma motori comprendeva il 1.6 GDI Gamma 132 CV a benzina e il 1.6 CRDi VGT turbo diesel common rail 128 CV abbinati entrambi ad un cambio manuale a sei rapporti o automatico a sei rapporti, inoltre erano disponibili tre diversi colori del tetto (nero, bianco e rosso), e una gamma di 11 colori per la carrozzeria. \nNel 2016 viene presentato un leggero restyling dove vengono modificati lievi dettagli estetici al frontale con nuovi fendinevbia, nuove cromature laterali e nuovi cerchi e colorazioni per la carrozzeria. La gamma motori si arricchisce del nuovo 1.6 T-GDI Gamma turbo benzina da 210 cavalli accoppiato a un cambio a doppia frizione a 7 marce. Il diesel \u00e8 disponibile ora col manuale 6 rapporti e con l\u2019automatico DCT 7 rapporti. \nKia Soul EV.\nLo sviluppo della versione elettrica parte nel 2011 quando la versione con motore termico era nelle ultimi fasi progettuali, la Soul EV viene presentata nel fine 2013 ed entra in produzione nell\u2019estate del 2014 presso lo stabilimento di Gwangju al ritmo di 5.000 esemplari l\u2019anno.\nIn Europa il modello viene ribattezzato \"Soul ECO-electric\". Si tratta di una vettura totalmente elettrica dotata di un motore da 109 CV e 285 Nm di coppia massima, abbinato a batterie ai polimeri di litio da 27 kWh, che garantiscono un'autonomia massima di 212 km. La velocit\u00e0 massima di 145 km/h.\nPer la ricarica completa in AC da 6,6 kW servono circa 5 ore mentre con colonnine DC da 50 kW e 100 KW impiega circa 33 e 25 minuti per l'80% dell'energia. \nEsteticamente la vettura possedeva differenze rispetto al modello termico, con assetto ribassato, aerodinamica migliorata, nuovi fanali a LED posteriori, cerchi in lega inediti, interni realizzati con plastiche riciclate, quadro strumenti con schermo OLED e sistema multimediale connesso col telefono in grado di programmare i climatizzatore e cercare le colonnine di ricarica.\nLa scocca \u00e8 stata irrobustita, nello specifico le batterie sono posizionate nel pianale centrale inoltre vengono applicati cinque rinforzi strutturali e la percentuale di acciai alto-resistenziali \u00e8 del 37,1%, la rigidit\u00e0 torsionale della scocca viene incrementata del 27% rispetto alle altre versioni con motore termico.\nLa EV era disponibile in Italia dal 2015 in un'unica colorazione (bianca con tetto celeste).\nTerza generazione (dal 2019).\nLa terza generazione viene presentata al Salone di Los Angeles alla fine del 2018 e viene posta in vendita globalmente all\u2019inizio del 2019. La principale novit\u00e0 \u00e8 l\u2019adozione della nuova piattaforma di base modulare comune alla Hyundai Kona progettata per adottare sia motori a combustione interna che motorizzazioni elettriche. Pi\u00f9 lunga di 56 mm raggiunge i 4.196 mm di lunghezza, la larghezza \u00e8 di 1.801 mm, altezza di 1.600 mm e passo pi\u00f9 lungo di tre centimetri (2.601 mm).\nEsteticamente oltre alla versione standard debuttano i pacchetti di allestimento X-Line con caratterizzazione crossover composta da paraurti, passatuota e minigonne in plastica grezza per un effetto da fuoristrada, la GT-Line invece \u00e8 la versione con kit sportivo composto da appendici aerodinamiche anteriori e posteriori, minigonne in tinta carrozzeria, terminale di scarico posteriore in posizione centrale e cerchi in lega maggiorati. I pacchetti estetici sono disponibili sulle versioni a motore termico.\nLa gamma motori si compone del 1.6 Gamma 122 CV e del 2.0 Nu 150 CV ma entrambi in versione a iniezione elettronica MPI (a causa delle normative anti inquinamento) e abbinati al cambio manuale a 6 rapporti o ad un automatico a variazione continua IVT, il motore top di gamma resta il 1.6 T-GDI che eroga 201 CV con cambio a doppia frizione DCT a sette rapporti, mentre il diesel viene abbandonato. Sul mercato europeo viene importata solo in versione con motore elettrico. \nKia e-Soul.\nLa versione elettrica (unica disponibile in Europa) propone la stessa architettura della Kona Electric.\nDisponibile in due versioni \"e-Soul Mid Range 136\" con batterie da 39,2 kWh ed \"e-Soul Long Range 204\" con batterie 64 kWh. Gli accumulatori di tipo litio-ione polimero sono posizionate sopra il pianale e vengono raffreddate da un sistema a liquido accoppiato al sistema A/C e riscaldate da un riscaldatore elettrico. L'autonomia massima dichiarata per la \"Long Range\" \u00e8 di 450 km nel ciclo combinato WLTP mentre per la \"Mid Range\" \u00e8 di 280 km nel ciclo combinato WLTP."}
{"id": "2310603", "revid": "122246", "url": "https://it.wikipedia.org/wiki?curid=2310603", "title": "Castiglione d'Otranto", "text": "Castiglione d'Otranto (\"Castijune\" in dialetto salentino) \u00e8 una frazione di 1.220 abitanti del comune di Andrano in provincia di Lecce. Sorge nel Salento meridionale.\nGeografia fisica.\nIl centro urbano di Castiglione d'Otranto, posizionato nel sud Salento a 108 m s.l.m., dista 3\u00a0km dal capoluogo comunale e circa 50\u00a0km da Lecce. Marina di Andrano, localit\u00e0 marittima del comune andranese, si trova a 6\u00a0km. Il territorio circostante \u00e8 pianeggiante ed \u00e8 ricoperto da immense distese di uliveti.\nOrigini del nome.\nSembra che il nome derivi da \"Castello\". Si pensa, infatti, che anticamente in questo luogo sorgesse una rocca, distrutta dai barbari nel X secolo.\nStoria.\nCastiglione d'Otranto ha origini remote. Da alcuni studi effettuati pare sia sorto nel luogo dove esisteva una rocca andata distrutta nel X secolo dai barbari. Fu comune autonomo sino al 1859 anno in cui pass\u00f2 sotto l'amministrazione del comune di Andrano.\nDiverse furono le famiglie baronali che ebbero in feudo il piccolo centro: dapprima i Rondachi di Otranto, poi i Branai (Granai) Castriota (discendenti di Vrana Konti) e per ultimi i Bacile di Spongano.\nFu antico Castello della vicina Vaste e ne sub\u00ec la distruzione insieme a questa nel 1156 ad opera dei Barbari. Risorse nei primi decenni del Duecento con un piccolo agglomerato di abitazioni, tanto da essere elevato ad antico \"Villaggio\" di Terra d'Otranto.\nInfrastrutture e trasporti.\nFerrovie.\nLa frazione \u00e8 servita dalla stazione di Andrano-Castiglione posta sulla linea locale Maglie-Gagliano del Capo gestita dalle Ferrovie del Sud Est.\nBibliografia.\n\"Castiglione in Terra d'Otranto. Frammenti di Storia\" - Palma Donato - Colazzo (2016)"}
{"id": "2310605", "revid": "324143", "url": "https://it.wikipedia.org/wiki?curid=2310605", "title": "Segunda Divisi\u00f3n Profesional de Uruguay", "text": "La Segunda Divisi\u00f3n Profesional de Uruguay (seconda divisione professionistica uruguaiana) \u00e8 la seconda serie del campionato di calcio dell'Uruguay.\nDall'edizione 2008-2009 le \u00e8 stata aggiunta la dicitura \"Profesional\" per distinguerla dalla Segunda Divisi\u00f3n Amateur de Uruguay.\nNota anche come \"Primera B\", \u00e8 organizzata dall'Asociaci\u00f3n Uruguaya de F\u00fatbol e si disputa dal 1942.\nComposizione e calendario.\nLa Segunda Divisi\u00f3n \u00e8 professionistica come la Primera e nella stagione 2014-2015 vi militano 15 squadre, in deroga al regolamento dell'AUF, che fissa a 14 il numero massimo di club iscrivibili a tale lega.\nDall'edizione 2010-2011 \u00e8 stato abbandonato il sistema di \"Apertura e Clausura\" (vigente per la Primera Divisi\u00f3n e per la stessa Segunda Divisi\u00f3n Profesional fino alla stagione 2009-2010). Al suo posto \u00e8 stato adottato un doppio girone all'italiana con partite di andata e di ritorno, che ha preso avvio a settembre e si \u00e8 concluso in aprile. I play-off si sono disputati tra la fine di aprile e il mese di maggio.\nPromozioni.\nSono previste tre promozioni dalla \"Segunda\" alla \"Primera Divisi\u00f3n\":\nRetrocessioni.\nEssendo la Segunda Divisi\u00f3n Profesional un torneo professionistico, mentre la Segunda Divisi\u00f3n Amateur e le \"Ligas\" tornei amatoriali, la retrocessione dovrebbe comportare la trasformazione del club da professionistico ad amatoriale. Per tale motivo, le retrocessioni dalla seconda alla terza serie sono obbligatorie solo quando si superi il numero massimo di 14 squadre.\nPer l'appunto, per la presente edizione 2014-2015 \u00e8 prevista la retrocessione della squadra che risulter\u00e0 ultima nella speciale classifica ricavata dividendo la somma dei punti ottenuti nelle ultime due stagioni disputate in Segunda Divisi\u00f3n (o, se si tratta di squadre militanti nel 2013-2014, in prima o in terza serie, della sola stagione attuale) per il numero delle partite disputate.\nSe la squadra retrocessa proverr\u00e0 dal dipartimento di Montevideo, militer\u00e0 nella prossima stagione nel campionato di Segunda Divisi\u00f3n Amateur. Se, invece, proviene dall\"'Interior\", sar\u00e0 inserita nella competente \"liga regional\".\nPromozioni dalla Segunda Divisi\u00f3n Amateur e dalle Ligas regionali.\nSul versante delle promozioni in Segunda Divisi\u00f3n Profesional vigono regole simili. La squadra che vince il campionato di Segunda Divisi\u00f3n Amateur ha diritto di essere promossa in quello di Segunda Divisi\u00f3n Profesional della stagione seguente, purch\u00e9 rispetti i requisiti previsti per le societ\u00e0 professionistiche; in caso contrario, il diritto passa alla seconda classificata e, se anche quest'ultima non rispetta detti requisiti, nessuna squadra di Segunda Divisi\u00f3n Amateur viene promossa.\nUn'altra promozione \u00e8 riservata, a partire dalla stagione 2009-2010, alle squadre dell\"'Interior\", sulla base di un torneo le cui regole saranno stabilite dall'OFI. Anche in questo caso, il club vincitore non potr\u00e0 essere promosso se non dimostra il rispetto dei requisiti per trasformarsi in societ\u00e0 professionistica.\nSquadre.\nStagione 2020."}
{"id": "2310609", "revid": "23122568", "url": "https://it.wikipedia.org/wiki?curid=2310609", "title": "Vocabolo", "text": ""}
{"id": "2310613", "revid": "1442080", "url": "https://it.wikipedia.org/wiki?curid=2310613", "title": "ABA Liga 2004-2005", "text": "La ABA Liga 2004-2005 fu la 4\u00aa edizione della Lega Adriatica. La vittoria finale fu ad appannaggio dei serbi del Hemofarm Vr\u0161ac sui conterranei del Partizan Belgrado.\nNeboj\u0161a Bogavac, del Hemofarm Vr\u0161ac, venne nominato MVP della finale."}
{"id": "2310615", "revid": "287204", "url": "https://it.wikipedia.org/wiki?curid=2310615", "title": "Sportverein Horn", "text": "Lo Sportverein Horn, pi\u00f9 comunemente noto come \"SV Horn\", \u00e8 una societ\u00e0 calcistica austriaca, con sede a Horn, citt\u00e0 della Bassa Austria.\nHa vinto il campionato di Regionalliga Ost 2011-2012 e, grazie al successo negli spareggi contro il Wattens, ha conquistato la promozione in Erste Liga per la stagione 2012-2013. Nel 2016 \u00e8 stata ancora promossa in Erste liga, andando a vincere il campionato con 69 punti e possedendo la miglior difesa del torneo.\nLa sezione femminile ha vinto il campionato di Frauen 2. Liga Ost nella stagione 2005-2006, ottenendo la promozione nel massimo campionato, la \u00d6FB-Frauenliga. \u00c8 per\u00f2 subito retrocessa.\nStoria.\nIl club fu fondato il 21 ottobre 1922, nel corso di una riunione al \"Dirsch\" (locale che esiste ancora oggi, sotto il nome di \"Hotel Post\") dai soci Lehmann, Kellner, Kellner, Gaischek, Wawronek, Gro\u00df, Mader, Lakner, Jarmer, Amon e Schober. Pi\u00f9 tardi, il 4 dicembre di quell'anno, furono nominati il primo presidente nella persona di Rudolf Zotter. Il 21 giugno 1923 furono scelti i colori sociali bianco e blu, mutuati dallo stemma cittadino.\nNel 1927 cambi\u00f2 nome in Rapid Horn. Recuper\u00f2 la precedente denominazione nel 1947, a seguito della fusione con l'altro club cittadino, l'ASK Horn, fondato a sua volta nel 1924.\nNella stagione 1990-1991 l'Horn si laurea campione della Bassa Austria per la prima volta nella sua storia, accedendo al campionato di Regionalliga. Dopo alterne vicende, nel 2006-2007 ottiene la promozione in Regionalliga Ost. Nella stagione successiva si \u00e8 aggiudicato la \"\u00d6FB-Amateurcup\", la competizione che per quella stagione sostituiva la \u00d6FB-Cup, dalla quale le squadre professionistiche erano state escluse per consentire ai giocatori di arrivare ad Euro 2008 in piena forma. Questa vittoria ha dato alla societ\u00e0 la possibilit\u00e0 di sfidare il Rapid Vienna, campione nazionale, in una gara amichevole nell'estate 2008, nella quale venne messa in palio una \"Supercoppa\" non ufficiale.\nIl campionato 2011-2012 vede la formazione bianco-blu aggiudicarsi la Regionalliga Ost, precedendo il Rapid Vienna Amateure di due punti. Nel doppio spareggio contro il Wattens l'Horn, vincitore per 5-1 all'andata in trasferta e per 4-0 al ritorno in casa, ottiene la prima promozione in Erste Liga della sua storia.\nL'8 agosto 2015, tramite il sito ufficiale della squadra viene annunciato l'arrivo del nuovo presidente, Keisuke Honda, che acquisisce la carica del club per 3 milioni di euro.\nStadio.\nLe prime partite furono disputate sul terreno di Frauenhofnerstra\u00dfe. Nel 1927 il club si trasfer\u00ec al campo di Hopfengarten, oggi noto come \"Union Platz\", dove rimase fino al 1949, quando occup\u00f2 la \"Jahnwiese\".\nNel 1957 venne posata la prima pietra del nuovo stadio presso Hopfgarten; il nuovo impianto venne aperto il 10 ottobre 1958. Lo Sportplatz Horn, impianto oggi capace di 3.600 spettatori, ha subito diverse ristrutturazioni nel corso degli anni. Nel 1972 venne dotato di un impianto d'illuminazione artificiale, ufficialmente inaugurato nel corso di un'amichevole contro il Rapid Vienna.\nL'attuale aspetto risale ai lavori effettuati nel 2007, con la costruzione della nuova tribuna, seguita l'anno dopo dall'installazione del settore VIP, dal rifacimento degli spogliatoi e dal nuovo impianto d'illuminazione. Oggi l'impianto \u00e8 noto come \"Waldviertler Volksbank Arena\" per motivi di sponsorizzazione.\nRosa 2020-2021.\n\"Aggiornata all'8 ottobre 2020\"\nRosa 2015-16.\n\"Rosa aggiornata al 7 gennaio 2016\""}
{"id": "2310618", "revid": "729019", "url": "https://it.wikipedia.org/wiki?curid=2310618", "title": "Francisco Hern\u00e1ndez de C\u00f3rdoba (fondatore del Nicaragua)", "text": "Di fatto fond\u00f2 due importanti citt\u00e0 nicaraguensi, Granada e Le\u00f3n. La moneta del Nicaragua si chiama C\u00f3rdoba nicaraguense in suo onore.\nBiografia.\nCordoba fu un ufficiale di Pedro Arias D\u00e1vila, noto anche come Pedrarias D\u00e1vila. Hern\u00e1n Cort\u00e9s support\u00f2 Cordoba, in cambio dell'aiuto contro Crist\u00f3bal de Olid. Pedrarias D\u00e1vila considerava Cordoba un insurrezionista e traditore, ed infine lo cattur\u00f2 e decapit\u00f2.\nI suoi resti furono trovati nel 2000 a Leon Viejo, Nicaragua."}
{"id": "2310620", "revid": "88740", "url": "https://it.wikipedia.org/wiki?curid=2310620", "title": "Ancelle del Divin Cuore", "text": "Le ancelle del Divin Cuore (in spagnolo \"Esclavas del Divino Coraz\u00f3n\") sono un istituto religioso femminile di diritto pontificio: le suore di questa congregazione pospongono al loro nome la sigla A.D.C.\nStoria.\nLa congregazione venne fondata a Coria il 26 luglio 1885 dal vescovo locale Marcelo Sp\u00ednola y Maestre (1835-1906) con l'aiuto della marchesa Celia M\u00e9ndez y Delgado (1844-1908) per l'istruzione e l'educazione cristiana della giovent\u00f9.\nL'istituto venne approvato dallo stesso fondatore il 17 giugno 1887 e il 1\u00ba febbraio 1902 ricevette il pontificio decreto di lode: le sue costituzioni vennero approvate definitivamente dalla Santa Sede il 5 maggio 1909.\nNel 1913, con alcune fondazioni nell'America meridionale, la congregazione inizi\u00f2 ad espandersi fuori dal territorio europeo e nel 1953 venne aperta la prima filiale in Giappone.\nSp\u00ednola y Maestre \u00e8 stato beatificato da papa Giovanni Paolo II nel 1987.\nAttivit\u00e0 e diffusione.\nLe ancelle del Divin Cuore si dedicano all'insegnamento in scuole di vario grado, alla gestione di collegi universitari e a varie opere di promozione culturale.\nSono presenti in Europa (Italia, Spagna), Asia (Filippine, Giappone), in Angola e in America latina (Argentina, Brasile, Ecuador, Paraguay, Venezuela): la sede generalizia \u00e8 a Madrid.\nAl 31 dicembre 2005 l'istituto contava 366 religiose in 56 case."}
{"id": "2310621", "revid": "287204", "url": "https://it.wikipedia.org/wiki?curid=2310621", "title": "Francisco Hernandez de Cordoba", "text": ""}
{"id": "2310622", "revid": "1269275", "url": "https://it.wikipedia.org/wiki?curid=2310622", "title": "Primera Divisi\u00f3n Profesional de Uruguay", "text": "La Primera Divisi\u00f3n Profesional de Uruguay (spagnolo per \"prima divisione professionistica dell'Uruguay\"), nota fino all'edizione 2007-2008 come Primera Divisi\u00f3n Uruguaya, \u00e8 la massima serie del campionato uruguaiano di calcio. \u00c8 conosciuta anche, per ragioni di sponsorizzazione, come \"Torneo Uruguayo Copa Coca-Cola\".\nOrganizzata dall'Asociaci\u00f3n Uruguaya de F\u00fatbol, si disputa dal 1900. Nel 1932 \u00e8 divenuta professionistica.\nRegolamento.\nStoria.\nLa Primera Divisi\u00f3n uruguaiana si tenne per la prima volta nel 1900. Tra il 1923 e il 1925, durante un periodo di contrasto sul calcio uruguaiano, fu fondata una lega dissidente, la Federaci\u00f3n Uruguaya de Football (FUF). L'ente oper\u00f2 in parallelo con l'Associazione ufficiale (AUF). Dopo un intervento del governo uruguaiano per imporre lo scioglimento della FUF, nel 1926 un Consiglio Provvisorio (\"Concejo Provisorio\") organizz\u00f2 un campionato per unificare le due organizzazioni. Il Pe\u00f1arol vinse quel campionato, ma n\u00e9 l'AUF n\u00e9 la FIFA non hanno mai riconosciuto i titoli dei campionati organizzati da FUF o CP.\nFino all'edizione 1993, il campionato si \u00e8 disputato in un doppio girone di andata e ritorno, cio\u00e8 esattamente come accade nei campionati europei, con l'unica differenza che, in questo caso, la stagione si disputava entro un unico anno solare (di solito da febbraio a novembre).\nNel 1994 si ebbe, invece, una sostanziale rivoluzione, poich\u00e9 venne adottato il sistema di \"Apertura e Clausura\", molto comune in America meridionale e centrale: si disputano, cio\u00e8, con le stesse squadre, due campionati detti \"Apertura\" e \"Clausura\"; diversamente da quanto avviene in altri Paesi latino-americani, per\u00f2, in Uruguay le squadre vincitrici dei due tornei non si fregiano di alcun titolo.\nQuesto, invece, dal 1994 al 2002 (con l'eccezione delle stagioni 1997 e 1998) \u00e8 stato assegnato a seguito di una finale di andata e ritorno (ed eventualmente uno spareggio, in caso di doppia parit\u00e0) tra le due squadre (finale che, naturalmente, non si disputava se la medesima squadra vinceva sia l\"'Apertura\" che il \"Clausura\").\nNelle due edizioni del 1997 e del 1998 fu sperimentata una formula parzialmente diversa, che chiamava in causa la squadra che risultava prima nella \"classifica aggregata\", cio\u00e8 nella speciale classifica ottenuta sommando i punti ottenuti da ciascuna squadra nel torneo di \"Apertura\" con quelli ottenuti dalla stessa nel \"Clausura\". La squadra vincitrice dell\"'Apertura\" giocava una prima finale contro la prima classificata nella classifica aggregata; la vincente avrebbe poi affrontato la squadra vincitrice del \"Clausura\" nella finale per il titolo.\nTale sistema fu abbandonato con l'edizione 1999, ma nel 2003 l'AUF decise di riadottarlo: tuttavia, al fine di premiare maggiormente la prima classificata nella classifica aggregata, si \u00e8 scelto di far giocare la prima finale alle vincitrici dell\"'Apertura\" e del \"Clausura\"; la vincitrice di questo confronto disputa poi la finalissima contro la squadra che ha ottenuto pi\u00f9 punti tra i due tornei.\nNel 2005 l'AUF decise di spostare la collocazione annuale del campionato, adattandolo ai calendari europei. I dirigenti calcistici uruguaiani avevano inteso che questo era l'unico modo per evitare che le squadre perdessero calciatori importanti nel mezzo della stagione: con il vecchio calendario strutturato in un solo anno solare, infatti, molti calciatori lasciavano l'Uruguay, al termine del torneo di \"Apertura\" (che solitamente si concludeva nel mese di giugno) per trasferirsi in Europa, provocando cos\u00ec una profonda alterazione nelle rose della medesima squadra all'interno del medesimo campionato.\nL'AUF dispose, pertanto, che nella prima parte del 2005 si sarebbe disputato un campionato di sola andata, con vittoria del titolo al primo classificato. Successivamente, ad agosto, avrebbe preso il via la stagione 2005-2006, con lo stesso regolamento adottato dal 2003, ma, appunto, con questa differente collocazione temporale del campionato.\nSemifinale e finale.\nLa semifinale per decidere chi, tra la vincitrice dell\"'Apertura\" e quella del \"Clausura\", affronter\u00e0 la prima della classifica aggregata si disputa, dal campionato 2009-2010, in gara unica. La finale \u00e8, invece, giocata in un doppio confronto di andata e ritorno.\n\"Liguilla\".\nTerminate le finali, le squadre che nella classifica aggregata giungevano nelle prime posizioni entravano nella \"Liguilla Pre-Libertadores de Am\u00e9rica\". Questo campionato si \u00e8 svolto dal 1974-2009, e ha individuato quali squadre parteciperanno nelle seguenti edizioni della Copa Libertadores e altre competizioni manifestazioni internazionali organizzate dalla CONMEBOL.\nTuttavia, al termine delle ultime due stagioni (2009-2010 e 2010-2011), la \"Liguilla\" non \u00e8 stata disputata per problemi di calendario, nel primo caso con i mondiali di calcio, nel secondo con la Coppa America.\nDa allora, la Liguilla scomparve, e le squadre qualificate ai tornei internazionali sudamericani sono definite in base alla classificazione aggregata: il primo classificato e il campione nazionale (o, se vince il campionato la prima nella classifica aggregata, la finalista) si qualificano alla fase a gironi della Coppa Libertadores, mentre la terza alla prima fase; la quarta e la quinta sono qualificate, invece, alla Coppa Sudamericana.\nRetrocessioni.\nPer decidere quali saranno le tre squadre retrocesse in \"Segunda Divisi\u00f3n\", si stila una speciale graduatoria ove sono sommati i punteggi ottenuti nelle classifiche aggregate della prima divisione della stagione attuale e di quella precedente; per le squadre che nella stagione precedente militavano in seconda divisione, si moltiplica il punteggio ottenuto nella stagione attuale per 1,9665.\nSquadre.\nStagione 2020.\nUltima stagione.\nNel 2016 si \u00e8 tenuto di nuovo un torneo speciale come nel 2005: la Primera Divisi\u00f3n Profesional de Uruguay 2016. Tale torneo si \u00e8 disputato nella seconda met\u00e0 del 2016, con la formula di un solo girone d'andata. Questo campionato si \u00e8 disputato in seguito alla decisione della federcalcio uruguayana di tornare a far disputare la competizione all'interno di un solo anno solare e non pi\u00f9 a cavallo di due come per il calcio europeo.\nLa squadra laureatasi campione \u00e8 stata il Nacional di Montevideo, mentre quella retrocessa \u00e8 stata il Villa Espa\u00f1ola a seguito del complesso meccanismo del promedio. A differenza delle edizioni precedenti, per questa si \u00e8 tenuto conto esclusivamente della posizione nella classifica finale per l'assegnazione del titolo; mentre per quanto riguarda le competizioni continentali, essa ha consentito l'accesso alla sola Coppa Sudamericana 2017 (ci\u00f2 poich\u00e9 i posti riservati alle compagini uruguayane nella Coppa Libertadores 2017 sono stati decisi in base alla Primera Divisi\u00f3n Profesional de Uruguay 2015-2016)."}
{"id": "2310625", "revid": "36426", "url": "https://it.wikipedia.org/wiki?curid=2310625", "title": "Madonna del corvo", "text": ""}
{"id": "2310630", "revid": "110157", "url": "https://it.wikipedia.org/wiki?curid=2310630", "title": "Bojan Popovi\u0107", "text": ""}
{"id": "2310635", "revid": "287204", "url": "https://it.wikipedia.org/wiki?curid=2310635", "title": "Bojan Popovic", "text": ""}
{"id": "2310640", "revid": "228587", "url": "https://it.wikipedia.org/wiki?curid=2310640", "title": "Tutino", "text": "Tutino \u00e8 un rione del comune di Tricase in provincia di Lecce. Fino al 1992 godeva dello status di frazione.\nGeografia fisica.\nL'abitato di Tutino, un tempo nucleo separato, forma oggi una conurbazione con l'abitato di Tricase e con il rione di Sant'Eufemia. Il rione \u00e8 separato soltanto dalla linea ferroviaria Maglie-Gagliano del Capo. \u00c8 situato a nord-ovest del centro di Tricase.\nOrigini del nome.\nIl nome Tutino potrebbe derivare dall'espressione latina \"toti in uno\" (tutti in uno) per via del confluire, in un unico centro intorno al XII secolo, degli abitanti di alcuni villaggi vicini all'attuale sito del paese. Un'altra ipotesi fa derivare il toponimo dall'osco \"touto\" che significa borgata.\nStoria.\nIl territorio di Tutino \u00e8 stato frequentato sin dal periodo romano; frammenti di ceramica sono stati recuperati a ridosso di un tratto viario che secondo alcuni storici coincide con l'antica \"via Sallentina\". Al periodo medievale risale una necropoli, con sepolture scavate nel banco roccioso, individuata a ovest dell'abitato nei pressi della seicentesca chiesetta della Madonna della Piet\u00e0. Le prime fonti scritte risalgono al 1275, periodo in cui il feudo era diviso tra le propriet\u00e0 di \"Guillelmus de Pisanello\" e \"Berardus de Tudino\". Nel 1398 passa sotto il controllo di Raimondo del Balzo, signore di Amendolea, Molfetta e Pozzomagno, per volont\u00e0 del re Ladislao di Durazzo. Nel 1573, dopo alterne vicende, il feudo venne donato da Andrea Gonzaga di Alessano a Luigi Gaza di Trani, al quale si deve l'ampliamento del castello. Nel 1653 fu acquistato dal principe di Tricase Stefano Gallone, i cui eredi conservarono il titolo di baroni di Tutino sino all'eversione della feudalit\u00e0 (1806).\nSimboli.\nLo stemma civico, situato sotto l'altare maggiore della chiesa parrocchiale, raffigura una mano che stringe un grappolo d'uva.\nMonumenti e luoghi d'interesse.\nArchitetture religiose.\nChiesa della Madonna delle Grazie.\nLa chiesa parrocchiale della Madonna delle Grazie risale alla seconda met\u00e0 del XVI secolo. Il primo impianto della chiesa coincide in parte con i due ambienti lunettati a cui si accede da un portale secondario recante la data 1578. Successivamente venne ampliata sul finire del Seicento e ristrutturata tra il 1805 e il 1808. Possiede un campanile a pianta quadrata del 1833, che sostituisce l'originario a vela. La facciata, in carparo, \u00e8 inquadrata fra due pilastri che sostengono un cornicione spezzato, sul quale poggiano le volute e il coronamento mistilineo. L'architrave della porta principale, che sorregge una statua lapidea di Sant'Antonio da Padova, reca un'iscrizione in latino e la data 1685. Sul lato sinistro della chiesa \u00e8 addossato il Calvario risalente al 1862.L'interno, a croce latina con copertura a spigolo, conserva l'originario coro ligneo situato dietro l'altare maggiore. Nei bracci del transetto hanno sede gli altari di Sant'Antonio da Padova e della Madonna delle Grazie, mentre lungo la navata principale sono distribuiti gli altari dedicati al Cuore di Ges\u00f9, alla Madre del Buon Consiglio, a San Marco e a San Giuseppe.\nCappella di San Gaetano di Thiene.\nLa cappella, priva di una datazione certa, \u00e8 documentata gi\u00e0 nel 1584 con il titolo di San Nicola. Nel 1649 divenne sede della Confraternita dell'Immacolata Concezione e di San Nicol\u00f2, tuttora esistente. L'interno \u00e8 a navata unica con pavimento a mosaico realizzato nel 1888 dai fratelli Peluso di Tricase. Sulla parete destra \u00e8 addossato l'altare di San Gaetano di Thiene, attuale titolare dell'edificio sacro, recante l'incisione dell'anno 1657. Sono presenti due statue di fattura napoletana raffiguranti l'Immacolata e San Gaetano. Nella sacrestia \u00e8 conservato un affresco che rappresenta la predica della Passione di Cristo, opera della seconda met\u00e0 del XVII secolo.\nCappella della Madonna della Piet\u00e0.\nLa cappella extraurbana della Madonna della Piet\u00e0 risale al XVII secolo. Presenta una sobria facciata, sul cui portale \u00e8 riportata la dedicazione: \"Virgini Pietatis Dicatum\". L'interno, a navata unica, accoglie un modesto altare maggiore sormontato da un mosaico raffigurante la Piet\u00e0. Sulla volta \u00e8 incisa l'iscrizione latina \"CIVIUM CARITAS 1670 INCLINATA RESURGO MORIENS REVIVISCIT\", in cui l'anno 1670 \u00e8 riferibile alla ricostruzione della chiesetta. La piccola campana del campanile a vela riporta l'anno 1616.\nArchitetture militari.\nCastello dei Trani.\nIl Castello dei Trani risale al XV secolo. Delle numerose torri poste lungo il circuito murario, ne rimangono solo cinque, alcune con base a scarpa, collegate sulla sommit\u00e0 da un cammino di ronda visibile ancora in alcuni tratti. Nel 1580 Luigi Trani, che aveva ricevuto il feudo di Tutino da Andrea Gonzaga di Alessano, ampli\u00f2 la struttura e la trasform\u00f2 in dimora signorile, come riporta l'iscrizione a grandi caratteri che segna il prospetto. Sul lato orientale il fossato lasci\u00f2 il posto a un'elegante facciata rinascimentale articolata su due livelli con un severo portale sormontato dallo stemma nobiliare.\nSiti archeologici.\nColonna di San Leonardo.\n\u00c8 quel che resta di un antico menhir. La colonna (34 \u00d7 34\u00a0cm) \u00e8 costituita da due tronconi sovrapposti ed \u00e8 rastremata in sommit\u00e0: la profonda frattura orizzontale che la divide in due parti \u00e8 frutto di ripetuti abbattimenti avvenuti nel tempo. La sua altezza complessiva \u00e8 di 123\u00a0cm. La faccia a S presenta una croce graffita. \nPrende il nome da un'antica cappella dedicata a , situata nelle vicinanze e demolita verso la fine del XIX secolo.\nVia delle Zicche.\n\u00c8 un breve tratto di un'antica strada tracciata tra Vaste e Vereto, rimarcata successivamente in epoca romana dalla via Sallentina che collegava Otranto a Leuca, costituendo il naturale prolungamento della Via Traiana Calabra. Si tratta di una strada campestre, larga circa tre metri e delimitata da alti muretti a secco, che conserva tracce superstiti di acciottolato e tagli sul banco di roccia, appositamente regolarizzato per permettere un pi\u00f9 agevole transito dei carri."}
{"id": "2310647", "revid": "729019", "url": "https://it.wikipedia.org/wiki?curid=2310647", "title": "Ferrovia Feldkirch-Buchs", "text": "La ferrovia Feldkirch\u2013Buchs, (detta in tedesco \"Liechtensteiner Bahn\"), \u00e8 una ferrovia internazionale, a semplice binario ed elettrificata, che unisce Austria e Svizzera attraversando il Liechtenstein. La linea, che \u00e8 gestita dalle \u00d6BB, ha origine a Feldkirch, nella regione del Vorarlberg, attraversa Schaan e raggiunge Buchs. \nLa sua lunghezza \u00e8 di 18,5\u00a0km; di questi 9\u00a0km si trovano in Liechtenstein e ne costituiscono l'unica ferrovia. \nStoria.\nLa ferrovia Feldkirch\u2013Buchs venne aperta nel 1872 come collegamento per la ferrovia del Vorarlberg. Nel 1926 venne elettrificata a corrente alternata come le linee dell'Arlberg e del Vorarlberg.\nIl servizio ferroviario di frontiera tra la regione di Werdenberg, il Principato del Liechtenstein e il Vorarlberg presentava (al 2008) un basso potenziale. La linea ferroviaria tra il Vorarlberg, Feldkirch e Buchs utilizzata dalle \u00d6BB per dieci coppie di \"Regionalzug\" al giorno connette Buchs, Schaan e Feldkirch in maniera irregolare. Il percorso totalmente a binario unico e gli impianti e le stazioni obsoleti hanno nel tempo spostato il trasporto pubblico tra queste regioni in gran parte verso gli autobus che tuttavia incontrano sempre maggiori difficolt\u00e0 di circolazione nelle ore di punta.\nNel giugno del 2008 il Canton San Gallo, il Vorarlberg e il Liechtenstein si sono accordati su un progetto di potenziamento del corridoio Buchs\u2013Feldkirch con un costo stimato di 50 milioni di euro.\nIl progetto, \"S-Bahn FL.A.CH\", la cui realizzazione prevista \u00e8 per il 2015, creer\u00e0 un servizio ferroviario internazionale. In prima fase dovrebbe attivarsi un'offerta cadenzata ogni mezz'ora nelle ore di punta; tale fase \u00e8 strettamente connessa all'attivazione del doppio binario tra Tisis-Nendeln (6\u00a0km). L'origine d'orario a Buchs e a Feldkirch sarebbe stabilita ai minuti 15 e 45 di ogni ora garantendo coincidenze per Sankt Margrethen e Sargans, cos\u00ec come per Bregenz e Bludenz. In seconda fase le linee dovrebbero essere estese al di l\u00e0 del nodo di Feldkirch. Nel periodo 2009-2013 il programma del Cantone di San Gallo prevede di aumentare il numero di treni supplementari sul corridoio di competenza FFS, Sargans - Buchs con un'opzione per l'estensione Sargans - Coira. Si ritiene necessario anche il doppio binario tra Buchs e Sevelen. Sul versante austriaco si dovr\u00e0 stabilire se costruire un tunnel per l'ingresso alla stazione di Feldkirch."}
{"id": "2310650", "revid": "599013", "url": "https://it.wikipedia.org/wiki?curid=2310650", "title": "Jasmin Huki\u0107", "text": ""}
{"id": "2310653", "revid": "287204", "url": "https://it.wikipedia.org/wiki?curid=2310653", "title": "Jasmin Hukic", "text": ""}
{"id": "2310655", "revid": "125147673", "url": "https://it.wikipedia.org/wiki?curid=2310655", "title": "Depressa", "text": "Depressa \u00e8 una frazione di Tricase, distante da quest'ultima 3,5 km.\nGeografia fisica.\nL'abitato di Depressa, situato a 108 m s.l.m., occupa una porzione di territorio nella parte settentrionale del comune di Tricase. Si adagia ai piedi delle modeste serre di Andrano e Castiglione, su un terreno caratterizzato da sabbione tufaceo e calcare a diverse gradazioni. Il territorio circostante presenta prevalentemente una grande distesa di uliveti.\nOrigini del nome.\nSecondo Giacomo Arditi il nome sta a ricordare l'offesa ricevuta da parte dei Saraceni che nel 1480 distrussero l'antico centro di Salete. Tuttavia \u00e8 pi\u00f9 probabile, come avanzato da Cosimo De Giorgi e da A. Raeli, che il paese debba il suo nome al fatto che esso sorga su una depressione naturale collocata tra le serre di Andrano e Castiglione.\nStoria.\nIl territorio intorno a Depressa \u00e8 stato abitato sin da epoche remote; ne sono una conferma i menhir che sorgono nei dintorni. Le prime notizie documentate risalgono al 1269, quando sui registri della cancelleria angioina si riporta che il signore di Depressa era il giudice Nicola Gargano di Bari. Agli inizi del XIV secolo apparteneva alla famiglia Pisanelli e nella seconda met\u00e0 del secolo pass\u00f2 ai Carafa, fu, quindi, feudo dei Castriota e poi dei Saraceno, signori di Andrano. Il 29 ottobre 1604 venne acquistato da Angelo Gallone di Tricase che lo ingrand\u00ec incorporandovi i feudi di Principano e di Bernardo, acquistati successivamente. Diventata parte del principato di Tricase, Depressa segu\u00ec le vicende della famiglia Gallone fino al 1806, anno di abolizione del regime feudale.Nel 1869 Emanuela Gallone spos\u00f2 Antonio Winspeare, Duca di Salve, con il quale la cittadina conobbe una certa prosperit\u00e0 e l'antico castello fu restaurato e ristrutturato.\nMonumenti e luoghi d'interesse.\nAlcune delle Chiese di Depressa sono molto antiche, e pertanto hanno valore storico e artistico.\nArchitetture militari.\nCastello.\nIl castello \u00e8 impostato attorno ad una severa torre angioina del XIV secolo. Fu gravemente danneggiato dall'invasione turca del 1480 e riedificato dai baroni Saraceno nel 1548. I Gallone, che acquistarono il feudo di Depressa nel 1604, lo ammodernarono cos\u00ec come si deduce dall'epigrafe con stemma araldico collocato sotto la piombatoia dell'ingresso principale.\nL'edificio \u00e8 a pianta quadrangolare e della struttura cinquecentesca conserva le due torri quadrate, un loggiato, la grande scala monumentale e, sul lato ovest, le mensole che sorreggevano il camminamento di ronda.\nAl cortile centrale rettangolare fu aggiunto un porticato nel XIX secolo. Trascurato per lunghi anni ed usato come semplice masseria, fu ristrutturato nel 1885 dal nobile napoletano Antonio Winspeare. Attualmente il castello appartiene ancora agli eredi della famiglia Winspeare, il barone Riccardo Winspeare ed Elisabetta principessa del Liechtenstein, genitori del regista Edoardo Winspeare.\nEconomia.\nL'economia \u00e8 legata da sempre alla lavorazione della terra e alla trasformazione dei prodotti agricoli. Presente \u00e8 anche l'artigianato con la tradizionale lavorazione del legno.\nInfrastrutture e trasporti.\nStrade.\nI collegamenti stradali che interessano il comune sono:"}
{"id": "2310661", "revid": "599013", "url": "https://it.wikipedia.org/wiki?curid=2310661", "title": "Sa\u0161a Vasiljevi\u0107", "text": ""}
{"id": "2310664", "revid": "287204", "url": "https://it.wikipedia.org/wiki?curid=2310664", "title": "Sasa Vasiljevic", "text": ""}
{"id": "2310665", "revid": "1448629", "url": "https://it.wikipedia.org/wiki?curid=2310665", "title": "Lucugnano", "text": "Lucugnano \u00e8 una frazione di abitanti del comune di Tricase in provincia di Lecce. \u00c8 situata a ovest del capoluogo comunale, da cui dista .\nGeografia fisica.\nL'abitato di Lucugnano, situato a , occupa la porzione occidentale del territorio del comune di Tricase. Sorge su una vasta piana, intervallata da leggere ondulazioni isolate, compresa tra due modesti rilievi delle serre salentine. Il terreno \u00e8 caratterizzato da sedimento argilloso che si trovava a circa 1,5 - 2 metri al di sotto di una crosta sabbioso-calcarenitica. I depositi argillosi di Lucugnano sono riferibili alla cosiddetta formazione di Gallipoli, del Pliocene superiore.\nOrigini del nome.\nIl toponimo potrebbe essere un prediale e derivare dal gentilizio romano \"Lucullus\". Tradizionalmente lo si fa derivare dal latino \"Lucus Jani\", riferito a un bosco dedicato al dio Giano. Il lucus in latino era il bosco sacro. Questa ipotesi \u00e8 avvalorata dalla presenza in passato di una vastissima area boschiva, il Bosco Belvedere.\nStoria.\nLe prime notizie che documentano l'esistenza di un casale risalgono al 1092, quando il conte normanno Goffredo ne fece donazione ai monaci Basiliani e forse a Nard\u00f2. Un documento del 1316, conservato nell'Archivio di Stato di Napoli, riporta il nome Casali Cuniano, di propriet\u00e0 della famiglia feudataria De Cuniano. Nel 1358 pass\u00f2 ai Capece, nel 1604 ai Trane e intorno al 1660 agli Alfarano-Capece, ultimi feudatari.\nCon la fine del potere feudale, il paese venne affidato alla giurisdizione del comune di Tricase. Tra il 1855 e il 1874 fu amministrato dal comune di Specchia.\nEconomia.\nL'economia \u00e8 ancora imperniata sull'agricoltura, ma anche su attivit\u00e0 manifatturiere, commerciali e di trasformazione; tra le colture agricole primeggia quella dell'ulivo. Attivit\u00e0 caratterizzante l'economia locale \u00e8 la lavorazione della creta, favorita dalla presenza nel territorio di sedimenti di argilla di diverso colore particolarmente adatti all'arte figula.\nInfrastrutture e trasporti.\nStrade.\nLucugnano \u00e8 interessato dalla Strada statale 275 di Santa Maria di Leuca e dalla Strada provinciale 75, Specchia-Lucugnano-Tricase.\nFerrovie.\nLa frazione \u00e8 servita dalla stazione di Tricase, posta sulla linea Maglie-Gagliano del Capo, gestita dalle Ferrovie del Sud Est."}
{"id": "2310674", "revid": "120502874", "url": "https://it.wikipedia.org/wiki?curid=2310674", "title": "Papa Galeazzo", "text": "Papa Galeazzo (in salentino \"Papa Caliazzu\", \"Papa Caiazzu\" o \"Papa Cagliazzu\") \u00e8 un personaggio della letteratura popolare salentina.\nPersonaggio.\nEstroso e bizzarro arciprete di Lucugnano, frazione del comune di Tricase, secondo alcuni ispirato (almeno nel nome) ad un parroco realmente esistito nel XVII secolo, \u00e8 protagonista dei \"li cunti\", una serie di aneddoti, barzellette e brevi racconti picareschi che ebbero, ed ancora hanno, ampia diffusione popolare nel Salento.\nQuesti racconti sono stati raccolti nel 1912 ne \"Il breviario di Papa Galeazzo\", poi ristampato nel 1973. \nIn uno di questi \"culacchi\" Papa Galeazzo riceve un passaggio in carrozza da papa Paolo IV (regnante dal 1555 al 1559). \nNel 2021 \u00e8 stata data alle stampe una versione dei racconti di Don Galeazzo ambientati ai giorni nostri, in cui il Prelato ritorna improvvisamente ed affronta le vicende dell'epoca contemporanea, con il medesimo spirito picaresco che lo ha contraddistinto nei racconti tradizionali."}
{"id": "2310675", "revid": "57342", "url": "https://it.wikipedia.org/wiki?curid=2310675", "title": "Romeo Castellucci", "text": "Biografia.\nDiplomato in Pittura e Scenografia all'Accademia di Belle Arti di Bologna, nel 1981 insieme a Claudia Castellucci e a Chiara Guidi fonda la Soc\u00ecetas Raffaello Sanzio. Romeo Castellucci \u00e8 autore di teatro e regista; sue sono anche le scene, i costumi, le luci.\n\u00c8 conosciuto in tutto il mondo \u2013 i suoi lavori sono stati presentati in pi\u00f9 di cinquanta nazioni - come creatore di un teatro fondato sulla totalit\u00e0 delle arti e rivolto a una percezione integrale. Ha sviluppato un linguaggio comprensibile come possono esserlo la musica, la scultura, la pittura e l\u2019architettura: le sue regie, infatti, propongono linee drammatiche non soggette al primato della letteratura, facendo del teatro un\u2019arte plastica, complessa, ricca di visioni. \nNel 2005 Romeo Castellucci ha diretto la 37\u00aa Edizione della Biennale di Venezia (Settore Teatro), intitolata \u201c\"Pompei. Il romanzo delle cenere\"\u201d. Questa Biennale ha cercato di fare emergere un teatro sotterraneo, nascosto sotto la cenere, a favore di un\u2019arte essenzialmente plastica, l\u00e0 dove anche il testo ha valore espressivo di materia. Si \u00e8 dato spazio anche a forme limitrofe, come la performance, o un teatro di soli elementi incorporei, e a forme musicali che diventano presenze sulla scena.\nA partire dal 2006, in seguito alle undici rappresentazioni del ciclo della Tragedia Endogonidia, una monumentale ricapitolazione della tragedia nell'Europa contemporanea, la Soc\u00ecetas Raffaello Sanzio sta conoscendo una tripartizione del proprio lavoro, che risponde all\u2019impulso di una maggiore individualit\u00e0 da parte degli artisti che oggi la conducono.\nDa quel momento Romeo Castellucci lavora anche su progetti individuali, in particolare nel mondo operistico.\nNel 2007 Romeo Castellucci \u00e8 stato nominato \u201cArtiste associ\u00e9\u201d dalla Direzione del Festival d'Avignone, per l\u2019edizione 2008, insieme all'attrice francese Val\u00e9rie Dr\u00e9ville. Qui ha presentato la trilogia ispirata alla Divina Commedia di Dante Alighieri, \"Inferno, Purgatorio, Paradiso.\"\nIl 2 agosto 2013 \u00e8 insignito del Leone d'oro alla carriera dalla Biennale di Venezia (Settore Teatro). Qui una delle motivazioni espresse dal Direttore della Biennale Teatro, Alex Rigola, in occasione della consegna del Leone d\u2019oro a Romeo Castellucci: \u201c\"Per la sua capacit\u00e0 di creare un nuovo linguaggio scenico in cui si mescolano il teatro, la musica e le arti plastiche. Per aver creato mondi in cui si arriva all'eccellenza della rappresentazione di stati onirici, che \u00e8 forse la pi\u00f9 bella affermazione che si pu\u00f2 fare del fatto teatrale. Per aver fatto una rappresentazione scenica di una cosa impossibile da rappresentare come l'incubo.\u201d\"\nIl suo lavoro \u00e8 tuttora regolarmente invitato e prodotto dai pi\u00f9 prestigiosi teatri di prosa, teatri d\u2019Opera e festival internazionali."}
{"id": "2310676", "revid": "36426", "url": "https://it.wikipedia.org/wiki?curid=2310676", "title": "Convento del Palco", "text": ""}
{"id": "2310677", "revid": "729019", "url": "https://it.wikipedia.org/wiki?curid=2310677", "title": "Nenad Mi\u0161anovi\u0107", "text": ""}
{"id": "2310680", "revid": "287204", "url": "https://it.wikipedia.org/wiki?curid=2310680", "title": "Nenad Misanovic", "text": ""}
{"id": "2310681", "revid": "1632387", "url": "https://it.wikipedia.org/wiki?curid=2310681", "title": "Ghiacciaio del Rodano", "text": "Il ghiacciaio del Rodano (in tedesco \"Rhonegletscher\" o \"Rottengletscher\", in francese \"glacier du Rh\u00f4ne\") \u00e8 un ghiacciaio alpino che si trova all'estremit\u00e0 nord-est del Canton Vallese in Svizzera. Da esso prende forma il Rodano.\nDescrizione.\nIl ghiacciaio ha una lunghezza di circa 8 chilometri e una larghezza di circa 1000 metri, coprendo una superficie di 15.9\u00a0km\u00b2: incuneandosi tra le vette pi\u00f9 alte delle Alpi Urane (nelle Alpi Bernesi in senso ampio), contornato a est dal Galenstock (3586\u00a0m), a ovest dal Tieralplistock (3383\u00a0m) e dal G\u00e4rstenh\u00f6rnern (3189\u00a0m), prende forma sul fianco sud-ovest del Dammastock a un'altezza di circa 3.600\u00a0m.; i primi 2.500 metri del ghiacciaio sono costituiti da un nevaio, l'Eggfirn che forma un dislivello di 600\u00a0m. All'altezza di 3081\u00a0m il ghiaccio si unisce al Trifgletscher attraverso un piccolo colle, il Undri Triftlimi. (quest'altro ghiacciaio scorre verso nord in territorio bernese in direzione del passo del Susten).\nIl ghiacciaio ha in seguito una pendenza pi\u00f9 dolce (circa il 14%) e si dirige verso sud, terminando ad un'altezza di circa 2.250\u00a0m, dando origine al fiume Rodano. Come la maggior parte dei ghiacciai alpini, si \u00e8 molto ritirato a partire dalla met\u00e0 del XIX secolo. Il ghiacciaio \u00e8 facilmente accessibile dalla strada che conduce al passo della Furka. Una galleria scavata nel ghiaccio permette di visitare l'interno del ghiacciaio."}
{"id": "2310682", "revid": "767487", "url": "https://it.wikipedia.org/wiki?curid=2310682", "title": "Ronnie Robinson", "text": ""}
{"id": "2310687", "revid": "1543377", "url": "https://it.wikipedia.org/wiki?curid=2310687", "title": "Bab Ballads", "text": "Le Bab Ballads sono una raccolta di versi satirici di W. S. Gilbert, illustrate con delle caricature realizzate dallo stesso autore. Gilbert scrisse le \"Ballads\" prima di diventare famoso per la stesura dei libretti per le opere comiche realizzate con il musicista Arthur Sullivan. Scrivendo le \"Bab Ballads\", Gilbert mise in atto il suo stile narrativo, dove la comicit\u00e0 derivava dall'impostare una premessa ridicola e lavorarvi sopra, fino alle logiche conseguenze per quanto assurde potessero essere. Le \"Ballads\" rivelano inoltre l'approccio cinico e satirico messo in atto da Gilbert per raccontare le sue storie. Esse divennero famose in s\u00e9 stesse anche se spesso vennero poi utilizzate nella stesura dei soggetti delle opere del duo Gilbert e Sullivan. Le \"Bab Ballads\" presero il loro nome dal nomignolo che aveva Gilbert da bambino, a seguito del fatto che l'autore inizi\u00f2 a firmare le sue illustrazioni con la sigla \"Bab\".\nNiente \u00e8 mai stato prodotto in lingua inglese di simile alle \"Ballads\". Esse contengono in uno satira e nonsenso, oltre a una grande quantit\u00e0 di assurdit\u00e0. Le \"Ballads\" venivano lette durante i ricevimenti nelle case private, nel corso di banchetti pubblici e anche alla Camera dei Lords. Di esse vennero realizzate innumerevoli pubblicazioni e vi sono ancora delle registrazioni sonore di alcune delle pi\u00f9 note."}
{"id": "2310689", "revid": "767487", "url": "https://it.wikipedia.org/wiki?curid=2310689", "title": "Vita Terentii", "text": "La Vita Terentii (\"Vita di Terenzio\") \u00e8 un'opera letteraria latina di carattere biografico che narra la vita del commediografo Publio Terenzio Afro. Essa fu redatta attorno al 100 d.C. da Gaio Svetonio Tranquillo, che la inser\u00ec nella sezione \"De poetis\" del suo \"De viris illustribus\"; ci \u00e8 per\u00f2 stata tramandata dal grammatico del IV secolo Elio Donato, che la premise al suo importante commento alle commedie di Terenzio. Dalla \"Vita Terentii\" dipende la quasi totalit\u00e0 delle informazioni di cui oggi si dispone a proposito del commediografo.\nIl testo riporta le principali notizie biografiche su Terenzio, soffermandosi in particolare nella narrazione delle infamanti dicerie che si trovavano in circolazione riguardanti il rapporto tra Terenzio e i suoi protettori, Publio Cornelio Scipione Africano e Gaio Lelio Sapiente. Particolare importanza rivestono, infine, i giudizi critici di Afranio, Cicerone e Cesare sull'opera di Terenzio, che Svetonio riporta al capitolo 7."}
{"id": "2310701", "revid": "2161976", "url": "https://it.wikipedia.org/wiki?curid=2310701", "title": "Fini, la com\u00e9die", "text": "Fini, la com\u00e9die, \u00e8 un singolo di Dalida, pubblicato in 7\" del 1981.\nIl singolo.\nLa titletrack, contenuta nell'album \"Olympia 81\", \u00e8, per quanto riguarda la melodia, ma non altrettanto per quel che riguarda il testo, una cover di \"There for Me\", canzone incisa dai La Bionda nel 1978.\nAutori della melodia sono i La Bionda e Charly Ricanek, mentre il testo in francese \u00e8 di Pierre Delano\u00eb (il testo dell'originale in inglese \u00e8 invece di Michelangelo La Bionda e Richard William Palmer James).\nLa \"commedia\" a cui si riferisce il titolo \u00e8 una storia d'amore giunta al capolinea. L'inizio di questa storia d'amore viene infatti paragonata ad un pezzo teatrale di gran successo di un teatro di periferia, ma di quest'inizio travolgente non rimane pi\u00f9 nulla ed ora su tutto ci\u00f2 scende - pare di comune accordo fra gli \"interpreti\" - fatalmente e definitivamente il sipario. Gli \u201cattori\u201d sono ovviamente i protagonisti di questa storia d'amore, che ormai non si parlano quasi pi\u00f9 e sono diventati l'uno per l'altra quasi come degli estranei.\nUna cover di \"Fini, la com\u00e9die\" \u00e8 stata incisa da Patty Pravo nel 2007 nel suo album \"Spero che ti piaccia...Pour toi...\", album che \u00e8 un tributo a Dalida a 20 anni dalla morte."}
{"id": "2310705", "revid": "339392", "url": "https://it.wikipedia.org/wiki?curid=2310705", "title": "Repubblica Autonoma della Sacha", "text": ""}
{"id": "2310710", "revid": "767487", "url": "https://it.wikipedia.org/wiki?curid=2310710", "title": "Larry Finch", "text": ""}
{"id": "2310724", "revid": "123631827", "url": "https://it.wikipedia.org/wiki?curid=2310724", "title": "Duomo di Lecce", "text": "Il duomo di Lecce, la cui denominazione ufficiale \u00e8 quella di cattedrale metropolitana di Santa Maria Assunta, \u00e8 il principale luogo di culto cattolico di Lecce, chiesa madre dell'arcidiocesi metropolitana omonima. Si trova in piazza del Duomo, nel centro storico della citt\u00e0.\nStoria.\nUna prima cattedrale della diocesi di Lecce venne costruita nel 1144 dal vescovo Formoso; nel 1230, per volere del vescovo Roberto Voltorico, la cattedrale venne rinnovata e ricostruita in stile romanico. Nel 1659, il vescovo di Lecce Luigi Pappacoda diede all'architetto leccese Giuseppe Zimbalo, detto \"lo Zingarello\", il compito di ricostruire la chiesa cattedrale in stile barocco leccese. L'architetto scelse di non alterare la pianta della cattedrale romanica e la prima pietra venne posata il 1\u00ba gennaio dello stesso anno. La costruzione venne portata avanti dal 1659 fino al 1670, quando la nuova cattedrale venne solennemente consacrata dal vescovo Pappacoda.\nDescrizione.\nEsterno.\nIl tempio possiede due prospetti, di cui il principale \u00e8 quello a sinistra dell'Episcopio, mentre l'altro guarda l'ingresso della piazza.\nLa facciata principale, piuttosto semplice sotto il profilo decorativo, si sviluppa in due ordini dove sono presenti le statue, alloggiate in nicchioni, dei Santi Pietro e Paolo, di San Gennaro e di San Ludovico da Tolosa.\nLa disposizione delle paraste scanalate fa intravedere che la chiesa \u00e8 strutturata in tre navate.\nIl prospetto settentrionale, ricco ed esuberante, assolve a una precisa funzione scenografica, dovendo rappresentare l'ingresso principale della chiesa per chi entra nel sagrato. Scompartito in cinque zone da paraste e colonne scanalate, il primo ordine presenta un portale ai cui lati due nicchie ospitano le statue di San Giusto e di San Fortunato. La trabeazione \u00e8 coronata da un'alta balaustra alternata da colonnine e pilastrini, oltre la quale, al centro, si innalza la statua di Sant'Oronzo.\nCampanile.\nIl Campanile del Duomo venne costruito tra il 1661 e il 1682 dall'architetto leccese Giuseppe Zimbalo su incarico dell'allora vescovo della citt\u00e0, Luigi Pappacoda. Venne edificato in sostituzione di quello normanno, voluto da Goffredo d'Altavilla, crollato agli inizi del Seicento.\nLa torre campanaria ha una forma quadrata e risulta essere formata da cinque piani rastremati, l'ultimo dei quali \u00e8 sormontato da una cupola ottagonale maiolicata, sulla quale \u00e8 posta una statua in ferro raffigurante Sant'Oronzo. Gli ultimi quattro piani presentano quattro monofore alle quali le antistanti balaustre conferiscono la pittoresca funzione di lunghi balconi.\nImpreziosiscono il campanile alcune epigrafi latine le quali, incise su targhe posizionate sopra le monofore, furono dettate dal letterato leccese \"Giovanni Camillo Palma\".\nHa un'altezza di 70 metri, e dalla sua sommit\u00e0 \u00e8 possibile ammirare il mare Adriatico e nei giorni particolarmente limpidi anche le montagne dell'Albania. La torre presenta una leggera curvatura verso sinistra, dovuto a un leggero cedimento delle fondamenta.\nInterno.\nL'interno, a croce latina, \u00e8 a tre navate divise da pilastri a semicolonne. La navata centrale e il transetto sono ricoperti da un soffitto ligneo a lacunari intagliati, risalente al 1685, entro il quale sono incastonate le tele, di Giuseppe da Brindisi, raffiguranti la \"Predicazione di Sant'Oronzo\", la \"Protezione dalla peste\", il \"Martirio di Sant'Oronzo\" e l\"'Ultima Cena\".\nIl Duomo accoglie al suo interno 12 altari, pi\u00f9 quello maggiore, ed \u00e8 ricco di opere pittoresche realizzate da valenti artisti, tra i quali Giuseppe da Brindisi, Oronzo Tiso, Gianserio Strafella, G. Domenico Catalano e G. A. Coppola.\nGli altari sono dedicati, (a partire dalla navata sinistra), a San Giovanni Battista (1682), alla Nativit\u00e0 con presepe cinquecentesco, al Martirio di San Giusto (1674), a Sant'Antonio da Padova (pure del 1674), alla Vergine Immacolata (1689), a San Filippo Neri (1690), al Crocifisso e al Sacramento (1780), a Sant'Oronzo (1671), all'Addolorata, a San Giusto (1656), a San Carlo Borromeo e a Sant'Andrea Apostolo (1687).\nL'altare maggiore in marmo e bronzo dorato, fu costruito dal vescovo Sersale e consacrato nel 1757 dal vescovo Sozi Carafa che commise ad Oronzo Tiso il grande quadro centrale dell'Assunta (1757) e i due laterali raffiguranti il \"Sacrificio del Profeta Elia\" e il \"Sacrificio di No\u00e8 dopo il Diluvio\" (1758). Del 1759 \u00e8 il coro in noce con la cattedra episcopale voluto dal vescovo Fabrizio Pignatelli e dovuto forse a disegni di Emanuele Manieri.\nLa Cattedrale possiede una cripta del XII secolo, rimaneggiata nel XVI con aggiunte barocche. Presenta un corpo longitudinale contenente due cappelle barocche con dipinti che incrocia un lungo corridoio composto da novantadue colonne con capitelli decorati da figure umane. Rimasta chiusa per decenni, nel 2017 la cripta ha riaperto dopo un lungo lavoro di restauro; in tale occasione sono state effettuate indagini archeologiche che hanno rivelato la possibile presenza di un putridarium al di sotto di essa.\nOrgani a canne.\nOrgano maggiore.\nSulla cantoria lignea in controfacciata si trova l'organo a canne, costruito nel 1913 da Pacifico Inzoli. Lo strumento ha subito vari restauri: un primo negli anni cinquanta ad opera della ditta organaria Fratelli Ruffatti, che, fra le varie cose, hanno modificato la cassa privandola del suo coronamento ed hanno fornito una nuova consolle; un secondo negli anni ottanta ad opera di Claudio Anselmi Tamburini; l'ultimo tra il 2000 e il 2001 da parte degli eredi di Pacifico Inzoli.\nLo strumento \u00e8 a trasmissione elettrica ed ha 42 registri per un totale di 3205 canne; la consolle, indipendente, in cantoria, con due tastiere di 58 note ciascuna e pedaliera concavo-radiale di 30 note. La mostra \u00e8 composta da canne di principale con bocche \"a mitria\" disposte a palizzata ed intervallate da lesene lignee.\nOrgano positivo.\nNel braccio sinistro del transetto, a pavimento, si trova l'organo a canne Saverio Anselmi Tamburini \"opus 32\", costruito nel 1989. Lo strumento, a trasmissione integralmente meccanica, ha 7 registri; la sua consolle, a finestra, dispone di un'unica tastiera di 56 note ed una pedaliera concava di 30 note costantemente unita al manuale e priva di registri propri."}
{"id": "2310726", "revid": "253269", "url": "https://it.wikipedia.org/wiki?curid=2310726", "title": "Poppy Montgomery", "text": "\u00c8 famosa per il ruolo dell'agente FBI Samantha Spade nella serie televisiva statunitense \"Senza traccia\" e per quello della detective Carrie Wells in \"Unforgettable\".\nBiografia.\nPoppy Montgomery \u00e8 figlia di Nicola Montgomery, dirigente e ricercatrice di mercato, e di Phil Donahue, ristoratore. I suoi genitori hanno scelto per lei e sua sorella i rispettivi nomi di battesimo ispirandosi ai nomi dei fiori.\nL'attrice ha lasciato la scuola molto presto per recarsi con il fidanzato di allora, all'et\u00e0 di 18 anni, negli Stati Uniti. Nel 2001 ha iniziato ad acquistare popolarit\u00e0 grazie alla miniserie televisiva \"Blonde\", in cui ha interpretato Marilyn Monroe.\nVita privata.\nPoppy e suo marito, l'attore Adam Kaufman, si sono conosciuti durante le riprese di \"Senza traccia\". La coppia ha un figlio, Jackson Phillip Deveraux Montgomery Kaufman, nato il 23 dicembre 2007 a Los Angeles. Il 10 ottobre 2011, a Life &amp; Style, Poppy e Kaufman annunciarono la separazione. Alla fine del 2011, Poppy ha cominciato a frequentare Shawn Sanford, direttore del marketing stile di vita per Microsoft, che ha incontrato a Puerto Rico. Il 22 aprile 2013, ha dato alla luce la loro figlia, Violet Grace. In data 11 novembre 2014, ha dato alla luce il loro figlio Gus. \nIl 4 aprile 2014 Poppy ha rivelato che lei e Sanford si sono sposati a Disneyland in una cerimonia con i loro bambini presenti. \nPoppy detiene la doppia cittadinanza (Australia e Stati Uniti). Si \u00e8 trasferita da Los Angeles a New York City nel 2013 per filmare Unforgettable\nDoppiatrici italiane.\nNelle versioni in italiano dei suoi film, Poppy Montgomery \u00e8 stata doppiata da:"}
{"id": "2310727", "revid": "287204", "url": "https://it.wikipedia.org/wiki?curid=2310727", "title": "Ezio Sella", "text": "Carriera.\nClub.\nInizia la sua carriera nelle giovanili della per poi iniziare il suo vero e proprio cammino calcistico nella , dal 1976 al 1977, collezionando 30 presenze e 6 reti. Un anno dopo, debutta tra i professionisti della Serie A nelle file della Fiorentina dove rimane fino al 1980 segnando 19 gol in 67 match disputati, risultando per due stagioni (1977-1978 e 1978-1979) il capocannoniere dei \"gigliati\".\nUna stagione pi\u00f9 tardi, nel campionato di Serie A 1980-1981, Sella viene acquistato dal Brescia andando a rete 3 volte in 20 incontri. Nel 1982, scende di categoria e si trasferisce a Genova con la Sampdoria dove segn\u00f2 un gol in 23 partite contribuendo al ritorno dei genovesi nella massima serie. La stagione seguente, dopo una breve parentesi al in Serie B, torna in A in autunno al Verona, dove colleziona solo 13 presenze senza mai andare a segno.\nDopo una breve parentesi nel Bologna, nella stagione 1983-1984 Ezio Sella viene comprato dall'Arezzo segnando 6 gol in 35 incontri disputati in Serie B. Gli ultimi anni calcistici di Sella si chiudono prima nelle file dell' nelle stagioni 1984-1987 con 87 presenze e 16 gol segnati, poi nella Civitavecchiese con 21 match giocati e 8 gol e infine nella nella stagione 1988-1989 con 25 presenze e 1 gol.\nIn carriera ha totalizzato complessivamente 100 presenze e 22 reti in Serie A e 62 presenze e 7 reti in Serie B.\nAllenatore.\nAllena per molti anni le giovanili della Roma, dal 1993, anno in cui vince il Campionato Allievi Nazionali, alla Primavera (2003).\nNella stagione 1996-1997 arriva ad allenare la prima squadra affiancando Nils Liedholm per poi ricoprire il ruolo di allenatore in seconda con Zden\u011bk Zeman e di collaboratore tecnico con Fabio Capello.\nNel 2001 vince il campionato di Serie C con il , il cui presidente era il medesimo della Roma, Franco Sensi, dove \u00e8 subentrato a Giuliano Sonzogni a due giornate dal termine del campionato. Al termine del campionato torna a Roma vincendo lo Scudetto, e restando alle dipendenze di Capello fino al suo addio nel maggio 2004.\nNella stagione 2004-2005, dopo le dimissioni di Rudi V\u00f6ller, di cui aveva assunto la carica di vice, allena la prima squadra per una partita prima dell'arrivo di Luigi Delneri, Real Madrid-Roma (4-2). Torna a vestire i panni dell'allenatore in seconda con l'arrivo di Bruno Conti nel marzo 2005.\nResta alla Roma come osservatore anche nella stagione successiva.\nDal 2007 al 2014 \u00e8 stato il vice di Alberto Malesani all', poi all', al , al Bologna, al , al e al .\nCommentatore.\nNel 2006 ha lavorato nel ruolo di seconda voce e opinionista nelle telecronache calcistiche di LA7, per lasciare a stagione in corso e tornare ad allenare con Malesani all'Udinese. Nel 2009 ricopre lo stesso ruolo a Dahlia TV."}
{"id": "2310728", "revid": "767487", "url": "https://it.wikipedia.org/wiki?curid=2310728", "title": "Duane Erwin", "text": ""}
{"id": "2310730", "revid": "124123", "url": "https://it.wikipedia.org/wiki?curid=2310730", "title": "Hope Marie Carlton", "text": "Biografia.\nHope Marie Rizzitano nasce a Riverhead, New York. Sua madre Marie, americana, praticava culturismo e gestiva una palestra femminile, mentre suo padre Carmine, era un immigrato italiano di origine siciliana che di professione faceva il camionista.\nLa sua carriera di modella cominci\u00f2 molto presto (a soli 13 anni) e non ebbe grosse difficolt\u00e0 a fare successo; grazie al fisico di tipo mediterraneo, ha posato nuda per la rivista \"Playboy\", playmate del mese di luglio 1985.\nDopo la sua apparizione su \"Playboy\" Hope Carlton \u00e8 apparsa in vari film diretti da Andy Sidaris, cos\u00ec come in diversi B-movie, negli anni ottanta e novanta; ha recitato anche in alcuni episodi di telefilm, tra cui \"Quantum Leap\" e \"Baywatch\". Tra le sue apparizioni pi\u00f9 conosciute, quella nell'episodio \"The Great Escape\" della serie \"Sposati con figli\" (1988).\nDopo aver lasciato Hollywood nel 1990, ha aperto la popolare Sorrel River Ranch Resort a Moab, Utah con il marito Rob Levin. Dal matrimonio \u00e8 nata una figlia, ma nel 2005, Rob e Marie hanno divorziato, Marie si \u00e8 trasferita in Colorado."}
{"id": "2310731", "revid": "767487", "url": "https://it.wikipedia.org/wiki?curid=2310731", "title": "Todd Mitchell", "text": ""}
{"id": "2310734", "revid": "712828", "url": "https://it.wikipedia.org/wiki?curid=2310734", "title": "V-wing", "text": ""}
{"id": "2310735", "revid": "767487", "url": "https://it.wikipedia.org/wiki?curid=2310735", "title": "Mazanovskij rajon", "text": "Il Mazanovskij rajon () \u00e8 un rajon dell'Oblast' dell'Amur, nella Russia asiatica; il capoluogo \u00e8 Novokievskij Uval."}
{"id": "2310736", "revid": "486946", "url": "https://it.wikipedia.org/wiki?curid=2310736", "title": "Civitavecchiese", "text": ""}
{"id": "2310740", "revid": "228587", "url": "https://it.wikipedia.org/wiki?curid=2310740", "title": "Cegl\u00e9d", "text": "Cegl\u00e9d \u00e8 una citt\u00e0 di 38.315 abitanti situata nella provincia di Pest, nell'Ungheria settentrionale."}
{"id": "2310745", "revid": "287204", "url": "https://it.wikipedia.org/wiki?curid=2310745", "title": "Sergej Rubl\u00ebvskij", "text": "Biografia.\nDivent\u00f2 Grande Maestro a 20 anni, dopo aver vinto il prestigioso Aeroflot Open di Mosca del 1994. Ha partecipato con la Russia a sei olimpiadi degli scacchi dal 1994 al 2006, realizzando (+20 = 20 \u2013 8). Ha vinto cinque medaglie di squadra (quattro ori e un bronzo).\nAlcuni altri risultati:"}
{"id": "2310746", "revid": "97701", "url": "https://it.wikipedia.org/wiki?curid=2310746", "title": "Stanza ovale", "text": ""}
{"id": "2310750", "revid": "599013", "url": "https://it.wikipedia.org/wiki?curid=2310750", "title": "Anthony Taylor (cestista)", "text": ""}
{"id": "2310751", "revid": "54253", "url": "https://it.wikipedia.org/wiki?curid=2310751", "title": "Madonnina di Civitavecchia", "text": "La Madonnina di Civitavecchia \u00e8 una piccola statua raffigurante la Madonna che, presso Civitavecchia, dal 2 febbraio al 15 marzo 1995, avrebbe per quattordici volte stillato lacrime di sangue.\nDal 17 giugno 1995 la statuetta, custodita in una teca nella locale parrocchia di Sant'Agostino, \u00e8 esposta alla venerazione dei fedeli.\nLa storia.\nLa Madonnina di Civitavecchia \u00e8 una statuetta di gesso alta 42\u00a0cm, raffigurante la Regina della Pace, realizzata dall'artigiano croato Sthepan Vlaho. Fu acquistata in un negozio di Medjugorje il 16 settembre 1994 da don Pablo Mart\u00ecn, parroco della chiesa di Sant'Agostino di Civitavecchia; il sacerdote la don\u00f2 alla famiglia Gregori, appartenente alla sua parrocchia e abitante in via Pantano, costituita dal capofamiglia Fabio, dalla moglie Anna Maria Accorsi e dai figli Jessica e Davide.\nLa statuetta era stata posta in una nicchia, costruita da Fabio nel giardino di casa. Il 2 febbraio 1995, verso le 16:20, Jessica, che allora aveva cinque anni, sostenne di aver visto un liquido, che sembrava sangue, scendere dagli occhi della Madonnina, lungo le guance. Avvert\u00ec il padre e questi, dopo aver avvisato la moglie, rifer\u00ec poco dopo l'accaduto a don Pablo, che si rec\u00f2 subito dai Gregori, constatando di persona il fenomeno.\nLa sera del 3 febbraio il fatto si ripet\u00e9 davanti ad alcuni testimoni, e prosegu\u00ec nei giorni successivi, mentre aumentava il numero dei fedeli o dei semplici curiosi; affluirono giornalisti e le forze dell'ordine, mentre il 5 febbraio la notizia venne diffusa dai telegiornali nazionali.\nVenne intanto informato il vescovo di Civitavecchia-Tarquinia, monsignor Girolamo Grillo, che nomin\u00f2 una commissione teologica per studiare il fenomeno, mentre venivano effettuate le prime analisi di laboratorio. La Madonnina venne sottoposta anche ad un breve esorcismo, per escludere l'eventuale natura demoniaca dei fatti.\nLa statuetta lasci\u00f2 la casa dei Gregori a causa dell'assedio della folla e, dopo essere transitata in un primo tempo dalla chiesa di Sant'Agostino, venne custodita dalla diocesi in un luogo segreto.\nIl 28 febbraio vennero resi noti i risultati delle analisi: la Madonnina non conteneva marchingegni, il liquido esaminato risultava sangue umano di tipo maschile.\nVenne informato dal vescovo anche il Vaticano, nella persona dell'allora cardinale Joseph Ratzinger, mentre il 15 marzo l'ultima delle quattordici lacrimazioni avvenne mentre monsignor Grillo, inizialmente scettico, teneva la statuetta fra le mani, raccolto in preghiera insieme ad alcuni testimoni.\nA seguito di una denuncia del Codacons per abuso della credulit\u00e0 popolare e truffa, la statuina viene posta sotto sequestro dal magistrato Antonio Albano. Durante tale periodo verranno eseguite alcune perizie tecniche, fra cui un'analisi stratigrafica delle tracce ematiche e un confronto fotografico dettagliato del volto della statuina.\nAlle presunte 14 lacrimazioni hanno assistito complessivamente circa 50 persone, diverse fra loro per et\u00e0 e condizione sociale. I testimoni ascoltati hanno \"giurato di dire la verit\u00e0 e si sono prestati liberamente all'interrogatorio.\"\nDal 17 giugno 1995 la Madonnina \u00e8 esposta alla venerazione dei fedeli nella chiesa di Sant'Agostino a Civitavecchia.\nGli esami scientifici.\nIl 24 febbraio 1995 fu effettuata una TAC, presso l'Istituto di Radiologia del Policlinico Gemelli, da parte del Prof. Maurizio Vincenzoni: l'esame escluse la presenza di marchingegni o altre anomalie all'interno della statuetta.\nIl 28 febbraio successivo Monsignor Grillo ricevette, dai professori Angelo Fiori e Giancarlo Umani Ronchi, i risultati degli esami del liquido prelevato dalla statuetta: la conclusione diceva testualmente che \"Le tracce di apparenza ematica riscontrate sul volto e sul collo della statua della Madonna sottoposte al nostro esame sono risultate tracce di sangue umano maschile. L'esame macroscopico e radiologico della statua non ha evidenziato la presenza di anomalie all'infuori delle tracce ematiche\".\nI componenti maschili della famiglia Gregori si sono rifiutati di sottoporsi a un prelievo di materiale genetico volto a comparare il loro profilo con quello del \"sangue della statua\".\nLe indagini svolte nel 1995 dal dott. Spinella della sezione Indagini biologiche della Criminalpol sono andate oltre il Dna nucleare individuato dai professori Umani Ronchi e Fiori, andando a determinare quello mitocondriale, confermando le sue caratteristiche maschili. Si tratta di un Dna abbastanza diffuso, la cui presenza \u00e8 stimata in uno su 50.000 che, in una citt\u00e0 come Civitavecchia abitata da poco pi\u00f9 di 52 000 persone pu\u00f2 portare a una identificazione difficilmente contestabile.\nI risultati dell'analisi stratigrafica computerizzata e il confronto dettagliato delle fotografie scattate alla statuetta nei vari periodi, eseguiti dalla polizia scientifica e depositati presso la procura di Civitavecchia nel 1996, hanno messo in evidenza che non vi sono state lacrimazioni successive alla prima (presunta) lacrimazione del 2 febbraio 1995. Quanto alla \"prima lacrimazione\", una perizia tecnica istituita dal sostituto procuratore Antonio La Rosa ha mostrato come, tenendo conto dei parametri di viscosit\u00e0 e fluidodinamica del sangue, della porosit\u00e0 e delle irregolarit\u00e0 superficiali della statua di gesso, le tracce ematiche non presentano reali caratteristiche di scivolamento/gocciolamento, come avverrebbe in caso di lacrimazione, ma presentano, bens\u00ec, i segni di un probabile artefatto, ovvero le tracce ematiche sarebbero state depositate sulla superficie della statuina per mezzo di una siringa o di un contagocce.\nIl giudizio della Chiesa cattolica.\nLa Chiesa cattolica non si \u00e8 ancora espressa ufficialmente in modo diretto sulla soprannaturalit\u00e0 delle lacrimazioni ma, secondo il teologo cappuccino padre Flavio Ubodi, che \u00e8 stato vicepresidente della commissione teologica diocesana incaricata di investigare sul caso, c'\u00e8 stato un riconoscimento indiretto. Gi\u00e0 nel 2005 la diocesi di Civitavecchia-Tarquinia aveva reso pubbliche le conclusioni della propria commissione di inchiesta, secondo la quale il fenomeno non era spiegabile scientificamente.\nSecondo padre Ubodi, il riconoscimento indiretto si basa sugli elementi seguenti:\nAltri fenomeni collegati.\nLe lacrimazioni non sono l'unico fenomeno che si sarebbe verificato a Civitavecchia: tra il 2005 e il 2006, Jessica Gregori avrebbe avuto 92 apparizioni mariane accompagnate da messaggi, sul contenuto dei quali sarebbe vincolata al segreto (alcuni legati anche al terzo dei Segreti di F\u00e1tima); l'unico al quale ha potuto rivelarli \u00e8 monsignor Grillo, al quale sarebbe spettata la decisione di renderli eventualmente noti in futuro.\nEsiste inoltre una copia della Madonnina di Civitavecchia, donata il 10 aprile 1995 dal cardinale Deskur alla famiglia Gregori, per sostituire l'originale conservato nella parrocchia di Sant'Agostino. Questa seconda statuina avrebbe prodotto essudazioni di olio profumato e, successivamente, anche lacrime.\nSignificato teologico.\nMonsignor Grillo, senza anticipare il giudizio definitivo della Chiesa cattolica, disse che le lacrime della Madonna a Civitavecchia, in continuit\u00e0 con le manifestazioni di Lourdes, F\u00e1tima, La Salette e Siracusa, sarebbero un invito alla conversione e alla penitenza, e un richiamo per \"i gravi disordini morali esistenti nel mondo...nonch\u00e9 per la persistente visione ateistica imperante anche dopo la caduta del comunismo, ed infine per gli sbandamenti esistenti tuttora in seno alla Chiesa\".\nSecondo padre Ubodi, nei messaggi che la Madonna avrebbe affidato alla famiglia Gregori, che il religioso segue spiritualmente dal 1995, risulterebbero in particolare tre preoccupazioni:"}
{"id": "2310752", "revid": "1718925", "url": "https://it.wikipedia.org/wiki?curid=2310752", "title": "G\u00f6d\u00f6ll\u0151", "text": "G\u00f6d\u00f6ll\u0151 \u00e8 una citt\u00e0 di 34.396 abitanti situata nella provincia di Pest, nell'Ungheria settentrionale."}
{"id": "2310757", "revid": "110157", "url": "https://it.wikipedia.org/wiki?curid=2310757", "title": "Dunakeszi", "text": "Dunakeszi \u00e8 una citt\u00e0 di 40.441 abitanti situata nella provincia di Pest, nell'Ungheria settentrionale."}
{"id": "2310759", "revid": "300067", "url": "https://it.wikipedia.org/wiki?curid=2310759", "title": "Derek Stockalper", "text": "\u00c8 il figlio di Dan Stockalper."}
{"id": "2310762", "revid": "1149807", "url": "https://it.wikipedia.org/wiki?curid=2310762", "title": "Hallo Lupin", "text": ""}
{"id": "2310763", "revid": "1149807", "url": "https://it.wikipedia.org/wiki?curid=2310763", "title": "Hello Lupin", "text": ""}
{"id": "2310764", "revid": "599013", "url": "https://it.wikipedia.org/wiki?curid=2310764", "title": "Mario Bermejo", "text": ""}
{"id": "2310770", "revid": "767487", "url": "https://it.wikipedia.org/wiki?curid=2310770", "title": "Terry Thomas", "text": ""}
{"id": "2310771", "revid": "110157", "url": "https://it.wikipedia.org/wiki?curid=2310771", "title": "Nagyk\u0151r\u00f6s", "text": "Nagyk\u0151r\u00f6s \u00e8 una citt\u00e0 di 25.127 abitanti situata nella provincia di Pest, nell'Ungheria settentrionale."}
{"id": "2310775", "revid": "122311943", "url": "https://it.wikipedia.org/wiki?curid=2310775", "title": "Buda\u00f6rs", "text": "Buda\u00f6rs \u00e8 una citt\u00e0 di 27.665 abitanti situata nella provincia di Pest, nell'Ungheria settentrionale."}
{"id": "2310778", "revid": "124111692", "url": "https://it.wikipedia.org/wiki?curid=2310778", "title": "Szigetszentmikl\u00f3s", "text": "Szigetszentmikl\u00f3s \u00e8 una citt\u00e0 di 30.646 abitanti situata nella provincia di Pest, nell'Ungheria settentrionale."}
{"id": "2310782", "revid": "287204", "url": "https://it.wikipedia.org/wiki?curid=2310782", "title": "Mike Flynn (cestista)", "text": ""}
{"id": "2310783", "revid": "2130303", "url": "https://it.wikipedia.org/wiki?curid=2310783", "title": "Chiesa del Carmine (Novara)", "text": "La chiesa di Nostra Signora del Carmine venne parzialmente ricostruita nel 1763 su progetto dell'architetto torinese Luigi Barberis, dopo la distruzione ordinata nel 1552 dall'imperatore Carlo V. Il 29 giugno 1806 la concessione della chiesa pass\u00f2 all'ordine Filippino. Dopo il decreto dell'abolizione di ogni corporazione religiosa attuato il 25 aprile del 1810 l'edificio divenne una propriet\u00e0 particolare. La Chiesa venne definitivamente consacrata a San Filippo Neri per ordine del Vescovo Morozzo, nel 1825.\nIl neoclassicismo che appare nella facciata si rispecchia parzialmente anche all'interno. All'incrocio con il transetto la grande navata crea una piccola ma graziosa cupola a base esagonale. Le volte delle quattro cappelle laterali (due per lato) sono impreziosite da eleganti rosoni a differenti motivi floreali.\nLe colonne e le lesene sono decorate in finto marmo dai toni porpora, con capitelli di ordine corinzio dorati.\nIl campanile in stile romanico risalente al 1100, contrasta con la moderna facciata.\nLa piccola Chiesa \u00e8 spesso ignorata a causa dell'immediata vicinanza con la Basilica di San Gaudenzio."}
{"id": "2310787", "revid": "110157", "url": "https://it.wikipedia.org/wiki?curid=2310787", "title": "Gy\u00e1l", "text": "Gy\u00e1l \u00e8 una citt\u00e0 di 22.979 abitanti situata nella provincia di Pest, nell'Ungheria settentrionale."}
{"id": "2310788", "revid": "110157", "url": "https://it.wikipedia.org/wiki?curid=2310788", "title": "Monor (Ungheria)", "text": "Monor \u00e8 una citt\u00e0 di 18.388 abitanti situata nella provincia di Pest, nell'Ungheria settentrionale."}
{"id": "2310790", "revid": "148107", "url": "https://it.wikipedia.org/wiki?curid=2310790", "title": "Eric Close", "text": "Biografia.\nFiglio di un chirurgo ortopedico, \u00e8 il maggiore di tre fratelli. La sua famiglia si spost\u00f2 prima a Indiana, in seguito in Michigan ed infine a San Diego, in California, quando Close aveva sette anni.\nClose si \u00e8 laureato in comunicazione presso l'University of Southern California nel 1989, dove \u00e8 diventato un membro della confraternita Sigma Chi. Close si \u00e8 sposato nel 1995, con Keri, e ha due figlie, Katie ed Ella.\nClose era interessato alla recitazione sin dall'infanzia, ma decise di dedicarsi alla carriera di attore solo dopo l'universit\u00e0. \nIl suo primo ruolo fu in una produzione teatrale a Los Angeles, dopo di che gli fu offerta una parte nel film \"American Me - Rabbia di vivere\" (1992) e in \"Guerra o morte\" (1993). Nel 1995 \u00e8 protagonista insieme a Tiffani Thiessen nel film per la televisione \"Uno sconosciuto accanto a me\". Nel corso degli anni si \u00e8 costruito una carriera prevalentemente televisiva: ha recitato nella soap opera \"Santa Barbara\" e nelle serie televisive \"Sisters\", \"Dark Skies - Oscure presenze\", \"L'incredibile Michael\", \"I magnifici sette,\" \"Taken e \"American Horror Story: Murder House\" sebbene fosse una breve apparizione.\"\nHa preso parte ad alcuni episodi della serie televisiva \"Suits\", interpretando la parte dell'avvocato Travis Tanner.\nDal 2002 al 2009 ha interpretato il ruolo dell'agente FBI Martin Fitzgerald nella serie TV \"Senza traccia\".\nNel 2011 diventa uno dei protagonisti della serie televisiva \"Chaos\", interpretando il ruolo dell'agente della CIA Michael Dorset. Nello stesso anno prende parte alla serie antologica \"American Horror Story\", creata da Ryan Murphy, dove interpreta il marito di una delle protagoniste, Constance, interpretata da Jessica Lange.\nDal 2012 \u00e8 tra gli interpreti della serie TV \"Nashville\", dove recita il ruolo di Teddy Conrad.\nDoppiatori italiani.\nNelle versioni in italiano dei suoi film, Eric Close \u00e8 stato doppiato da:"}
{"id": "2310792", "revid": "838137", "url": "https://it.wikipedia.org/wiki?curid=2310792", "title": "CONAS", "text": "Il sistema CONAS \u00e8 un tipo si propulsione navale combinata che abbina propulsione atomica e propulsione a vapore. Tale sistema viene utilizzato negli incrociatori lanciamissili della Classe Kirov. \nIl sistema consiste in due turbina a vapore alimentate da due reattori nucleari e due caldaie a vapore, complementari alla componente nucleare. Le turbine hanno ciascuna una potenza di 70000 Cavalli ed ognuna di esse \u00e8 collegata ad un albero."}
{"id": "2310796", "revid": "599013", "url": "https://it.wikipedia.org/wiki?curid=2310796", "title": "Don Ford", "text": ""}
{"id": "2310797", "revid": "1718925", "url": "https://it.wikipedia.org/wiki?curid=2310797", "title": "Vecs\u00e9s", "text": "Vecs\u00e9s \u00e8 una citt\u00e0 di abitanti situata nella provincia di Pest, nell'Ungheria settentrionale."}
{"id": "2310799", "revid": "110157", "url": "https://it.wikipedia.org/wiki?curid=2310799", "title": "Through the Noise", "text": "Through the Noise \u00e8 il primo CD/DVD live del gruppo hardcore punk canadese Comeback Kid, pubblicato il 14 ottobre 2008 dalla Victory Records e registrato durante un concerto a Lipsia. Il DVD contiene i filmati tratti dal concerto di Lipsia, dei video musicali ed un documentario di un'ora sulla formazione di Winnipeg.\nTracce.\nTutte le tracce dei Comeback Kid eccetto dove indicato"}
{"id": "2310802", "revid": "1543377", "url": "https://it.wikipedia.org/wiki?curid=2310802", "title": "Noduli di manganese", "text": "I noduli polimetallici, detti anche noduli di manganese, sono concrezioni minerali che si trovano sui fondali marini, formate da strati concentrici di idrossidi di ferro e di manganese che circondano uno o pi\u00f9 nuclei centrali. Il nucleo di aggregazione, intorno al quale precipitano i minerali, solidificando, pu\u00f2 essere anche di dimensioni microscopiche e a volte \u00e8 trasformato per cristallizzazione in minerali di manganese. Quando \u00e8 visibile a occhio nudo pu\u00f2 essere una piccola conchiglia di un microfossile (radiolari o foraminiferi), o un dente di squalo fosfatizzato, o un detrito di basalto, o anche un frammento di un nodulo precedente.\nI noduli hanno dimensioni variabili, da particelle visibili solo al microscopio fino a grosse masse di pi\u00f9 di 20 cm di diametro. Comunque, la maggior parte dei noduli hanno un diametro di 5\u201310\u00a0cm, pi\u00f9 o meno le dimensioni di una patata. La superficie \u00e8 generalmente liscia, ma a volte ruvida, bitorzoluta, o comunque irregolare. La parte inferiore, sepolta nel sedimento, \u00e8 di solito pi\u00f9 ruvida della parte superiore.\nCrescita e composizione.\nLa crescita dei noduli \u00e8 uno dei fenomeni geologici pi\u00f9 lenti - per crescere di circa un centimetro occorrono molti milioni di anni. La formazione dei noduli coinvolge vari processi, tra i quali:\nPi\u00f9 processi possono operare simultaneamente o in momenti successivi durante la formazione del nodulo.\nLa composizione chimica dei noduli cambia a seconda del tipo di minerale di manganese e delle dimensioni e caratteristiche del nucleo. Quelli di maggiore interesse economico contengono manganese (27-30%), nichel (1,25-1,5%), rame (1-1,4%) e cobalto (0,2-0,25%). Altri costituenti possono essere ferro (6%), silicio (5%) e alluminio (3%), con quantit\u00e0 minori di calcio, sodio, magnesio, potassio, titanio e bario, oltre a idrogeno e ossigeno.\nDistribuzione.\nI noduli si trovano sui sedimenti dei fondali oceanici, spesso parzialmente o totalmente sepolti. La loro abbondanza pu\u00f2 essere molto variabile; in alcuni casi si toccano l'un l'altro e coprono pi\u00f9 del 70% della superficie. La quantit\u00e0 totale di noduli polimetallici sui fondali \u00e8 stata stimata in 500 miliardi di tonnellate. Si possono ritrovare a qualsiasi profondit\u00e0, anche in laghi, ma i maggiori giacimenti sono stati trovati nelle pianure abissali oceaniche a profondit\u00e0 di 4.000-6.000\u00a0m.\nI noduli polimetallici furono scoperti nel 1868 nel mare di Kara, nel mare Glaciale Artico della Siberia. Durante le spedizioni scientifiche della nave HMS \"Challenger\" nel periodo 1872-1876 furono ritrovati nella maggior parte degli oceani del mondo. Noduli di interesse economico sono stati trovati in tre aree: nella zona centro-nord dell'oceano Pacifico, nel bacino del Per\u00f9 nella zona sud-est del Pacifico, e in quella centro-nord dell'oceano Indiano. I depositi pi\u00f9 promettenti, per quanto riguarda abbondanza dei noduli e concentrazione dei metalli, si trovano nella zona di frattura di Clipperton nel Pacifico equatoriale, tra le Hawaii e l'America centrale.\nRaccolta.\nL'interesse per un possibile sfruttamento dei noduli polimetallici ha generato negli anni sessanta e settanta una grande attivit\u00e0 di consorzi di prospezione mineraria. Circa mezzo miliardo di dollari \u00e8 stato investito nell'identificazione di possibili depositi e nella ricerca per sviluppare una tecnologia adatta per la raccolta e la lavorazione dei noduli. Inizialmente questa attivit\u00e0 \u00e8 stata svolta principalmente da quattro consorzi multinazionali che comprendevano compagnie di Stati Uniti, Canada, Inghilterra, Repubblica Federale di Germania, Belgio, Paesi Bassi, Italia, Giappone, e due gruppi di compagnie o agenzie private di Francia e Giappone. Erano attivi anche tre enti pubblicamente sponsorizzati da Unione Sovietica, India e Cina.\nA met\u00e0 degli anni settanta, investendo 70 milioni di dollari, una impresa in partecipazione riusc\u00ec a raccogliere varie tonnellate di noduli di manganese da piane abissali alla profondit\u00e0 di oltre 5.500\u00a0m. Usando metodi piro e idrometallurgici, da questi minerali furono quindi estratte quantit\u00e0 significative di nichel (che era l'obiettivo primario) come pure rame e cobalto. Nel corso di questo progetto durato 8 anni furono sviluppate tecnologie ausiliarie, come l'uso di serie di sonar trainati vicino al fondale per misurare la densit\u00e0 di popolazione dei noduli sul sedimento eseguendo nel contempo un profilo del sottosuolo grazie all'utilizzo di un'onda sonora a bassa frequenza sparata verticalmente.\nLe tecnologie sviluppate nel corso di questo progetto non furono mai commercializzate perch\u00e9 nell'ultimo ventennio del XX secolo ci fu un eccesso di produzione di nickel. Un altro fattore frenante fu il costo stimato di 3,5 miliardi di dollari (nel 1978) per la commercializzazione. Il gruppo Sumitomo continua a fare presenza nel campo con una piccola organizzazione.\nSviluppi legali.\nLa speranza di poter sfruttare i noduli fu uno dei principali fattori che spinse le nazioni in via di sviluppo a proporre che i fondali marini al di fuori delle acque territoriali dovessero essere considerati \"patrimonio comune dell'umanit\u00e0\", con condivisione dei profitti tra coloro che avevano sviluppato la risorsa e il resto della comunit\u00e0 internazionale. Alla fine, questa iniziativa port\u00f2 all'adozione (1982) della Convenzione delle Nazioni Unite sul Diritto del Mare e alla fondazione (1994) della International Seabed Authority (\"Autorit\u00e0 Internazionale per i Fondali Marini\"), che ha la responsabilit\u00e0 di controllare le attivit\u00e0 minerarie sottomarine in aree internazionali.\nIl primo atto normativo di questa organizzazione internazionale fu l'adozione (2000) di regolamenti per la prospezione e l'esplorazione dei noduli polimetallici, con particolari provvedimenti per proteggere l'ambiente marino da effetti dannosi. L'Autorit\u00e0 ha in seguito (2001-2002) firmato contratti della durata di 15 anni con sette enti pubblici e privati, dando il diritto esclusivo di esplorare specifiche zone del fondo marino. Ogni zona ha un'area di 75.000\u00a0km2.\nGli Stati Uniti non hanno ancora ratificato la Convenzione delle Nazioni Unite sul Diritto del Mare, e quindi rimangono al di fuori di questa convenzione, anche se compagnie statunitensi avevano giocato un ruolo chiave nei primi periodi dell'esplorazione.\nUna compagnia di nome \"Kennecott Copper\" fece una valutazione dei potenziali profitti di raccolta di noduli di manganese, e trov\u00f2 che non valevano il costo. A parte i problemi ambientali e la necessit\u00e0 di condividere i profitti, non c'era nessun modo a basso costo per raccogliere i noduli di manganese dal fondo marino.\n, principalmente per tre fattori: la difficolt\u00e0 e le spese per sviluppare e operare una tecnologia estrattiva che possa rimuovere in modo economico i noduli dalla profondit\u00e0 di 5-6 chilometri e portarli alla superficie; le tasse da pagare alla comunit\u00e0 internazionale per il permesso di estrazione; e la continua disponibilit\u00e0 a prezzi di mercato dei minerali ottenibili sulla terraferma. \u00c8 considerato improbabile che nei prossimi venti anni si arrivi ad un'estrazione commerciale dei noduli polimetallici."}
{"id": "2310803", "revid": "110157", "url": "https://it.wikipedia.org/wiki?curid=2310803", "title": "Sz\u00e1zhalombatta", "text": "Sz\u00e1zhalombatta (in serbo \"\u0421\u0430\u0437\u0445\u0430\u043b\u043e\u043c\u0431\u0430\u0442\u0430\") \u00e8 una citt\u00e0 di 18.226 abitanti situata nella provincia di Pest, nell'Ungheria settentrionale. Si pu\u00f2 trovare una piccola comunit\u00e0 di serbi, che un tempo erano la maggioranza nell'\u00f3falu (citt\u00e0 vecchia) ma ora sono ridotti ad una piccola minoranza, e che hanno anche una propria chiesa. Per favorire l'uso della lingua serba i cartelli stradali nell'\u00f3falu sono bilingui (ungherese-serbo)."}
{"id": "2310806", "revid": "547992", "url": "https://it.wikipedia.org/wiki?curid=2310806", "title": "Federico Macheda", "text": "Biografia.\nNato a Roma da padre reggino e madre brindisina, fino a 11 anni vive con la sua famiglia nel quartiere di Ponte di Nona. Nel 2007, all'et\u00e0 di 16 anni, fa notizia, e crea polemica per i limiti normativi imposti alle squadre italiane, il suo acquisto da parte del Manchester United.\nCaratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nPu\u00f2 giocare come centravanti, seconda punta o trequartista. A suo tempo considerato uno dei calciatori pi\u00f9 promettenti della sua et\u00e0, Macheda non ha tenuto fede alle iniziali aspettative. Possiede un'ottima tecnica individuale che unita al suo fisico ne fanno il prototipo dell'attaccante moderno: pu\u00f2 calciare con entrambi i piedi, preferendo il destro. L'eccellente controllo di palla gli consente di poter andare al tiro facilmente grazie agli spazi che riesce a creare tra s\u00e9 e il difensore appena arriva a contatto con la sfera.\nCarriera.\nClub.\nInizi.\nNel 2001 si sposta a Roma coi genitori per l'opportunit\u00e0 calcistica offertagli dalla Lazio. Cresce appunto nelle giovanili della Lazio, squadra per cui tifa.\nIl 16 settembre 2007, nonostante una promessa di contratto con la Lazio dal presidente Lotito, firma un triennale da \u20ac 65.000 a stagione col Manchester United, vista anche l'impossibilit\u00e0 delle societ\u00e0 italiane di far sottoscrivere contratti professionistici a giocatori sotto i sedici anni.\nManchester United.\nIl trasferimento di Macheda al Manchester United suscita le polemiche del presidente della Lazio Lotito e del dirigente sportivo Walter Sabatini, per lo sfruttamento della restrittiva legge italiana durante il tesseramento.\nProseguendo gli studi in Inghilterra, Macheda entra nella squadra degli Under-18, con la quale il 15 settembre segna al debutto contro il Barnsley. Nella sua prima stagione, finisce da cannoniere Under-18 con 12 gol, debuttando anche nella squadra Riserve allenata da Ole Gunnar Solskj\u00e6r. Nel 2008 vince anche la Manchester Senior Cup, disputando proprio la finale contro il Bolton Wanderers.\nIl 5 aprile 2009, a 17 anni, esordisce in Premier League in Manchester United-Aston Villa (3-2), sostituendo Nani, e nei minuti di recupero realizza il gol decisivo per la vittoria, guadagnandosi cos\u00ec la convocazione per i quarti di finale di Champions League contro il Porto. Nella partita successiva contro il Sunderland il tecnico Sir Alex Ferguson lo manda in campo al 75' e dopo neanche un minuto, trovandosi sulla traiettoria di un tiro di Michael Carrick, realizza il gol del definitivo 1-2 per il Manchester. Il 19 aprile a Wembley, nella sua prima partita da titolare, debutta in FA Cup contro l'Everton.\nNella stagione successiva viene aggregato alla prima squadra. Il 3 novembre 2009 esordisce nelle coppe europee giocando titolare nella partita di Champions League contro il CSKA Mosca (3-3). Nella stagione 2010-2011 non trova molto spazio, ma quando entra in campo il 13 novembre 2010 contro l'Aston Villa per rimontare il 2-0 dei padroni di casa, firma un gol decisivo all'80', che d\u00e0 il via alla rimonta dei \"Red Devils\", che trovano il pareggio nei minuti finali.\nVari prestiti.\nDurante il mercato invernale del 2011 si trasferisce in prestito alla Sampdoria, ufficializzando il passaggio l'8 gennaio 2011.. Esordisce con la maglia blucerchiata il 9 gennaio 2011 nella partita vinta per 2 a 1 contro la Roma, subentrando al posto di Nicola Pozzi al 77'. Realizza il suo unico gol con la maglia blucerchiata al minuto 32' della partita di Coppa Italia contro l'Udinese. La partita finisce 5-4 a favore della Sampdoria dopo i calci di rigore (con un errore della Sampdoria e due dell'Udinese). Complessivamente la stagione in blucerchiato si conclude negativamente sia per lui (un solo gol realizzato in poche presenze arrivate per lo pi\u00f9 partendo dalla panchina) che per la squadra, la quale non riuscir\u00e0 ad evitare la retrocessione. A fine stagione il giocatore rientra al Manchester United.\nMacheda ha giocato la prima parte della stagione a Manchester segnando il primo gol stagionale in Carling Cup contro il Crystal Palace. Il 2 gennaio del 2012 viene ufficializzata la sua cessione in prestito al QPR, debuttando lo stesso giorno nella sconfitta per 2-1 contro il Norwich.\nIl 24 gennaio 2013, dopo aver militato nel Manchester United nella prima parte della stagione, collezionando presenze solo in Champions League e nella League Cup, viene ceduto in prestito al club tedesco dello Stoccarda. Il 16 settembre 2013 viene ceduto in prestito al Doncaster Rovers, con cui disputa 15 partite segnando 3 reti. Il 31 gennaio 2014 viene ceduto in prestito al Birmingham City, tornando a giocare con continuit\u00e0 e trovando, finalmente, un ottimo feeling con la rete avversaria (saranno infatti ben 10 i gol realizzati nelle 18 partite disputate).\nCardiff City e prestiti.\nIl 27 maggio 2014, libero da vincoli contrattuali dopo la scadenza del contratto col Manchester United, ha sottoscritto con il Cardiff City un contratto triennale con opzione per il quarto. Il primo anno segna 6 gol ma nel secondo, complici continui problemi fisici, mette a referto solo 6 presenze e l'11 marzo 2016, passa in prestito, fino a fine stagione, al Nottingham Forest, militante a sua volta nella Championship. Il 30 agosto 2016 risolve consensualmente il suo contratto con il Cardiff.\nNovara.\nDopo essere rimasto svincolato, il 14 dicembre 2016 firma un contratto di un anno e mezzo con il Novara, societ\u00e0 di Serie B di cui veste la maglia per 51 volte, segnando 10 gol.\nPanathinaikos.\nSvincolatosi dal club piemontese, il 3 settembre 2018 firma per i greci del , dove durante la prima stagione mette a segno 11 gol in 28 partite.\nNazionale.\nDopo le esperienze nelle nazionali Under-16, Under-17 e Under-19, viene inserito da Pierluigi Casiraghi nella pre-lista dei 40 giocatori convocabili per l'Europeo U-21 2009, ma non risulta poi tra i 23 selezionati definitivi.\nIl 12 agosto 2009 esordisce in Nazionale Under-21 nella partita amichevole Russia-Italia (3-2) giocata a San Pietroburgo. Il 17 novembre 2010 realizza i suoi primi gol con l'Under-21, con una doppietta nell'amichevole contro la Turchia (2-1), a Fermo. L'8 febbraio veste la fascia di capitano nel secondo tempo nell'amichevole contro l'Inghilterra, dove realizza il rigore che d\u00e0 la vittoria all'Italia.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "2310808", "revid": "1543377", "url": "https://it.wikipedia.org/wiki?curid=2310808", "title": "Boomtown", "text": "Boomtown \u00e8 una serie televisiva statunitense di genere \"police procedural drama\" trasmessa su NBC dal 2002 al 2003.\nTrama.\nGli episodi si caratterizzano per un'indagine penale vissuta dai diversi punti di vista degli interpreti: detective, agenti di polizia, avvocati, personale paramedico, giornalisti, vittime, testimoni e criminali. "}
{"id": "2310809", "revid": "123695027", "url": "https://it.wikipedia.org/wiki?curid=2310809", "title": "Dunaharaszti", "text": "Dunaharaszti \u00e8 una citt\u00e0 di 18.889 abitanti situata nella provincia di Pest, nell'Ungheria settentrionale."}
{"id": "2310813", "revid": "254401", "url": "https://it.wikipedia.org/wiki?curid=2310813", "title": "Pane di Pellegrina", "text": ""}
{"id": "2310815", "revid": "354397", "url": "https://it.wikipedia.org/wiki?curid=2310815", "title": "Noduli polimetallici", "text": ""}
{"id": "2310820", "revid": "284225", "url": "https://it.wikipedia.org/wiki?curid=2310820", "title": "Cipollotti", "text": ""}
{"id": "2310822", "revid": "599013", "url": "https://it.wikipedia.org/wiki?curid=2310822", "title": "Osmar Donizete C\u00e2ndido", "text": "Caratteristiche tecniche.\nGiocava come attaccante. I suoi punti forti erano la rapidit\u00e0 e la capacit\u00e0 di finalizzare le azioni, abile nel svirgolare il pallone durante i suoi tentativi di andare a rete, colpendo il pallone al volo. Era soprannominato \"Pantera\" a causa del suo modo di festeggiare dopo una rete segnata.\nCarriera.\nClub.\nCresciuto nel Volta Redonda, guadagn\u00f2 una certa notoriet\u00e0 giocando nel Botafogo, dove ottenne anche la convocazione in Nazionale e vinse il Campeonato Brasileiro S\u00e9rie A, nel 1995. Insieme a T\u00falio Maravilha, form\u00f2 una prolifica coppia d'attacco che aiut\u00f2 la squadra a vincere il titolo nazionale. Nel 1997 Donizete fu messo sotto contratto dal Cruzeiro per giocare una sola partita, la finale della Coppa Intercontinentale in Giappone contro il . Con il Vasco da Gama vinse la Coppa Libertadores 1998. In Messico, milit\u00f2 nell'UAG Tecos, onde dove vinse il campionato nazionale nel 1994. Al termine della carriera gioc\u00f2 per il Maca\u00e9 Esporte, per cercare la promozione alla prima divisione del Campionato Carioca, obiettivo che per\u00f2 non venne raggiunto.\nNazionale.\nCon la Nazionale di calcio del Brasile venne convocato alla CONCACAF Gold Cup 1998. In tutto ha collezionato 9 presenze con la maglia del Brasile."}
{"id": "2310823", "revid": "253269", "url": "https://it.wikipedia.org/wiki?curid=2310823", "title": "Lola Glaudini", "text": "Biografia.\nFiglia del drammaturgo italoamericano Robert Glaudini, ha frequentato il Bard College di New York.\nHa recitato nella serie televisiva \"Criminal Minds\" nel ruolo di Elle Greenaway, ma nel corso della seconda stagione ha lasciato il telefilm. Ha recitato inoltre nella serie TV \"I Soprano\" nel ruolo dell'agente Deborah Ciccerone Waldrup, e in precedenza in \"NYPD Blue\" nelle vesti di Dolores Mayo, un'impiegata eroinomane e in altre serie televisive.\nNella prima stagione della serie \"Las Vegas\" interpreta A.J. Laveau all'interno dell'episodio 13.\nUltimo ruolo importante \u00e8 quello della giornalista Kat Damatto nella serie TV \"Persone sconosciute\".\nVive a New York ed \u00e8 sposata con il disegnatore di gioielli Stuart England."}
{"id": "2310825", "revid": "599013", "url": "https://it.wikipedia.org/wiki?curid=2310825", "title": "Henry Ward", "text": ""}
{"id": "2310836", "revid": "767487", "url": "https://it.wikipedia.org/wiki?curid=2310836", "title": "Lindsay Hairston", "text": ""}
{"id": "2310848", "revid": "1865216", "url": "https://it.wikipedia.org/wiki?curid=2310848", "title": "Episodi di Wonder Woman (terza stagione)", "text": "La terza ed ultima stagione del telefilm Wonder Woman \u00e8 andata in onda negli USA dal 22 settembre 1978 all'11 settembre 1979 sul canale CBS. In Italia \u00e8 andata in onda nel 1983."}
{"id": "2310856", "revid": "287204", "url": "https://it.wikipedia.org/wiki?curid=2310856", "title": "Meta Golding", "text": "Biografia.\n\u00c8 figlia di un addetto al pronto soccorso e di una reginetta di bellezza di Haiti ed \u00e8 cresciuta in vari paesi. Oltre che ad Haiti e negli USA, Golding ha vissuto anche in India, Francia ed Italia. Durante il suo soggiorno in Italia, ; terminata la carriera sportiva a causa di un infortunio, incominci\u00f2 a recitare in teatro. \nRitorn\u00f2 negli USA per frequentare la Cornell University e si \u00e8 laureata in Arti Teatrali e Relazioni Internazionali. Vive a Los Angeles, California, ma trascorre gran parte del suo tempo libero aiutando i bambini in un orfanotrofio a Tijuana, Messico. Golding parla fluentemente l'inglese, il francese e l'italiano.\nLa Golding ha partecipato ad alcuni episodi delle serie tv \"CSI - Scena del crimine\", \"Ally McBeal\", \"Cold Case - Delitti irrisolti\" e \"Criminal Minds\"."}
{"id": "2310859", "revid": "1749630", "url": "https://it.wikipedia.org/wiki?curid=2310859", "title": "Ipotesi delle quattro fonti", "text": "L'ipotesi delle quattro fonti \u00e8 una soluzione proposta per il problema sinottico secondo la quale esistono quattro fonti distinte del \"Vangelo secondo Matteo\" e del \"Vangelo secondo Luca\": il \"Vangelo secondo Marco\" e le ipotetiche fonti Q, M ed L. \u00c8 una modifica della teoria delle due fonti, l'ipotesi maggiormente accettata come soluzione del problema sinottico.\nL'ipotesi fu proposta nel 1924 da Burnett Hillman Streeter, che la deriv\u00f2 dall'ipotesi delle due fonti aggiungendovi le fonti M ed L. Secondo l'analisi di Streeter, il materiale presente nel \"Vangelo secondo Luca\" ma assente nel \"Vangelo secondo Marco\" deve provenire da almeno due fonti differenti, la fonte Q (una fonte dei detti di Ges\u00f9 la cui esistenza \u00e8 postulata dalla teoria delle due fonti) e la fonte 'L'; in modo simile egli afferm\u00f2 l'esistenza di una fonte peculiare per il \"Vangelo secondo Matteo\", che chiam\u00f2 'M', oltre a Q. Secondo Streeter, l'autore di \"Matteo\" non conosceva la fonte L e quello di \"Luca\" non conosceva la fonte M.\nLa fonte M ha un carattere giudaico, che ne suggerisce l'origine a Gerusalemme; la fonte L \u00e8 stata assegnata da Streeter a Cesarea marittima, e avrebbe ispirato \"Luca\" attraverso un proto-Luca intermedio; la fonte Q proverrebbe invece da Antiochia e sarebbe stata la traduzione antiochena di un documento originariamente scritto in aramaico, forse dall'apostolo Matteo per i cristiani galilei.\nSecondo questa ricostruzione, il \"Vangelo secondo Matteo\" \u00e8 il risultato delle tradizioni di Gerusalemme, Antiochia e Roma, mentre il \"Vangelo secondo Luca\" unirebbe tradizioni cesareensi, antiochene e romane: le fonti di queste due ultime tradizioni sarebbero state incluse per l'influenza delle relative Chiese."}
{"id": "2310875", "revid": "2066040", "url": "https://it.wikipedia.org/wiki?curid=2310875", "title": "Volta Redonda Futebol Clube", "text": "Il Volta Redonda Futebol Clube, noto anche semplicemente come Volta Redonda, \u00e8 una societ\u00e0 calcistica brasiliana con sede nella citt\u00e0 di Volta Redonda, nello stato di Rio de Janeiro.\nStoria.\nLa fondazione.\nNel 1975, l'unica squadra professionistica nella citt\u00e0 di Volta Redonda era il Clube de Regatas do Flamengo di Volta Redonda (da non confondere con il Clube de Regatas do Flamengo della citt\u00e0 di Rio de Janeiro), comunemente noto come Flamenguinho. Nello stesso anno, gli stati di Rio de Janeiro e Guanabara si fusero. A causa della fusione dei due stati, anche la Federa\u00e7\u00e3o Carioca de Futebol e la Federa\u00e7\u00e3o Fluminense de Desportos si fusero.\nDurante un incontro tra il presidente della Companhia Sider\u00fargica Nacional (CSN), il sindaco della citt\u00e0 di Volta Redonda, Nelson Gon\u00e7alves, il dottor Guanayr e Admiral Heleno Nunes (presidente della CBD, Confedera\u00e7\u00e3o Brasileira de Desportos), il dottor Guanayr sostenne l'idea che il Flamenguinho dovesse rappresentare la citt\u00e0 nel Campionato Carioca, ma Admiral Heleno Nunes decise che la nuova squadra si sarebbe chiamata Volta Redonda Futebol Clube e i colori sarebbero stati quelli del comune di Volta Redonda: il nero, il giallo e il bianco.\nIl 9 febbraio 1976, il Volta Redonda Futebol Clube venne fondato presso la sala riunioni della Federa\u00e7\u00e3o Carioca de Futebol, con la presenza del consiglio di amministrazione del Clube de Regatas Flamengo di Volta Redonda, dell'Associa\u00e7\u00e3o Atl\u00e9tica Comercial e i rappresentanti del municipio della citt\u00e0 di Volta Redonda.\nCampionato Carioca 2005.\nIl Volta Redonda, neopromossa alla prima divisione del Campionato Carioca, sorprese gli appassionati di calcio e della stampa, e vinse la tradizionale e prestigiosa Ta\u00e7a Guanabara (il primo turno del Campionato Carioca), dopo aver sconfitto squadre forti come il Vasco da Gama. Questo titolo garant\u00ec la qualificazione della squadra a giocare la finale del Campionato Carioca. Il Fluminense vinse la Ta\u00e7a Rio (il secondo turno del Campionato Carioca). La finale del Campionato Carioca fu giocata tra il Volta Redonda e il Fluminense in due partite, entrambe allo stadio Maracan\u00e3. Nella prima partita, il Volta Redonda vinse contro il Fluminense per 4-3, e quindi necessitava solo di un pareggio per vincere il campionato. Tuttavia, la seconda partita si concluse con il risultato di 3-1 per il Fluminense. Il Volta Redonda concluse la competizione come finalista del Campionato Carioca.\nCoppa del Brasile 2006.\nNel 2006, il Volta Redonda raggiunse i quarti di finale della Coppa del Brasile. Al primo turno, il club vinse contro l'Am\u00e9rica-MG. Ai sedicesimi di finale, il Volta Redonda sconfisse un club di prima divisione, ovvero l'Atl\u00e9tico Paranaense. Agli ottavi di finale, il 15 de Novembro di Campo Bom fu sconfitto dal Volta Redonda. Il 4 maggio, all'Est\u00e1dio S\u00e3o Janu\u00e1rio, il Volta Redonda venne sconfitto dal Vasco da Gama 2-1 e fu eliminato dalla competizione. All'andata, giocata il 27 aprile, il Volta Redonda e il Vasco pareggiarono 0-0.\nOrganico.\nCalciatori in rosa.\n\"Aggiornato al 29 maggio 2018\""}
{"id": "2310882", "revid": "300067", "url": "https://it.wikipedia.org/wiki?curid=2310882", "title": "Monte Towe", "text": "Monte Towe \u00e8 considerato uno dei giocatori pi\u00f9 bassi di sempre ad aver giocato in NBA, alto solo ."}
{"id": "2310884", "revid": "767487", "url": "https://it.wikipedia.org/wiki?curid=2310884", "title": "Socioterapia", "text": "La Socioterapia \u00e8 una scienza sociale, una forma di lavoro sociale e di sociologia che riguarda lo studio di gruppi di persone, degli individui che li costituiscono e del loro comportamento, e che utilizza le informazioni apprese durante la gestione del caso e della terapia, al fine di contribuire ad un arricchimento o miglioramento in senso olistico delle condizioni sociali e di vita.\nIl professionista del campo, che viene chiamato socioterapeuta o \"life enrichment therapist\", o anche sociologo clinico, spesso svolge contemporaneamente un'altra professione: medico, psichiatra, psicologo, infermiere, professionista del sociale, sociologo, criminologo, animatore sociale ed altri.\nLa socioterapia di solito si rivolge a gruppi di bambini, giovani e anziani, inseriti in specifici contesti (es. strutture terapeutiche o comunit\u00e0 di vita) o talvolta favorendone l'inserimento, i quali vengono direttamente coinvolti nella gestione del caso e nel programma di cura.\nIl termine socioterapia, nato in ambito sociologico, si \u00e8 poi sviluppato, nel corso del XX secolo, in diversi ambiti disciplinari.\nLa nascita dalla sociologia clinica.\nLa sociologia clinica (da \"clinex\" ovvero \"stare chini\", \"stare a fianco al paziente\") \u00e8 un indirizzo della sociologia nato negli Stati Uniti negli anni venti, che si propone di intervenire sul singolo e/o su gruppi, ovvero comunit\u00e0, organizzazioni o istituzioni, al fine di apportare un cambiamento alla situazione di disagio iniziale. Una delle strategie utilizzate a tal fine riguarda la ri-definizione della realt\u00e0 cos\u00ec come \u00e8 percepita dal paziente.\nI suoi fondamenti teorici e i paradigmi di riferimento appartengono infatti a pieno titolo alla formazione sociologica, ad esempio nel caso dell'interazionismo simbolico e delle teorie del conflitto, e pertanto possono essere applicati vari ambiti, ad esempio nella mediazione sociale per la risoluzione di conflitti familiari, condominiali, tra un individuo ed un'organizzazione e tra organizzazioni.\nLa \"socioterapia\" \u00e8 una specializzazione della sociologia clinica. Le sue origini risalgono agli anni venti, con lo sviluppo del metodo delle \"storie di vita\" ad opera degli studiosi della Scuola di Chicago, William Thomas e Florian Znaniecki. L'applicazione di tale metodo come strumento di ricerca sociologica pu\u00f2 essere considerato come l'inizio della socioterapia.\nDal secondo dopo guerra, solo alcuni sociologi professionisti si sono presentati come socioterapeuti, a seguito di ricerche-intervento volte ad analizzare i problemi sociali critici, in funzione di una consulenza per singoli e gruppi. La Sociological Practice Association (SPA), precedentemente Clinical Sociology Association (1978-1986), attualmente \u00e8 la pi\u00f9 grande organizzazione di sociologi clinici ed applicati.\nIn Italia.\nLa sociologia clinica.\nIn Italia, l'uso clinico della sociologia ha fin da subito rappresentato una corrente minore all'interno degli studi accademici, questi ultimi, maggiormente interessati ad una sociologia analitica dedita allo studio e alla comprensione dell'oggetto di ricerca, ma lontana dalla possibilit\u00e0 di intervento terapeutico su singoli, gruppi, comunit\u00e0, organizzazioni. In tal senso la sociologia clinica accompagna all'analisi e alla comprensione dello stato di sofferenza di determinati soggetti sociali, un intervento funzionale al superamento della stessa situazione problematica.\nUna caratteristica peculiare della sociologia in generale (clinica e non) \u00e8 quella di dedicare una particolare attenzione a situazioni storiche vissute come problematiche. Quella clinica canalizza la propria attenzione su situazioni localizzabili (una realt\u00e0 locale, una famiglia, un'azienda, un contesto sociale specifico, un individuo), e sulle quali possa progettare un intervento specifico finalizzato a promuovere la rimozione del disagio. Essa tende a partire dalla dimensione esistenziale del disagio, individuandone quindi l'origine particolare (economica, biologica, geografica, politica, religiosa, etc.) pu\u00f2 impostare uno studio delle possibilit\u00e0 di neutralizzazione di questo.\nLa socioterapia di Benvenuti.\nLa socioterapia, nata agli inizi degli anni novanta nell'ambito delle \"tossicodipendenze\", si sviluppa in seguito abbracciando pi\u00f9 aree d'intervento, quali: adolescenza, relazionalit\u00e0 familiare, disturbi del comportamento alimentare, rapporti intergenerazionali e intragenerazionali, scuola ed altre agenzie di socializzazione, mediazione. Iniziando quindi a delineare la categoria delle sindromi mediali, ovvero di disagi indotti dall'evolversi delle comunicazioni sulle relazionalit\u00e0 delle persone e sulla loro attivit\u00e0 di costruzione delle identit\u00e0.\nSecondo l'approccio di Leonardo Benvenuti, tale disciplina \u00e8 a forte stampo metodologico, e a livello macrosociale individua un paradigma teorico di interpretazione della societ\u00e0 in cui viviamo e dei suoi mutamenti, e a livello microsociale decodifica il comportamento dei singoli accompagnandoli nell'acquisizione di competenze utili alla elaborazione di soluzioni raggiunte attraverso una serie di strumenti sia teorici che applicativi, utili al benessere della persona.\nIl riferimento \u00e8 qui all'origine sociale di molte forme di disagio che, in quanto tali, sembrano richiedere, come gi\u00e0 anticipato, un aumento delle competenze dei singoli: da tale premessa discende, a partire da alcuni concetti di N. Luhmann, una definizione di \"disagio\", come alterazione che si verifica all'interno di una persona, considerata come un sistema complesso di comunicazione, riguardante la capacit\u00e0 di comprensione delle informazioni, interpretate come novit\u00e0 comunicative (sorpresa), a origine sia interna che esterna, rispetto alle quali avviene una \"malformazione del senso\", come capacit\u00e0, a origine sia organica che culturale (mentale), di riduzione e mantenimento della complessit\u00e0.\nLa socioterapia, a livello storico (filogenetico) e a livello individuale (ontogenetico), riprendendo le tesi di McLuhan, individua 4 principali paradigmi comunicativi, legati all'evolversi della comunicazione umana: \"pre-orale, orale-amanuense\", \"tipografica\" (dal XV secolo) e \"neo-mediale\" (la transizione verso quest'ultima fase \u00e8 tuttora in corso).\nAlcune delle difficolt\u00e0 individuate, legate alla transizione da un medium dominante ad uno successivo, sorgono proprio nelle persone che vivono a cavallo di tale transizione: non \u00e8 facile far parte di due mondi, uno che si avvia al tramonto ed uno che sta emergendo, ed \u00e8 proprio tale situazione che permette di comprendere la problematicit\u00e0 di concetti quali la \"complessit\u00e0\", la \"decodifica di s\u00e9 e degli altri\", del ruolo proprio e di quello altrui nella societ\u00e0.\nNegli Stati Uniti.\nDefinizione professionale.\nNella sua infanzia, come scienza sociale e come professione, la socioterapia non viene chiaramente definita: assume quindi varie forme, secondo le differenti definizioni date da singoli terapeuti, aziende e istituzioni che impiegano socioterapeuti e \"life enrichment therapist\". La Societ\u00e0 per il Progresso della Socioterapia (The Society for the Furtherance of Sociotherapy) definisce la socioterapia come \"la gestione sistematica dell'ambiente di vita di un gruppo di assistiti, al fine di raggiungere gli obiettivi terapeutici per il gruppo stesso - concepita, inoltre, nell'ottica di raggiungere gli esiti terapeutici per i singoli - con un'unit\u00e0 funzionale, solitamente all'interno di un ambiente clinico\". Questa definizione \u00e8 la pi\u00f9 accettata sia nelle comunit\u00e0 di vita che nelle case di cura.\nL'Associazione di Socioterapia negli Stati Uniti traccia le linee di una socioterapia che evidenzia l'importanza della consapevolezza, della relazione e dell'integrazione di vita e ambiente. Il suo interesse si focalizza sulle dinamiche delle relazioni interpersonali, tramite l'utilizzo di un metodo atto a facilitare lo sviluppo di vite pi\u00f9 sane, piuttosto che a diagnosticare psicopatologie intrapsichiche (vedi: psicologia e psicoterapia). La Society for the Furtherance of Sociotherapy afferma: \"la socioterapia opera facendo riferimento ad una visione olistica dell'uomo. Questo vuol dire che l'essere umano viene visto come un'unit\u00e0 somatica, psichica, sociale e spirituale, unica nel proprio sviluppo\".\nLa socioterapia, inoltre, \u00e8 stata impiegata nella terapia e nell'educazione degli adolescenti a Kanner Academy and Community Schools in Sarasota, Florida, USA. In tali contesti il lavoro di socioterapia consiste nella pratica di promozione di una vita e di una crescita sana facilitando le comunit\u00e0 terapeutiche, le relazioni personali e una cultura positiva tra pari. \u00c8 meglio conosciuta come \"terapia relazionale\".\nLa pratica della socioterapia.\nIl fondamento di ogni relazione socioterapeutica include la pratica: del dialogo, del metodo fenomenologico, delle teorie del campo, della libert\u00e0 sperimentale e della gestione del controtransfert.\nL'utilizzo di una rete di sostegno (Support Companionship) \u00e8 un metodo testato nel tempo per aiutare le persone che, per una ragione o un'altra, hanno delle difficolt\u00e0. La rete sostiene a 360\u00b0 adulti, adolescenti, famiglie, anziani, bambini, e gli erogatori del servizio, quando il supporto \u00e8 necessario! Il principio dei servizi della rete \u00e8 la relazione, e la socioterapia \u00e8 la metodologia del contatto.\nI socioterapeuti sono costantemente impegnati nel creare e ridefinire teorie sulle dinamiche di gruppo e di socializzazione. Ad esempio, un socioterapeuta in una casa di cura pu\u00f2 sperimentare diversi metodi: uno potrebbe essere quello di avvicinare un utente introverso alle varie attivit\u00e0 per ridurre i rischi di un isolamento sociale, che potrebbe facilitare il progredire della demenza nello stesso. In quest'esempio il socioterapeuta potrebbe usare attivit\u00e0 come giochi ed esercizi per monitorare la salute mentale della persona e utilizzare l'interazione con gli altri utenti come strumento di prova della salute mentale.\nIl metodo fenomenologico.\nL'obiettivo dell'esplorazione fenomenologica \u00e8 la consapevolezza. Nella socioterapia consapevolezza e integrazione sono centrali per una vita sana. Gran parte della pratica \u00e8 incentrata sulle modalit\u00e0 di sostegno e di miglioramento del senso di consapevolezza dei nostri campi di esperienza. Questa pratica si accompagna a quelle riguardanti la relazione, la sperimentazione e l'esplorazione fenomenologica.\nIl metodo fenomenologico comprende tre fasi: (1) la regola dell'epoch\u00e9; (2) la regola della descrizione; (3) la regola dell'orizzontalizzazione.\nApplicando la regola dell'epoch\u00e9 noi lasciamo da parte i nostri pregiudizi e bias personali in modo da sospendere aspettative e supposizioni. Applicando la seconda regola ci si dedica alla descrizione invece che alla spiegazione. Applicando la terza, si tratta ogni punto della descrizione con uno stesso valore o significato.\nQuando si instaura una relazione socioterapeutica la regola dell'epoch\u00e9 (1) fa s\u00ec che si lasci da parte qualsiasi teoria iniziale, e che si concentri l'attenzione su ci\u00f2 che \u00e8 presente nell'incontro tra terapeuta e assistito. Il ruolo della descrizione (2) implica osservazioni immediate e specifiche, astenendosi da interpretazioni o spiegazioni, specialmente quelle create dall'applicazione di qualche teoria clinica sovrapposta al di sopra delle circostanze dell'esperienza. L'orizzontalizzazione (3) elimina qualsiasi assegnazione gerarchica di importanza, cosicch\u00e9 i dati dell'esperienza diventino prioritari e categorizzati cos\u00ec come sono stati ricevuti.\nCome concepita da Husserl, la fenomenologia \u00e8 un metodo di indagine filosofica che rifiuta l'errore del razionalismo che ha dominato il pensiero occidentale fin da Platone, a favore di un metodo di attenzione riflessiva che schiude le esperienze di vita del singolo.\nIn Germania.\nIn Germania il sistema sanitario pubblico tedesco ha dato una definizione del tutto particolare al termine, al fine di sussidiare la pratica ai socioterapeuti professionisti. La socioterapia, in tal caso \"indica le componenti non-mediche, sociali e di-lavoro del processo di cura\".\nPsichiatria comunitaria e Antipsichiatria.\nNel Regno Unito.\nLa socioterapia muove i primi passi in ambito psichiatrico agli inizi degli anni '40, in Inghilterra, ad opera dello psichiatra Maxwell Jones. Fino ad allora, infatti, la cura terapeutica era affidata ad istituzioni caratterizzate da una forte componente custodialistica e da tempi di permanenza talmente prolungati da provocare una sorta di identificazione del paziente con il sistema, ostacolando in tal senso qualsiasi possibilit\u00e0 di recupero. La comunit\u00e0 terapeutica, nel 1940, segn\u00f2 una rottura nel contesto psichiatrico: una relazione di uguaglianza tra i membri dell'istituzione ospedaliera, ovvero tra medici, infermieri, terapeuti e pazienti, affidando a questi ultimi un ruolo attivo nel trattamento, in modo da favorire un rapporto dinamico tra individuo e individuo e tra individuo e comunit\u00e0. Terapie occupazionali (basate su attivit\u00e0 lavorative controllate), ludoteca (strutturata al fine di una possibilit\u00e0 di crescita del singolo e del gruppo attraverso il gioco), laboratori (stimolo per l'espressione artistica dei pazienti) entrano ufficialmente a far parte del progetto di cura.\nSocioterapia antroposofica.\nIn Italia.\nAll'inizio degli anni '20 il filosofo e pedagogista austriaco Rudolf Steiner introduce i concetti di pedagogia curativa (o pedagogia Waldorf) e di socioterapia antroposofica.\nDue interventi di sostegno afferenti a due diverse fasi della vita dell'individuo: la pedagogia curativa si rivolge a bambini con difficolt\u00e0 o bisogni an\u00ecmici, la socioterapia antroposofica a persone che hanno superato l'et\u00e0 evolutiva. La pedagogia curativa utilizzata gi\u00e0 nelle prime Scuole steineriane si occup\u00f2 di problemi concernenti bambini con difficolt\u00e0 di apprendimento, anche attraverso l'istituzione di classi speciali. Nei primi anni si svilupparono in tempi brevi molte Istituzioni specialmente in Germania, Svizzera, Inghilterra, Islanda, Finlandia e Olanda.\nAmbiti principali della pedagogia curativa e della socioterapia sono lo sviluppo fisico, dell'anima e dello spirito, con particolare riguardo a persone con handicap (bambini, giovani e adulti) al fine di permetterne una vita autonoma e integrata nella comunit\u00e0 sociale.\nLa socioterapia antroposofica (riferita all'et\u00e0 adulta) segue, in un'ottica di continuit\u00e0, la pedagogia curativa (rivolta ai bambini), sviluppandosi su tre pilastri: vita sociale (sperimentazione del senso di appartenenza e di reciprocit\u00e0), lavoro (e conseguente senso di utilit\u00e0 personale nei confronti della collettivit\u00e0) e nutrimento dell'anima (svolgimento di attivit\u00e0 artistiche, culturali ed espressive).\nAll'inizio degli anni cinquanta sorsero i primi centri per persone handicappate adulte. In molti paesi nacquero molte associazioni e centri di formazione. Attualmente pedagogia curativa e socioterapia sono diffuse in circa 50 paesi, per un totale di quasi 750 tra istituzioni ed organizzazioni."}
{"id": "2310886", "revid": "3831", "url": "https://it.wikipedia.org/wiki?curid=2310886", "title": "Donizete", "text": ""}
{"id": "2310889", "revid": "767487", "url": "https://it.wikipedia.org/wiki?curid=2310889", "title": "Saylorville", "text": "Saylorville \u00e8 un census-designated place degli Stati Uniti d'America, nella contea di Polk dello stato del Iowa. \u00c8 un sobborgo della capitale Des Moines."}
{"id": "2310892", "revid": "697352", "url": "https://it.wikipedia.org/wiki?curid=2310892", "title": "Rita Pavone", "text": "Nota come \"la Zanzara di Torino\", fu soprannominata anche \"Pel di carota\" per via del colore rosso della sua capigliatura. Dotata di una voce da soprano, ha pubblicato i suoi dischi in tutto il mondo, incidendo in sette lingue diverse, ed \u00e8 una delle otto cantanti pop italiane a essere entrate in classifica nel Regno Unito. In totale, ha venduto circa 50 milioni di dischi in tutto il mondo.\nBiografia.\nGli esordi.\nRita nasce e vive i suoi primi anni in via Malta 43, nel quartiere Borgo San Paolo di Torino. La famiglia di origine era composta dal padre Giovanni Pavone, un operaio della Fiat Mirafiori di origini siciliane (1912\u20131990), la madre Maria, casalinga di origini ferraresi, e i fratelli Piero, Carlo e Cicco. Rita Pavone passava i suoi giorni di villeggiatura nella frazione Grandi Tanze di Mattie (Torino), dove ha fatto costruire una casa per sua madre.\nRita, terza dei quattro figli della coppia, si iscrive alla prima liceo dell'istituto statale Santorre di Santarosa ma, nell'inverno 1959-60, la famiglia si trasferisce in un altro quartiere, presso le case operaie della Fiat di via Chiala 19, alle \"Basse\" di Mirafiori Sud.\nNello stesso periodo, appoggiata e incoraggiata dal padre Giovanni, esordisce al Teatro Alfieri di Torino in uno spettacolo per ragazzini dal titolo \"Telefoniade\", e realizzato dall'allora societ\u00e0 telefonica Stipel. \u00c8 quella la prima volta che Rita si esibisce davanti a un pubblico, e lo fa in due uscite: nel primo tempo, truccata da ragazza di colore e con addosso un frac di raso nero nella interpretazione di \"Swanee\", brano reso famoso dal cantante statunitense Al Jolson; poi, nel secondo tempo, nei panni di un'inglesina in visita a Roma cantando il brano di Renato Rascel, \"Arrivederci Roma\". Tra la fine del 1959 e l'inizio del 1961 si fa notare esibendosi prima in feste studentesche, poi in alcuni locali torinesi, come l'Apollo Danze, La Serenella, La Perla, l'Hollywood Dance o il Principe, guadagnandosi il soprannome di \"Paul Anka in gonnella\" grazie alla scelta di un repertorio che prediligeva proprio i brani del famoso cantante canadese.\nRita deve aiutare economicamente la famiglia con lavori saltuari presso una camiceria e, allo scopo di ottenere un diploma, si iscrive a dei corsi festivi dell'Istituto Tecnico Commerciale; gli orari di lavoro per\u00f2, non le consentono di proseguire gli studi.\nNel 1962 partecipa alla prima edizione del Festival degli sconosciuti di Ariccia, che vince interpretando \"Moliendo Caf\u00e9\" e altri brani del repertorio di Mina. Il \"patron\" della manifestazione del Festival \u00e8 il cantante Teddy Reno, che diviene il suo pigmalione e che sposer\u00e0 sei anni dopo in Svizzera, tra le polemiche a causa della notevole differenza d'et\u00e0 tra i due e per il fatto che all'epoca Teddy Reno era gi\u00e0 sposato civilmente con Vania Protti, dalla quale aveva anche avuto un figlio. Con Teddy, Rita ha avuto due figli: Alessandro (1969) e Giorgio (1974). Risiedono in Svizzera a partire dal 1968.\nLa vittoria di Ariccia nel 1962 le procura un provino con l'RCA Italiana e le fa ottenere immediatamente un contratto discografico, che la consacra al grande pubblico negli anni a seguire.\nIl successo.\nDal 1963 Rita raggiunge una vasta popolarit\u00e0: gi\u00e0 nei primi mesi dell'anno le vendite dei suoi dischi superano il milione di copie vendute. Escono alcuni singoli di enorme successo: \"La partita di pallone\", che il 16 febbraio 1963 arriva al primo posto in hit-parade per due settimane, e \"Sul cucuzzolo\" (scritte da Edoardo Vianello); \"Alla mia et\u00e0\"; \"Come te non c'\u00e8 nessuno\", che dal successivo 2 marzo resta in vetta per 9 settimane; \"Il ballo del mattone\", che l'8 giugno 1963 arriva prima restandoci per tre settimane; \"Cuore\", versione italiana della \"hit\" statunitense scritta da Barry Mann e Cynthia Weil e interpretata da Wayne Newton: \"Heart (I Hear Your Beating)\", che il 6 luglio 1963 arriva prima per 9 settimane; \"Non \u00e8 facile avere 18 anni\", che arriva prima il 25 gennaio 1964 per due settimane; \"Datemi un martello\" (adattamento italiano di Sergio Bardotti di \"If I Had a Hammer\").\nNel 1964 interpreta lo sceneggiato televisivo \"Il giornalino di Gian Burrasca\", tratto dal romanzo per ragazzi di Vamba e diretto da Lina Wertm\u00fcller, con musiche di Nino Rota orchestrate da Luis Bacalov. Sigla di questo programma \u00e8 il brano \"Viva la pappa col pomodoro\", la cui registrazione si avvale dello zither di Anton Karas. Questa canzone viene incisa dalla Pavone in molte lingue: \"The Man Who Makes The Music\" nel Regno Unito, \"Ich frage meinen Papa\" in Germania e \"Qu\u00e9 ricas son la papas\" in Spagna e nei paesi di lingua spagnola.\nSempre nello stesso anno, la sua popolarit\u00e0 merit\u00f2 le attenzioni di Umberto Eco nel suo saggio intitolato \"Apocalittici e integrati\". Nel 1965 vince il Cantagiro con \"Lui\". \nSeguono numerose altre hit a 45 giri: \"Solo tu\", \"Stasera con te\", sigla del programma televisivo \"Stasera Rita\" per la regia di Antonello Falqui, \"Plip\", che il 25 dicembre 1965 arriva prima per tre settimane, \"Qui ritorner\u00e0\", che il 18 giugno 1966 arriva in prima posizione, \"Il gegheg\u00e9\", altra sigla delle cinque puntate che la videro protagonista a \"Studio Uno\" del 1966, \"Fortissimo\", \"La zanzara\", \"Gira gira\", \"Questo nostro amore\".\nIn questi anni, \u00e8 protagonista anche di alcuni film musicarelli di buon successo commerciale: \"Rita, la figlia americana\" (1965) con Tot\u00f2 e la regia di Piero Vivarelli; \"Rita la zanzara\" (1966) con Giancarlo Giannini e la regia di Lina Wertm\u00fcller; \"Non stuzzicate la zanzara\" (1967), con Giancarlo Giannini e Giulietta Masina, sempre per la regia di Lina Wertm\u00fcller. Nel 1967, Rita Pavone vince il \"Cantagiro\" con \"Questo nostro amore\", scritto da Luis Bacalov e Lina Wertm\u00fcller e tema del film \"Non stuzzicate la Zanzara\". Nel 1967 escono \"Little Rita nel West\" (con 33 giri omonimo per la RCA), film con Terence Hill e la regia di Ferdinando Baldi, e \"La feldmarescialla\", sempre con Terence Hill e la regia di Steno.\nI successi all'estero.\nGrande \u00e8 stata la popolarit\u00e0 di Rita Pavone a livello internazionale. Molte sono le etichette per le quali Rita incide: Decca nel Regno Unito; Teldec e Polydor in Germania; Barclay, RCA e Phonogram in Francia e infine, RCA Victor per gli Stati Uniti, Giappone e tutto il Sud America. Negli Stati Uniti \u00e8 stata cinque volte ospite della trasmissione \"Ed Sullivan Show\". In una puntata Rita Pavone vi appare sul cartellone quale terzo nome dopo Duke Ellington ed Ella Fitzgerald. Seguono altri spettacoli televisivi come \"Hullabaloo\" e \"Shindig!\", che la vedono agire sul palco insieme con nomi dello spettacolo quali The Beach Boys, Marianne Faithfull, Orson Welles, The Animals e The Supremes.\nLa RCA Victor Americana pubblica tre album di Rita Pavone: \"The International Teen-Age Sensation\", il cui singolo, \"Remember Me\" resta per 10 settimane nelle classifiche Hot 100 di \"Cashbox\" e di \"Billboard\", arrivando alla 26\u00aa posizione della classifica; segue il 33 giri \"Small Wonder\", entrambi incisi negli Studi della RCA Victor a New York, e infine \"Rita Pavone\", registrato a Nashville, il cui produttore \u00e8 il chitarrista Chet Atkins. In quell'occasione Rita Pavone si avvale di musicisti come Floyd Cramer, Al Hirt e il coro di Anita Kerr.\nIl 20 marzo 1965 Rita Pavone si esibisce per la prima volta in concerto a New York nella Carnegie Hall, presentata da Ed Sullivan. Nel Regno Unito, nel 1966 il singolo \"Heart\", nell'originale lingua inglese arriva al 12\u00ba posto nelle classifiche britanniche.\nInoltre, sempre nel 1967, negli studi televisivi londinesi della BBC, viene realizzato uno special sulla Pavone dal titolo \"Segni personali: lentiggini\", con ospite il gruppo degli Herman's Hermits. Per l'occasione, Rita Pavone \u00e8 accompagnata dal gruppo dei Collettoni. Notevole \u00e8 la discografia di 45 giri e album che vedono presente Rita Pavone nel mercato in lingua tedesca e, spesso, tra le prime dieci canzoni pi\u00f9 vendute. \u00c8 del 1964 il suo primo 45 giri di successo in lingua tedesca: \"Wenn ich ein Junge w\u00e4r\"', che porta Rita Pavone in vetta alle classifiche tedesche con mezzo milione di copie vendute.\nAltro primo posto per Rita Pavone verr\u00e0 nel 1969 con \"Arrivederci Hans\" ( copie vendute solo in Germania). In Francia, dopo un approccio datato 1963 con \"Coeur\", 45 giri EP prodotto dalla Barclay, e con il brano \"Clementine Cherie\" che sar\u00e0 il tema principale del film francese omonimo, Rita Pavone sale sul podio delle classifiche francesi nel 1972 piazzandosi al 2\u00ba posto dei dischi pi\u00f9 venduti con \"Bonjour la France\" (\"La suggestione\"), brano scritto per lei da Claudio Baglioni che le fa vendere copie solo in Francia e le apre, per un mese intero, le porte del teatro Olympia di Parigi.\nIl matrimonio con Teddy Reno ed il passaggio alla Ricordi.\nIl 15 marzo 1968 il discusso matrimonio con Teddy Reno sembra avere un effetto destabilizzante per la sua carriera: agli occhi del pubblico entrava ora in contrasto la sua figura con la sua scelta di unirsi in matrimonio a un uomo molto pi\u00f9 anziano di lei (diciannove anni) e, soprattutto, gi\u00e0 sposato e con un figlio. Ad acuire quest'improvvisa inimicizia tra la Pavone e il suo pubblico fu anche il morboso interesse della stampa scandalistica, che si accan\u00ec su alcune vicissitudini familiari legate alla separazione fra i genitori della cantante. Rita Pavone firm\u00f2 tuttavia intanto un contratto con la \"Ricordi\", fondando l'etichetta \"Ritaland\", attraverso la quale incise alcune canzoni per bambini che, per\u00f2, passarono quasi del tutto inosservate.\nIn seguito incise, invece, altri tre singoli per un pubblico pi\u00f9 adulto; \"Pippo non lo sa\", famoso brano di Gorni Kramer, che \u00e8 la sigla per un programma pomeridiano per ragazzi e altri due dischi, \"Il mondo nelle mani\" e \"Nella mia stanza\", che non riuscirono comunque a riportarla nelle zone alte della \"hit-parade\" italiana, anche se nello stesso periodo ottenne invece una grossa popolarit\u00e0 in Sud America. Nel 1969 partecip\u00f2 per la prima volta al Festival di Sanremo con la canzone \"Zucchero\", ma si classifica solamente al 13\u00ba posto. Nel complesso, l'intero periodo trascorso alla Ricordi si rivel\u00f2 del tutto fallimentare: non vendeva il singolo estivo \"Per tutta la vita\" (un vecchio successo anni cinquanta), uscito quasi in contemporanea con la nascita del suo primogenito Alessandro, e neppure \"Dimmi ciao bambino\", traduzione di un brano tedesco che la Pavone port\u00f2 alla \"Canzonissima\" di quell'anno, venendo prontamente eliminata.\nIn seguito anche alle diverse denunce presentate dalla cantante e da Teddy Reno nei confronti della Rai (non gradirono l'imitazione di Alighiero Noschese a \"Doppia coppia\"), diminuirono drasticamente anche le apparizioni della Pavone sul piccolo schermo. L'anno successivo, la Ricordi avrebbe voluto imporle una nuova partecipazione a Sanremo, ma lei si rifiut\u00f2, tornando alla casa discografica che l'aveva lanciata diversi anni prima: la RCA. In quel momento le quotazioni della cantante erano al minimo, motivo per cui, rispetto al precedente, il nuovo contratto con la sua \u00abstorica\u00bb etichetta non era, per la Pavone, altrettanto vantaggioso dal punto di vista economico. Inoltre, la RCA la mand\u00f2 ugualmente a Sanremo col brano (da lei mai apprezzato) \"Ahi ahi ragazzo!\", che ottenne comunque un certo successo discografico in Spagna e in altri paesi di lingua iberica.\nGli anni settanta.\nDopo alcuni mesi di silenzio, in cui i discografici cercarono nuove strategie per un suo rilancio, la cantante sembr\u00f2 riprendere finalmente quota partecipando a \"Canzonissima\", dove present\u00f2 con successo due \"cover\": \"Stai con me\" (\"Stand by me\") e \"Finalmente libera\" (\"Free again\"), quest'ultima tratta dal repertorio di Barbra Streisand.\nNel 1971 intraprende la strada della canzone d'autore incidendo \"Se casomai...\" (presentata al Disco per l'estate) e \"La suggestione\", firmate da un giovanissimo e semisconosciuto Claudio Baglioni. Torna in TV con lo \"special\" \"Ciao Rita\", dove la Pavone, oltre che cantante, \u00e8 anche ballerina, imitatrice e presentatrice. Lo \"show\" ottiene un ottimo successo di ascolto. Partecipa nuovamente a \"Canzonissima\", dove la spunta su Ombretta Colli, Milva e Dalida, riproponendo con successo \"La suggestione\", unitamente alla storica \"hit\" \"Cuore\" (in una nuova versione): in semi-finale presenta \"Lasciati andare a sognare\", viene per\u00f2 sconfitta da Iva Zanicchi e Rosanna Fratello.\nNel 1972 torna a Sanremo con la raffinata \"Amici mai\", ma anche qui non riesce ad accedere alla finale. Solo pochi giorni dopo, per\u00f2, grazie alla partecipazione allo \"show\" televisivo di Guy Lux con \"Bonjour la France\" (versione francese de \"La suggestione\"), la Pavone ottiene un grosso e inaspettato successo discografico proprio in Francia, dove giunge al 2\u00ba posto in \"hit-parade\". Subito dopo si esibisce all'Olympia di Parigi. Oltralpe riscuotono un'ottima accoglienza anche le sue personali versioni in francese di \"Montagne verdi\", di Marcella Bella, e \"Questo piccolo grande amore\", di Claudio Baglioni.\nNel 1973 ritorna al \"Disco per l'estate\", presentando ancora un brano di Baglioni: \"L'amore \u00e8 un poco matto\", che non solleva l'interesse del pubblico. L'anno dopo, pur incidendo parecchio materiale, non viene pubblicato dalla RCA alcunch\u00e9. Nel frattempo, nel maggio 1974, nasce il suo secondogenito Giorgio.\nNel 1975 esce un album di cover anni sessanta intitolato \"Rita per tutti\" (originariamente l'album aveva per titolo \"Rita in discoteca\"), in cui la cantante interpreta alla sua maniera e con ritmiche differenti dalle versioni originali, classici come \"Io che amo solo te\" di Sergio Endrigo e \"Sapore di sale\" di Gino Paoli, con gli arrangiamenti di Victor Bach. L'album divenne un grande successo in Brasile, dove \"Io che amo solo te\" viene scelta come sigla di una famosa \"telenovela\".\nSignificativa risulta anche la sua attivit\u00e0 di attrice teatrale: sempre nel 1975, insieme con Erminio Macario, recita nello spettacolo intitolato \"Due sul pianerottolo\" (che l'anno dopo divent\u00f2 anche un film diretto da Mario Amendola); successivamente fu al fianco di Carlo Dapporto in \"Risate in salotto\".\nNel 1976 promuove il singolo \"...E zitto zitto\", presentato al Festival di Sanremo, dove quell'anno partecipa come ospite.\nNel 1977 la Pavone ritorna nelle zone alte della hit-parade con \"My name is Potato\", che diventer\u00e0 la sigla del suo nuovo show televisivo \"\", con Carlo Dapporto: la sigla, a met\u00e0 tra il cartoon e il videoclip, \u00e8 di Bruno Bozzetto. \"Rita ed io\" \u00e8 anche il titolo dell'omonimo LP di quell'anno. Il successo si ripete con \"Paperita\", brano dedicato al mondo dell'infanzia e sigla del programma \"Buonasera con... Rita al circo\".\nNel 1978 torna in teatro assieme all'attore milanese Piero Mazzarella, portando sulle scene \"Quel diavolo di Santarellina\". Nello stesso anno, interpreta \"Heidi-Di\", la colonna sonora del film \"Heidi\", scritta da Umberto Napolitano, sulla musica di Giuni Russo e Maria Antonietta Sisini.\nNel 1979 incide un singolo disco: \"Blame It On The Boogie\", cover dei The Jackson 5, da lei interpretata con l\"'Anonima ragazzi\", un gruppo di giovani cantanti e ballerini che per un paio d'anni seguiranno la Pavone nella sua attivit\u00e0. \"Rita e l'anonima ragazzi\" \u00e8 anche il titolo del suo nuovo LP, nel quale compare anche la collaborazione con la cantautrice Giuni Russo, che scriver\u00e0 il brano \"Il mondo dei ragazzi\".\nIl decennio si concluse con la conduzione televisiva per uno show in onda in prima serata sul secondo canale, dal titolo \"Che combinazione\" e la pubblicazione dell'album \"R. P. '80\" ma, la susseguente amara scoperta della co-conduzione con Gianni Cavina rende decisamente nervoso il lavoro della Pavone, che in qualche modo \u00e8 costretta a difendere di volta in volta il proprio spazio, nonostante lo spettacolo preveda contrattualmente Rita Pavone quale sola conduttrice (con la \"partecipazione\" di Cavina). Nel suo libro autobiografico intitolato \"Nel mio piccolo\" (pubblicato nel 1995 da Sperling &amp; Kupfer), la cantante riveler\u00e0 le ragioni politiche che si celavano dietro la presenza dell'attore bolognese all'interno del suo show. Ciononostante, \"Che combinazione\" andr\u00e0 in onda fino alla fine del gennaio 1980, con una media di 12 milioni di spettatori per puntata, per il quale verr\u00e0 pubblicato anche un 45 giri contenente le due sigle \"Prendimi/Mettiti con me\".\nGli anni ottanta.\nNel 1981, insieme con il marito Teddy Reno, presenta per la prima volta in teatro il duo comico Zuzzurro e Gaspare, ottenendo strepitose critiche personali.\nNella primavera del 1982 \u00e8 protagonista del variet\u00e0 del sabato sera della Rete 1 \"Come Alice\", diretto da Antonello Falqui. \u00c8 questa l'ultima conduzione televisiva della cantante, che da quel momento in poi si prender\u00e0 una lunga pausa dal variet\u00e0 per concentrarsi esclusivamente sulla musica.\nNegli anni ottanta, la Pavone intensifica la sua attivit\u00e0 di cantautrice grazie al connubio artistico con l'autrice italoamericana Laura Trentacarlini in arte Carolain, cominciata con l'album \"Rita e l'Anonima Ragazzi\", e in seguito firmando con lei i brani \"Crisi d'identit\u00e0\", \"Equivoci d'amore\", \"Come la prima volta\" presenti all'interno di \"Dimensione donna\" (1985), da cui \u00e8 tratta \"Finito\", canzone che diviene un grande successo in seguito all'inserimento come sigla della soap-opera \"Sassaricando\" della brasiliana TV Globo.\nNel 1987, sempre con Carolain, scrive il singolo \"La valigia\". Nello stesso anno viene pubblicato l'album \"Rita Special\", che include un altro brano nato dalla collaborazione artistica con Giuni Russo, Maria Antonietta Sisini e Cristiano Malgioglio, \"Triangolo d'amore\", scritto nel 1977.\nNel tardo 1989, dopo la delusione seguita alla bocciatura al Festival di Sanremo di quell'anno, esce il suo ultimo album di inediti, \"Gemma e le altre\". Il disco, con musiche di Carolain e testi della stessa Rita Pavone, vede l'artista anche nel ruolo di arrangiatrice (sempre assieme alla Carolain), ed \u00e8 incentrato su tematiche sentimentali interamente declinate al femminile.\nIn un'intervista a \"Verissimo\", rotocalco di Canale 5 condotto da Silvia Toffanin, la Pavone ha confessato che le sue mancate partecipazioni ai Festival di Sanremo di quegli anni furono dovute all'ostracismo di Pippo Baudo che scartava sistematicamente le sue canzoni e che non la invitava mai a partecipare ai suoi programmi, segnando di fatto una battuta d'arresto alla sua carriera per tutto il decennio\nGli anni novanta.\nNel 1991 partecipa anche all'album di Cristiano Malgioglio intitolato \"Amiche,\" insieme con Milva, Sylvie Vartan e altre artiste.\nNel 1992 \u00e8 tornata negli Stati Uniti, dove ha cantato durante un concerto con Whitney Houston, Frank Sinatra, il Bolshoi Ballet e Cher all\"'Hotel Sands\" di Atlantic City.\nNel 1995, al Teatro Romano di Verona, \u00e8 Maria ne \"La dodicesima notte\" di William Shakespeare, con Franco Branciaroli, Renzo Montagnani, Pino Micol e Marco Sciaccaluga: \u00e8 la prima volta che la Pavone si esibisce nel repertorio classico.\nNel 1999 veste i panni di Gelsomina ne \"La strada\" (in coppia con Fabio Testi), lavoro tratto dall'omonimo film di Federico Fellini con la sceneggiatura di Tullio Pinelli e di Ennio Flaiano, per la regia di Filippo Crivelli, i costumi di Danilo Donati e le musiche di Nino Rota. Per l'occasione, il premio Oscar Luis Bacalov, compone l'inedito \"Che senso ha\", con testo della stessa Pavone.\nGli anni duemila.\nNel giugno del 2000 e del 2001 fu tra i protagonisti, su \"Canale 5\", del variet\u00e0 musicale \"I ragazzi irresistibili\", insieme con Maurizio Vandelli, Adriano Pappalardo e Little Tony, con i quali celebr\u00f2 alcuni dei pi\u00f9 importanti brani entrati nella storia della musica leggera dagli anni sessanta in poi. Nel 2002 idea e cura con il marito Teddy Reno il musical TV Gian Burrasca andato in onda su Canale 5 e tiene un concerto al \"Miami-Dade County Auditorium\".\nNel 2004 la salma del padre della cantante fu dispersa durante gli scavi per le esumazioni al Cimitero monumentale di Torino. A seguito di ci\u00f2 il Tar del Piemonte, a marzo 2018, condann\u00f2 il Comune di Torino a indennizzare tre famigliari.\nIl 1\u00ba gennaio 2006 durante la trasmissione di Rai Uno \"L'anno che verr\u00e0\", ha reso ufficiale la scelta di ritirarsi a vita privata dopo aver cantato per l'ultima volta in pubblico. Nel marzo 2006 si \u00e8 candidata alle elezioni per il Senato, Circoscrizione Estero (infatti, come Mina, anche Rita Pavone risiede con la famiglia in Svizzera e ha la cittadinanza elvetica da molti anni) nella lista di centro-destra \"Per l'Italia nel Mondo\" di Mirko Tremaglia, senza per\u00f2 essere eletta.\nGli anni duemiladieci.\nIl 6 ottobre 2010 \u00e8 stata ospite in un concerto romano di Renato Zero in occasione dei suoi 60 anni. In quell'occasione ha cantato insieme con Zero alcuni dei suoi successi. La sua intera performance \u00e8 stata poi inserita nel DVD pubblicato dallo stesso Renato Zero. Sempre nel 2010 \u00e8 presente come ospite nel nuovo cd di duetti di Dario Gay, \"Ognuno ha tanta storia\", eseguendo insieme con lui il brano \"Domani \u00e8 primavera\".\nIl 27 dicembre 2011, a Capri, nel corso della 16\u00aa edizione dell\"'Hollywood International Film Festival\", insieme con il premio Oscar Ben Kingsley e il coreografo Lindsay Kemp, ha ricevuto il premio \"Capri Legend Award 2011\". L'evento, prodotto da Pascal Vicedomini, ha come presidente onorario Lina Wertm\u00fcller e come vice presidente Tony Renis.\nL'8 settembre 2013 \u00e8 tornata alla musica dopo ventiquattro anni dall'ultimo album in studio e dopo sette anni dal suo addio alle scene pubblicando il doppio album \"Masters\", anticipato dal singolo \"I Want You With Me\", cover di un brano portato al successo da Elvis Presley.\nNel maggio 2014 ha intrapreso il tour \"Rita is Back!\", esibendosi dal vivo in sei concerti teatrali.\nNel febbraio 2016 \u00e8 stata tra i concorrenti dell'undicesima edizione del talent show \"Ballando con le stelle\"; balla in coppia con il maestro Simone Di Pasquale, arrivando fino in finale e classificandosi al terzo posto.\nNel 2018 canta in duetto con Franco Simone la canzone \"Ballando sul prato\" scritta da Simone appositamente per lei e torna, nel mese di maggio, in Brasile per una tourn\u00e9e.\nGli anni duemilaventi.\nIl 6 gennaio 2020 \u00e8 stata annunciata la sua partecipazione, dopo ben 48 anni dall'ultima volta, al Festival di Sanremo, dove nella prima serata presenta il brano \"Niente (Resilienza 74)\", composto dal figlio Giorgio Merk. Nella gara canora si classifica al diciassettesimo posto. Il 28 febbraio viene pubblicata la doppia raccolta \"RaRit\u00e0\" in formato CD e il 15 maggio esce anche in formato LP in versione limitata.\nFra il novembre e il dicembre 2020 e del 2021 partecipa come giurata alla terza e quarta edizione del talent show \"All Together Now - La musica \u00e8 cambiata\" su Canale 5.\nRita Pavone e i Pink Floyd.\nEsiste una leggenda metropolitana su Rita Pavone in circolo fin dagli anni settanta secondo la quale nel brano \"San Tropez\", contenuto nel disco \"Meddle\" dei Pink Floyd, la Pavone verrebbe citata in un verso (\"\u00abI hear your soft voice calling to me / Making a date for Rita Pavone\u00bb\"). A questo proposito, pi\u00f9 volte intervistata, la cantante afferma che nell'estate del 1973, mentre lavorava sulla Costa Azzurra, le venne segnalato che nel \"parterre\" erano presenti alcuni membri del gruppo dei Pink Floyd. Pare che la Pavone avesse sorriso incredula a quella notizia ma, anni dopo, coincidenza vuole che qualcuno le facesse dono del libro dedicato ai Pink Floyd edito dalle edizioni \"Arcana\", e che in questo, riprendendo il testo di \"Saint Tropez\", si trovasse la frase sopra citata.\nTuttavia, l'album \"Meddle\" \u00e8 di ben due anni prima dell'incontro riportato da Rita Pavone e il verso citato, inoltre, recita [...] \"\u00ablater by phone\u00bb\" (come riportato nelle pubblicazioni ufficiali) e non [...] \"\u00abRita Pavone\u00bb\". L'errore forse deriva da alcune pubblicazioni italiane degli anni settanta e sostenute dalla successiva versione della Pavone, la quale, nonostante le altrui smentite, ha continuato a dare la sua versione dei fatti.\nFilmografia.\nTelevisione.\nInoltre Rita Pavone ha partecipato a due serie di \"sketch\" della rubrica pubblicitaria televisiva \"Carosello\": nel 1963, pubblicizzando cornetto e gelati Algida, e nel 1968, pubblicizzando l'aperitivo Cinzano Soda della Cinzano."}
{"id": "2310893", "revid": "287204", "url": "https://it.wikipedia.org/wiki?curid=2310893", "title": "Zeljko Ivanek", "text": ""}
{"id": "2310895", "revid": "125014278", "url": "https://it.wikipedia.org/wiki?curid=2310895", "title": "\u017deljko Ivanek", "text": "Doppiatori italiani.\nNelle versioni in italiano dei suoi lavori, \u017deljko Ivanek \u00e8 stato doppiato da:"}
{"id": "2310896", "revid": "830939", "url": "https://it.wikipedia.org/wiki?curid=2310896", "title": "Ivan Matveevi\u010d Vinogradov", "text": "Biografia.\nSi laure\u00f2 all'Universit\u00e0 di San Pietroburgo, della quale divenne professore nel 1920; a partire dal 1934 fu il primo direttore dell'Istituto di Matematica Steklov, posizione che tenne per il resto della vita, ad eccezione del periodo tra il 1941 e il 1946, quando fu sostituito da Sergej L'vovi\u010d Sobolev.\nNella teoria analitica dei numeri il \"metodo di Vinogradov\", da lui ideato, \u00e8 una tecnica che si applica a molti problemi nel contesto della stima delle somme esponenziali. Rende possibile la riduzione di una sommatoria complicata di numeri primi in alcune sommatorie pi\u00f9 semplici; nella sua forma canonica, espressa con la formula\n\u00e8 usata per stimare le somme di Weyl. In termini di tecniche posteriori, questo metodo \u00e8 stata riconosciuto come il prototipo del crivello largo nella sua applicazione alle forme bilineari.\nCon l'aiuto di questo metodo, Vinogradov affront\u00f2 diverse questioni, tra cui la congettura debole di Goldbach (con l'uso del teorema di Vinogradov) e lo studio della regione priva di zeri della funzione zeta di Riemann. In molti casi i suoi risultati resistettero per decenni ai raffinamenti. Us\u00f2 questa tecnica anche nell'affrontare il problema divisore di Dirichlet (vedi anche \"Peter Dirichlet\"), permettendogli di stimare il numero di punti a coordinate intere sotto una curva arbitraria; questo fu un miglioramento delle ricerche di Georgij Feodos'evi\u010d Voronoj.\nNel campo dell'aritmetica modulare, inoltre, studi\u00f2 la distribuzione dei residui quadratici e delle radici primitive.\nPer i suoi lavori ricevette numerosi riconoscimenti: all'interno dell'Unione Sovietica gli fu riconosciuta la medaglia Lomonosov (il pi\u00f9 alto riconoscimento scientifico sovietico) nel 1970, due volte fu proclamato Eroe dell'Unione Sovietica e cinque volte ricevette l'ordine di Lenin. Fu ammesso nella London Mathematical Society nel 1939 e nella Royal Society nel 1942.\nVinogradov era anche un dirigente del Partito Comunista dell'Unione Sovietica, fatto non inusuale per un amministratore di un livello cos\u00ec alto."}
{"id": "2310897", "revid": "1865216", "url": "https://it.wikipedia.org/wiki?curid=2310897", "title": "Episodi di Wonder Woman (prima stagione)", "text": "La prima stagione del telefilm Wonder Woman \u00e8 andata in onda negli USA dal 1975 al 1977 sul canale CBS.\nWonder Woman contro Gargantua.\nTrama.\nUn gorilla, Gargantua, \u00e8 sospettato di aver perpetrato un crimine.\nWonder Woman e Wonder Girl a Hollywood.\nTrama.\nWonder Woman e Steve Trevor si recano ad Hollywood dove un produttore con l'accordo del ministero della guerra vuole girare un film di propaganda con quattro eroi di guerra, tra cui Steve Trevor. In realt\u00e0 il produttore \u00e8 in combutta con i nazisti per rapirli. Wonder Girl raggiunge la sorella per assicurarsi che torni nella loro isola in tempo per festeggiare un fondamentale anniversario."}
{"id": "2310898", "revid": "1543377", "url": "https://it.wikipedia.org/wiki?curid=2310898", "title": "TPH Polkowice", "text": "Il Towarzystwo Pi\u0142ki Halowej Polkowice, meglio conosciuto come TPH Polkowice, \u00e8 un club polacco di calcio a 5 con sede a Polkowice.\nFondato nel 1995 come Cuprum Polkowice, ha attraversato il suo miglior periodo storico tra la stagione 1996/1997 e la stagione 1998/1999 con la vittoria di due titoli polacchi ed un terzo posto. Dopo alcune stagioni di risultati non all'altezza dei precedenti, nell'annata 2003/2004 la formazione retrocede in seconda divisione del campionato polacco di calcio a 5 dove tuttora milita."}
{"id": "2310899", "revid": "767487", "url": "https://it.wikipedia.org/wiki?curid=2310899", "title": "Genio per amore", "text": "Genio per amore (\"I.Q.\") \u00e8 un film del 1994 diretto da Fred Schepisi con Tim Robbins, Meg Ryan e Walter Matthau nella parte di Albert Einstein.\nTrama.\nA met\u00e0 degli anni '50, Einstein studia, ricerca e insegna nell'universit\u00e0 di Princeton. Catherine \u00e8 la sua intelligentissima nipote che \u00e8 fidanzata con uno psicologo del quale lo zio non ha molta stima dal punto di vista dei sentimenti. Convinto che sua nipote debba trovare di meglio, individua il principe azzurro in Ed, un meccanico della vicina officina. Per far s\u00ec che Catherine si accorga di lui, Einstein e il suo gruppo di amici scienziati fanno in modo che Ed presenti uno studio sulla fisica e una nuova invenzione in facolt\u00e0. A poco a poco Catherine si innamora.\nRiferimenti alla realt\u00e0.\nIl film mette in scena una realt\u00e0 romanzata che ha diverse differenze con i personaggi realmente esistiti: Einstein non aveva una nipote di nome Catherine Boyd. Kurt G\u00f6del era completamente diverso dall'immagine gioviale mostrata nel film (era in verit\u00e0 assai timido e introverso): Einstein e i suoi amici, nella pellicola, sembrano avere la medesima et\u00e0 quando invece avevano dai 17 ai 30 anni di differenza l'uno con l'altro. Il filantropo Louis Bamberger, all'epoca dell'ambientazione del film (met\u00e0 anni '50) era gi\u00e0 deceduto, nel 1944."}
{"id": "2310900", "revid": "338769", "url": "https://it.wikipedia.org/wiki?curid=2310900", "title": "Cuprum Polkowice", "text": ""}
{"id": "2310901", "revid": "1543377", "url": "https://it.wikipedia.org/wiki?curid=2310901", "title": "Henry Sidgwick", "text": "Fu uno dei fondatori e il primo presidente della \"Society for Psychical Research\", nonch\u00e9 fondatore del Newnham College della Cambridge University (1875).\nBiografia.\nI primi anni.\nNato il 31 maggio 1838, visse tutta la sua vita sotto il regno della regina Vittoria che cominci\u00f2 nel 1837 e si concluse alla morte di questa, nel 1901. Il padre del filosofo, il reverendo William Sidgwick, appartenente a una grande famiglia di fabbricanti di cotone, ecclesiastico della chiesa anglicana e nominato nel 1836, fu direttore della scuola di Skipton, l'Ermysted's Grammar School per ragazzi nello Yorkshire. William Sidgwick mor\u00ec nel 1841, quando ancora il figlio Henry aveva l'et\u00e0 di tre anni. Il filosofo ebbe due fratelli ed una sorella, oltre ad un fratello ed un'altra sorella che morirono rispettivamente nel 1840, all'et\u00e0 di quattro anni e nel 1844, all'et\u00e0 dei nove anni. Sidgwick ricevette un'educazione familiare fino al 1848 e nei due anni seguenti frequent\u00f2 il Bishop College. Nel 1850, ritenuto sufficientemente grande per lasciare la casa familiare, raggiunse i suoi fratelli maggiori in una scuola di Blackheath sotto la responsabilit\u00e0 del pastore H. Dale, all'epoca noto come traduttore scolastico di Tucidide. Sua madre, consapevole della grande intelligenza del figlio, decise di dargli la migliore educazione possibile e lo iscrisse alla scuola Rugby di Bristol, nella quale era professore il cugino Edward White Benson, che poi diventer\u00e0 suo cognato.\n\"Master of Conferences\" e l'adesione al \"Liberal Unionist Party\".\nNell'ottobre 1855, Sidgwick lasci\u00f2 la casa familiare per andare nella stessa universit\u00e0 nella quale suo padre fece i suoi studi, quella di Cambridge, dove risiedette fino alla sua morte, nel 1900. Nel 1876, spos\u00f2 Eleanor Mildred Balfour. Dopo una brillante carriera di studente in matematica e scienze umane, Sidgwick divent\u00f2, nel 1859, \"Master of Conferences\" al Trinity College. Conserv\u00f2 questa posizione fino nel 1869, data nella quale si licenzi\u00f2 a causa della legge che esigeva la sottomissione ai \"Trentanove Articoli\" della Chiesa anglicana, che egli non si sentiva di poter rispettare onestamente, dubitando molto delle proprie convinzioni religiose. Finch\u00e9 la legislazione relativa ai \"Master of Conferences\" rimase invariata, fu assegnato ad un incarico che non imponeva alcuna costrizione religiosa. Quando nel 1885, questo regolamento fu abrogato, Henry Sidgwick riebbe la sua posizione di \"Master of Conferences\". Nel 1883, fu nominato professore di Filosofia morale nella Cattedra Knightbridge. Nel 1886, entr\u00f2 a far parte del \"Liberal Unionist Party\", che divent\u00f2 successivamente il Partito Conservatore britannico.\nLa fondazione dell'Associazione per la ricerca psichica.\nNel corso della sua carriera universitaria, insegn\u00f2 scienze umane, filosofia morale e filosofia politica. Sidgwick non insegn\u00f2 mai in un'altra universit\u00e0. Quando gli si propose di insegnare a Harvard, rifiut\u00f2. Questo rifiuto si spiega anche a causa del numero importante di riforme che fece all'universit\u00e0 di Cambridge. Difatti, Sidgwick fond\u00f2 nel 1871 uno dei primi centri universitari per donne dell'Inghilterra, il Newnham College, nel quale si impegn\u00f2 molto personalmente e invest\u00ec del denaro. Nel 1882, cre\u00f2 l'\"Associazione per la ricerca psichica\" (\"Society for Psychical Research\"), con Edmund Gurney (1847-1888), psicologo inglese e dottore di conferenze a Cambridge, Frederic William Henry Myers (1843-1901) poeta e scrittore inglese, conferenziere in Lettere classiche al Trinity College, William Fletcher Barrett (1844-1925), professore inglese di Fisica all'universit\u00e0 di Dublino, ed Edmund Dawson Rogers (1823-1910), giornalista inglese. Sidgwick fu il primo presidente di questa associazione, in seno alla quale diresse, con sua moglie, numerosi progetti.\nLe riforme in ambito universitario.\nSidgwick partecip\u00f2 attivamente alla politica universitaria. Introdusse nuove discipline nell'insegnamento accademico dell'epoca, e lavor\u00f2 con ardore per lo sviluppo degli studi scientifici in seno all'universit\u00e0. Rese gli studi universitari pi\u00f9 accessibili agli strati inferiori della societ\u00e0, organizzando l'insegnamento per corrispondenza, i corsi serali, e creando l'universit\u00e0 dei lavoratori. Questa decisione di rendere accessibile al pi\u00f9 grande numero di persone gli studi superiori, aveva anche un scopo politico: superare i conflitti tra le differenti classi della societ\u00e0 britannica dell'epoca ed i dissensi sociali che creavano questi conflitti. Mor\u00ec il 28 agosto 1900."}
{"id": "2310902", "revid": "212348", "url": "https://it.wikipedia.org/wiki?curid=2310902", "title": "Ivan Vinogradov", "text": ""}
{"id": "2310909", "revid": "599013", "url": "https://it.wikipedia.org/wiki?curid=2310909", "title": "Stacy Roest", "text": "Carriera.\nRoest esord\u00ec nelle leghe giovanili nel 1990 con la maglia dei Medicine Hat Tigers, squadra della Western Hockey League. Nonostante cinque stagioni disputate in WHL non fu scelto al Draft da nessuna franchigia della NHL. Nel 1995 da free agent entr\u00f2 nell'organizzazione dei Detroit Red Wings, e fu mandato a giocare presso il farm team in American Hockey League degli Adirondack Red Wings.\nNel corso della stagione 1998-99 Roest fece il suo esordio in National Hockey League. Dopo 101 gare con la maglia dei Red Wings nell'estate del 2000 tramite l'Expansion Draft and\u00f2 a vestire la maglia dei Minnesota Wild. Dopo due stagioni con 48 punti in 134 presenze nel 2002 ritorn\u00f2 ai Red Wings, giocando tuttavia la maggior parte dell'anno in AHL con la squadra affiliata dei Grand Rapids Griffins.\nIn vista della stagione 2003-2004 Stacy Roest si trasfer\u00ec in Svizzera con andare a giocare in Lega Nazionale A per i Rapperswil-Jona Lakers. Per otto delle nove stagioni di permanenza fu il miglior marcatore della propria squadra e fu spesso scelto dal Team Canada per giocare la Coppa Spengler. Roest concluse la propria carriera agonistica a 38 anni nell'aprile del 2012, dopo 480 punti ottenuti in 464 gare di LNA. Nel 2006 era stato convocato per giocare il campionato mondiale di hockey ma non scese mai sul ghiaccio."}
{"id": "2310912", "revid": "287204", "url": "https://it.wikipedia.org/wiki?curid=2310912", "title": "West Des Moines", "text": "West Des Moines \u00e8 una citt\u00e0 degli Stati Uniti d'America, nella Contea di Polk dello Stato dell'Iowa. \u00c8 il centro maggiore della cintura metropolitana della capitale Des Moines e si estende toccando anche le contee di Dallas e Warren."}
{"id": "2310913", "revid": "287204", "url": "https://it.wikipedia.org/wiki?curid=2310913", "title": "Unione Sportiva Cagliari 1953-1954", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1953-1954.\nStagione.\nNella stagione 1953-1954 il Cagliari disput\u00f2 il suo settimo campionato di Serie B, toccando il massimo picco positivo della sua storia fino a quel momento, arrivando secondo a pari merito in un campionato che prevedeva due promozioni e perdendo lo spareggio che avrebbe potuto portare i rossobl\u00f9 alla loro prima, storica, promozione in Serie A. Incontro disputatosi a Roma domenica 6 giugno 1954 e che vide il successo della Pro Patria con il punteggio di 2-0, dando ai bustocchi l'ammissione alla Serie A, insieme al Catania, classificatosi primo. \nIl Cagliari giunse a undici metri dal suo sogno di gloria in quanto, nell'ultima giornata di campionato, impegnato in trasferta sul campo del , sbagli\u00f2 un calcio di rigore decisivo che gli imped\u00ec di cogliere quella vittoria che avrebbe valso la promozione, dato che anche la Pro Patria, appaiata in classifica, non and\u00f2 anch'essa oltre il pari. In questa stagione la grande forza del Cagliari fu il suo rendimento interno che lo port\u00f2 a centrare quasi tutti i relativi primati stagionali, cio\u00e8 massimo punteggio (ottenuto conseguendo trentuno dei trentaquattro punti disponibili), massimo numero di vittorie, minimo di reti subite (appena sei) e minimo di sconfitte. I rossobl\u00f9 riuscirono a tenere per la seconda stagione consecutiva il proprio campo imbattuto e furono anche, insieme al Catania, la squadra ad ottenere il maggior numero di vittorie in campionato.\nOrganigramma societario.\nArea direttiva\nArea tecnica"}
{"id": "2310914", "revid": "1865216", "url": "https://it.wikipedia.org/wiki?curid=2310914", "title": "Episodi di Wonder Woman (seconda stagione)", "text": "La seconda stagione del telefilm Wonder Woman \u00e8 andata in onda negli USA dal 16 settembre 1977 al 21 aprile 1978 sul canale CBS."}
{"id": "2310916", "revid": "38120", "url": "https://it.wikipedia.org/wiki?curid=2310916", "title": "GKS Futsal Tychy", "text": "Il G\u00f3rniczy Klub Sportowy Futsal Tychy, noto semplicemente come GKS Tychy, \u00e8 una squadra polacca di calcio a 5 con sede a Tychy.\nStoria.\nFondata il 19 marzo 1995 con in nome di \"FC Rotterdam Tychy\", nella stagione 2003-04 la societ\u00e0 ha cambiato denominazione in \"FKR Tychy\", e nel 2005-06 in \"FKR Jachym Tychy\" per ragioni di sponsorizzazione. Nel giugno del 2006, in seguito alla fusione con la sezione calcettistica del G\u00f3rniczy Klub Sportowy Tychy, ha cambiato nuovamente nome, diventando \"GKS Jachym Tychy '71\". Dopo il disimpegno economico dello sponsor Jachym, nel 2010-11 la societ\u00e0 ha adeguato la propria denominazione in \"GKS Tychy\". L'attuale assetto societario risale alla stagione 2011-12 quando il GKS un\u00ec le forze con altre due squadre di Tychy (Rodakowskiego Tychy e ABR Tychy) diventando \"GKS Futsal Tychy\"."}
{"id": "2310917", "revid": "767487", "url": "https://it.wikipedia.org/wiki?curid=2310917", "title": "Serpula (micologia)", "text": "Serpula \u00e8 un genere di funghi basidiomiceti appartenente all'ordine Boletales.\nSpecie di \"Serpula\".\nLa specie tipo \u00e8 \"Serpula destruens\" (Pers.) Gray (1821)."}
{"id": "2310922", "revid": "425388", "url": "https://it.wikipedia.org/wiki?curid=2310922", "title": "Villa Tarantola", "text": "Villa Tarantola \u00e8 un libro scritto da Vincenzo Cardarelli, pubblicato nel 1948 a Milano da Meridiana e vincitore nello stesso anno della seconda edizione del Premio Strega, superando concorrenti illustri quali Anna Banti in concorso con \"Artemisia\", Aldo Palazzeschi con \"I fratelli Cuccoli\", Cesare Pavese con \"Il compagno\".\nLe otto prose autobiografiche che compongono il libro furono successivamente reinserite dall'autore nell'edizione definitiva de \"Il sole a picco\" (Milano, Mondadori, 1952).\nContenuto del libro.\n\"Villa Tarantola\" \u00e8 una raccolta di prose dedicate a Tarquinia e Roma, di carattere autobiografico ma, allo stesso tempo, intrise di poesia, di dati e notizie storiche. Nell'edizione del 1968 sono stati inseriti anche un racconto (\"Astrid\") ed un'altra serie di prose dedicate ad altri luoghi (Ferrara, Venezia, Milano, Urbino, Recanati, ecc) con il titolo \"Il cielo sulle citt\u00e0\"."}
{"id": "2310923", "revid": "486946", "url": "https://it.wikipedia.org/wiki?curid=2310923", "title": "...e l'uomo cre\u00f2 Satana!", "text": ""}
{"id": "2310924", "revid": "767487", "url": "https://it.wikipedia.org/wiki?curid=2310924", "title": "Jules Combarieu", "text": "Biografia.\nFiglio di Henri Combarieu e di Mary-Louise Salbant, che si sposarono a Quercy nel 1855.\nSuo fratello Abele Combarieu era lo zio del diplomatico e scrittore Paul Morand, membro dell'Acad\u00e9mie fran\u00e7aise. \nChristophe Combarieu, autore del \"Lied\" (1998) e del \"Bel Canto\" (1999) \u00e8 il suo pronipote.\nStudi\u00f2 letteratura alla Sorbona, musica dapprima all'\"Ecole Niedermayer\" e successivamente a Berlino come allievo di Spitta.\nNel 1894 ha ricevuto il titolo di Dottore in lettere, con una tesi intitolata \"Les rapports de la Musique et de la Po\u00e9sie consid\u00e9r\u00e9es au point de vue de l'espressione\" (Rapporti di musica e poesia considerata dal punto di vista dell'espressione). \nInsegn\u00f2 letteratura nei licei parigini e negli anni che vanno dal 1904 al 1910 insegn\u00f2 storia della musica al \"Coll\u00e8ge de France\".\nHa fondato varie pubblicazioni quali la rivista \"Revue d'histoire et de critique musicale\" (1901, la \"Revue Musicale\" (1904) e la \"Soci\u00e9t\u00e9 internationale de musique\" (1912).\nTra i suoi libri vanno annoverati: \"Les Rapports de la musique et de la po\u00e9sie consider\u00e9es au point de vue de l'expression\" (1894), \"Th\u00e9orie du rythme dans la composition musicale moderne\" (1897), \"La Musique, ses lois, son \u00e9volution\" (1907).\nLa musicologia di Combarieu.\nGrazie agli studi berlinesi con Spitta, Combarieu fu uno dei diffusori della musicologia in Francia; tuttavia, con una prospettiva pi\u00f9 flessibile e meno sistematica che in Germania. D'altra parte, influenz\u00f2 anche lo sviluppo della sociologia positivista francese dell'epoca, che ebbe un'influenza significativa sui successivi studi in musicologia.\nNelle sue teorie storiche-estetiche Combarieu non accett\u00f2 le spiegazioni edonistiche e romantiche del fenomeno musicale: le prime, perch\u00e9 riducono l'ascolto musicale ad un fenomeno fisiologico e di pura percezione sensibile; le seconde, perch\u00e9 trattano solo di sentimenti e di emozioni, risultando insufficienti per comprendere la musica in un senso pi\u00f9 ampio.\nAnche se ci fu un'influenza del formalismo di Eduard Hanslick nella teoria musicologica di Combarieu, tuttavia, la musicologia francese si distinse per una ricerca di autonomia non astratta della musica, ma che evidenzi\u00f2 la saldatura della musica con la vita dell'uomo e della societ\u00e0.\nPer Combarieu la musica \u00ab\u00e8 l'arte di pensare con i suoni\u00bb. Per questo motivo, la musica non \u00e8 adatta per esprimere i sentimenti, ma il linguaggio ordinario, trasmettendo significati e tenendo conto degli aspetti culturali e sociali."}
{"id": "2310925", "revid": "785863", "url": "https://it.wikipedia.org/wiki?curid=2310925", "title": "Gantu", "text": ""}
{"id": "2310927", "revid": "346948", "url": "https://it.wikipedia.org/wiki?curid=2310927", "title": "Von Tirpitz", "text": ""}
{"id": "2310930", "revid": "119254859", "url": "https://it.wikipedia.org/wiki?curid=2310930", "title": "Friedrich Chrysander", "text": "Biografia.\nChrysander era figlio di un mugnaio.\nStudi\u00f2 dapprima filosofia all'universit\u00e0 di Rostock laureandosi nel 1853. Dopodich\u00e9 studi\u00f2 musica realizzando una dissertazione sull\"'Oratorio\".\nHa iniziato a lavorare come insegnante privato a Rostock; successivamente ha insegnato a Bad Doberan e a Schwerin. \nL'interesse per la musica lo ha portato a comporre un'opera, ma presto ha deciso di concentrarsi su critica e studi accademici. \nLe sue prime pubblicazioni sono critiche e articoli su piccole riviste locali. Nel 1853 pubblic\u00f2 saggi sull'oratorio e la musica popolare. \nHa poi vissuto all'estero per lungo tempo, soprattutto in Inghilterra. Dopo essere tornato in Germania, soggiorn\u00f2 in parte a Lauenburg, in parte a Vellahn, nel Meclemburgo. Dal 1866 risiedette a Bergedorf, vicino ad Amburgo.\nSuccessivamente si dedic\u00f2 allo studio di H\u00e4ndel, che concretizz\u00f2 con una mastodontica opera letteraria raccolta in 100 volumi, inizialmente eseguita con lo storico Georg Gervinus, e ultimata da solo.\nChrysander \u00e8 anche accreditato per la riscoperta della partitura autografa della \"Messa in B Minore\" di Johann Sebastian Bach, che poi ha venduto alla Biblioteca Reale di Berlino.\nInoltre istitu\u00ec a Londra la societ\u00e0 \"Handel\". \nAssieme ad Adler e Spitta, fond\u00f2 il periodico musicale \"VfMW\", oltrech\u00e9 il periodico \"Denkm\u00e4ler der Tonkunst\" (1869).\nCome pioniere di saggi di musicologia ha scritto studi su numerosi protagonisti della musica, come Palestrina, Carissimi, Sch\u00fctz, Corelli, Couperin, oltrech\u00e9 su varie sfaccettature musicali, quali la pedagogia, la teoria, la musica religiosa. \nIl \"Musical Times\" in un necrologio su Chrysander nell'ottobre del 1901 scrisse :\n\u00ab\"Fin dall'inizio ha assunto il ruolo di uno storico nel difendere rigorosamente il diritto e le pretese dei capolavori musicali di un passato lontano in una riproduzione legittima e fedele, cio\u00e8 senza modernizzazione e senza aggiunte strumentali o vocali.\"\u00bb"}
{"id": "2310933", "revid": "121766372", "url": "https://it.wikipedia.org/wiki?curid=2310933", "title": "Alexandre-\u00c9tienne Choron", "text": "Biografia.\nStudi\u00f2 matematica al \"coll\u00e8ge de Juilly\", si interess\u00f2 alle teorie di Jean-Philippe Rameau, segu\u00ec le lezioni di armonia svolte dall'abate Roze e da Bonesi, che lo introdussero alla musica italiana e ai testi scritti da Nicola Sala sulla fuga e sul contrappunto.\nSuccessivamente entr\u00f2 a far parte dell'Accademia delle Arti e nel 1811 ottenne incarichi da parte del ministero per riorganizzare l'ambito corale delle chiese.\nAssunse, nel 1816, la direzione dell'orchestra all'Op\u00e9ra di Parigi e fu tra i promotori della riapertura del Conservatorio parigino.\nNel 1817 istitu\u00ec l'\"Institution royale de musique classique et religieuse\". La sua importanza e la sua influenza furono indubbiamente notevoli presso i suoi contemporanei sia per le sue doti organizzative e il suo spirito d'iniziativa sia per la sua abilit\u00e0 nel lanciare artisti emergenti come Rosina Stoltz e riproporre antichi lavori corali inclusi quelli di Palestrina, Monteverdi, Bach ed H\u00e4ndel. \nDurante il periodo rivoluzionario del 1830, le autorit\u00e0 abolirono i sussidi e le istituzioni artistiche rette da Choron attraversarono un periodo di difficolt\u00e0 e solo dopo qualche anno vennero ripristinate.\nChoron pubblic\u00f2 numerosi libri di musicologia, gran parte dei quali sono conservati presso la Biblioth\u00e8que nationale de France."}
{"id": "2310935", "revid": "767487", "url": "https://it.wikipedia.org/wiki?curid=2310935", "title": "Oscar Chilesotti", "text": "Biografia.\nStudi\u00f2 diritto a Padova ottenendo la laurea nel 1871.\nSi avvicin\u00f2 alla musica, intraprendendo studi sul violoncello, sul flauto, sulla chitarra e soprattutto sul liuto, del quale approfond\u00ec la storia, la letteratura musicale e il sistema di notazione antico delle varie tradizioni europee.\nContemporaneamente si interess\u00f2 di discipline letterarie, filosofiche e scientifiche.\nTenne una serie di conferenze in Italia, dove ha anche suonato il liuto pubblico, e trascrisse antiche intavolature di liuto italiane, spagnole, francesi e tedesche, in notazione moderna.\nLa sua notazione fu di esempio e di riferimento anche per altri studiosi; inoltre questi scritti furono utilizzati da Respighi per le sue rielaborazioni pubblicate in \"Antiche arie e danze per liuto\" trascritte per pianoforte od orchestra. \nTra le sue pubblicazioni vanno annoverate le \"Danze del XVI secolo\", comprendenti \"Nobilt\u00e0 di Dame\", \"Gratie d'amore\", \"Affetti amorosi\"; inoltre: \"Danze per liuto dal XVI secolo al XVIII secolo\", \"Madrigali, Villanelle, Arie di danze del '500\".\nPer quanto riguarda la musicologia, pubblic\u00f2 \"Note biografiche da Palestrina a Bellini\", \"Sulla melodia popolare del cinquecento\", \"L'evoluzione nella musica\", \"Canzonette del Seicento con la chitarra\", \"Della scala arabo-persiana e ind\u00f9\".\nChilesotti si distinse per gli studi sulla storia musicale italiana pubblicati nel volume \"I nostri maestri del passato - Note biografiche sui pi\u00f9 grandi musicisti italiani da Palestrina a Bellini\" (1882).\nChilesotti diresse l'osservatorio meteorologico, oltrech\u00e9 dal 1884 al 1891, il Museo di Bassano.\nNel saggio \"Sulla melodia popolare del Cinquecento\" (1889), approfond\u00ec il tema della controversia tra la musica popolare italiana e la musica dotta fiamminga."}
{"id": "2310937", "revid": "767487", "url": "https://it.wikipedia.org/wiki?curid=2310937", "title": "Fortunato Chelleri", "text": "Biografia.\nIl padre era di origini tedesche e si chiamava \"Keller\", invece la madre, Bazzani, proveniva da una famiglia di musicisti.\nRimasto orfano nella prima infanzia, studi\u00f2 musica assieme allo zio Francesco Bassani, maestro di cappella nella Cattedrale di Piacenza, e dopo aver partecipato a molte funzioni celebrate nella Cattedrale di Parma dal 1700 al 1703, esord\u00ec con l'opera \"La Griselda\" (1707) conseguendo un buon successo, replicato con la sua seconda opera \"Il gran Alessandro\" (1708).\nIntorno al 1710 si spost\u00f2 in Spagna, dove compose un buon numero di opere che lo resero celebre a livello europeo.\nNel 1716 fu maestro di cappella a Firenze e tre anni dopo si trasfer\u00ec a Venezia dove rimase fino al 1722.\nNel 1723 si trasfer\u00ec a W\u00fcrzburg dove il vescovo lo invit\u00f2 come consigliere musicale e due anni dopo ottenne da Carlo I il ruolo di maestro di cappella di corte e di direttore musicale.\nDurante il suo soggiorno a Kassel, riprese la sua attivit\u00e0 operistica e mise in scena l'\"Innocenza difesa\".\nIl 1726 fu l'anno del suo trasferimento in Inghilterra, dove rest\u00f2 cinque anni venendo a contatto con l'ambiente operistico internazionale e soprattutto con l'arte di Haendel. In Inghilterra fu nominato membro della \"Royal Academy of music\".\nSuccessivamente accett\u00f2 l'invito di Federico I di Svezia, che lo accolse come consulente artistico.\nNella sua prima fase di produzione teatrale Chelleri si avvicin\u00f2 allo stile veneziano, nella seconda alla scuola musicale napoletana di Leo e di Pergolesi, caratterizzandosi per una melodia gradevole e brillante.\nIn Germania fu noto soprattutto per la musica strumentale e per gli oratori ispirati da Haendel e da Fux."}
{"id": "2310939", "revid": "767487", "url": "https://it.wikipedia.org/wiki?curid=2310939", "title": "Juan Jos\u00e9 Castro", "text": "Biografia.\nDopo aver studiato musica, pianoforte, violino e composizione, vinse il \"Gran Premio Europa\" ed ottenne una borsa di studio per proseguire gli studi a Parigi, nella \"Schola cantorum\", sotto la guida di Edoardo Risler.\nUna volta rientrato in Argentina, istitu\u00ec una Orchestra da camera e la Societ\u00e0 del Quartetto, della quale divenne il primo violino.\nDiresse l'attivit\u00e0 musicale del Teatro Colon e della Associazione Filarmonica.\nNel 1947 ha diretto la \"Havana Philharmonic\", e la \"Sodre Orchestra\" in Uruguay nel 1949.\nDiresse la sua \"Proserpina e lo straniero\", dramma in tre atti di Omar Del Carlo premiato al concorso \"Verdi\" (1951), versione ritmica di Eugenio Montale, con Elisabetta Barbato, Giulietta Simionato, Cloe Elmo, Jolanda Gardino, Rosanna Carteri, Giangiacomo Guelfi, Mirto Picchi, Enrico Campi, Gino Del Signore e Giacinto Prandelli con la regia di Giorgio Strehler nel Teatro alla Scala di Milano il 17 marzo 1952.\nNegli anni 1952-53 ha condotto la \"Melbourne Symphony Orchestra\" (allora nota come Victorian Symphony Orchestra) in Australia. Una volta ritornato in America diresse la \"National Symphony\" in Buenos Aires dal 1956 al 1960. Dal 1960 al 1964, \u00e8 stato direttore del \"Puerto Rico Conservatory\".\nHa svolto concerti su entrambi i lati dell'Oceano Atlantico.\nTra le sue composizioni vanno ricordate: \"Sonata per violino\" del (1914), \"Sonata per cello\" del (1916), \"Sonata per pianoforte\" del (1917), \"Trio\" (1919), \"Sinfonia argentina\" (1936 al Teatro Col\u00f3n di Buenos Aires), \"Sinfonia biblica per orchestra\", \"Bodas de sangre\" (1956 al Teatro Col\u00f3n di Buenos Aires per la commemorazione di Federico Garc\u00eda Lorca), \"Lo straniero\" (1951)."}
{"id": "2310950", "revid": "212348", "url": "https://it.wikipedia.org/wiki?curid=2310950", "title": "Mezzo di comunicazione di massa", "text": "Un mezzo di comunicazione di massa, o \"medium\" di massa, \u00e8 un mezzo in grado di veicolare informazioni a un vasto pubblico.\nLa locuzione fu coniata insieme all'espressione \u00abcomunicazione di massa\u00bb nella prima met\u00e0 del XX secolo in ambito anglosassone. Secondo la definizione di McQuail i \"mezzi di comunicazione di massa\", o \"media di massa\" (in inglese \"mass media\"), sono mezzi progettati per mettere in atto forme di comunicazione \u00abaperte, a distanza, con tante persone in un breve lasso di tempo\u00bb.\nIn altre parole la comunicazione di massa (quella classe dei fenomeni comunicativi che si basa sull'uso dei media) \u00e8 costituita da organizzazioni complesse che hanno lo scopo di \u00abprodurre e diffondere messaggi indirizzati a pubblici molto ampi e inclusivi, comprendenti settori estremamente differenziati della popolazione\u00bb.\nPer pi\u00f9 di quattro secoli, l'unico vero \"medium\" di massa \u00e8 stata la \u00abparola stampata\u00bb, grazie all'invenzione della stampa a caratteri mobili di Gutenberg (tra 1455 e 1457).\nAgli inizi del XIX secolo, lo sviluppo delle ferrovie, insieme ai progressi nella distribuzione delle reti elettriche, crearono le condizioni per la nascita del secondo mezzo di comunicazione di massa: il telegrafo. Ad esso seguirono, con un crescendo sempre pi\u00f9 rapido, il telefono, la radio e la televisione.\nLa nascita e l'apertura in senso commerciale delle reti telematiche, in particolare l'avvento di Internet, costituiscono al momento la tappa pi\u00f9 recente di questo percorso. In virt\u00f9 dei tratti peculiari che mostrano (peraltro non tutti in antitesi rispetto ai cosiddetti \u00abmedia tradizionali\u00bb), ci si riferisce ai dispositivi basati sulle nuove tecnologie di comunicazione in rete con l'espressione \u00abnuovi media\u00bb.\nEtimologia e uso del termine.\n\"Mass media\" (pronuncia inglese: ) \u00e8 una locuzione mutuata dalla lingua inglese, come unione di \"mass\" (in italiano \"massa\"), con \"media\" (plurale di \"medium\", di origine latina; traducibile con \"mezzo [di comunicazione]\"). \"Medium\" fu scelto perch\u00e9 la lingua inglese non possiede un termine con il doppio significato di \"mezzo\" (come strumento) e \"qualcosa che sta a met\u00e0 tra due poli\" (cio\u00e8 tra l'emittente di un messaggio e il destinatario).\nIl termine \"mass media\" \u00e8 usato solitamente al plurale sia in italiano sia in inglese, dove il singolare \"mass medium\" \u00e8 adoperato raramente e pressoch\u00e9 solo nella letteratura scientifica; occasionalmente si incontra in italiano \"medium di massa\" al singolare.\nSia \"medium\" che \"media\" pertanto sono voci di ritorno, ragion per cui in italiano vengono pronunciati sia (pi\u00f9 simile all'inglese) sia (all'italiana).\nStoria.\nGli esseri umani, per la maggior parte della storia, hanno accumulato ed elaborato informazioni stabilendo relazioni comunicative faccia a faccia, le persone, cio\u00e8, \u00abinteragivano scambiandosi forme simboliche o impegnandosi in altri tipi d'azione all'interno di un luogo fisico condiviso, il luogo in cui si incontravano\u00bb. Al contrario, sempre pi\u00f9 al giorno d'oggi \u00abnon possiamo sfuggire ai media, perch\u00e9 essi sono coinvolti in ogni aspetto della nostra vita quotidiana\u00bb. In un mondo sempre pi\u00f9 interconnesso, ogni persona conosce per lo pi\u00f9 in modo indiretto, perch\u00e9 \u00abl'ambiente reale \u00e8 troppo complesso per consentire una conoscenza diretta. [...] E pur dovendo operare in questo ambiente \u00e8 costretto a costruirlo su un modello pi\u00f9 semplice per poterne venire a capo\u00bb. \u00c8 parte ormai dell'esperienza comune, riconoscere che un ruolo centrale nel processo di formazione delle immagini mentali che costituiscono il modello semplificato di ambiente (\"pseudo-environment\") cui allude Lippmann \u00e8 giocato dai media di massa, in virt\u00f9 della capacit\u00e0 che gli appartiene di proporsi come \u00abfonti facilmente accessibili e fruibili per la rielaborazione di significati complessi, contribuendo a costruire e socializzare rappresentazioni di realt\u00e0 che gli individui tendono sempre pi\u00f9 a utilizzare come \u201cguida pratica\u201d di orientamento nella complessit\u00e0 del mondo\u00bb.\nPrima dell'invenzione della stampa lo sviluppo dei media \u00e8 stato piuttosto lento in quanto i libri, molto costosi, erano destinati ai pochi che sapessero leggere. Con la rivoluzione industriale e la successiva invenzione delle rotative e della carta economica, le notizie, prodotte pi\u00f9 facilmente, iniziarono a trasmettersi pi\u00f9 velocemente. In sostanza, le invenzioni che si sono susseguite nell'Ottocento hanno permesso, da un lato, di trasportare messaggi a distanza pi\u00f9 velocemente e, dall'altro, di raggiungere intere \"masse\" di pubblico letterato pi\u00f9 capillarmente. La prima invenzione fu il telegrafo, cui seguirono il telefono e il cinema.\nNel Novecento (il \u00absecolo delle masse\u00bb) i media di massa sono entrati nelle case di tutti: prima la radio, poi la televisione e infine Internet. I media hanno cambiato le abitudini quotidiane di un numero sempre maggiore di persone.\nMalgrado la diffusione della stampa dal XV-XVI secolo in poi, tra i pi\u00f9 la diffusione dei media di massa si fa risalire al XX secolo. In tale periodo divenne per la prima volta possibile, grazie alla radio, la diffusione dell'informazione in \"tempo reale\", cio\u00e8 senza nessun intervallo di tempo tra l'emissione del messaggio e la sua ricezione. Ci\u00f2 consent\u00ec la possibilit\u00e0 di misurare scientificamente la ricezione dei messaggi e diede origine a parecchi studi.\nIl susseguirsi di innovazioni tecnologiche consent\u00ec per la prima volta la riproduzione di contenuti in grandi quantit\u00e0 a basso costo. Le tecnologie di riproduzione fisica, come la stampa, l'incisione di dischi musicali e la riproduzione di pellicole cinematografiche consentirono la riproduzione di libri, giornali e film a basso prezzo per un ampio pubblico. Per la prima volta la televisione e la radio consentirono la riproduzione elettronica dell'informazione.\nI media di massa erano (almeno alle origini) basati sull': secondo tale modello un'opera procura denaro in modo proporzionale al numero di copie vendute, mentre al crescere del volume di produzione, i costi unitari decrescono, incrementando ulteriormente i margini di profitto. L'industria dei mass media \u00e8 all'origine di grandi fortune personali.\nSe inizialmente con media di massa si faceva sostanzialmente riferimento a giornali, radio e televisione, alla fine del XX secolo, si assiste alla prepotente affermazione di Internet e del computer. Attualmente anche i telefoni cellulari sono da considerare mezzi di comunicazione di massa, ma non dei media di massa, bens\u00ec dei media digitali (nuovi media), che con reti digitali veicolano informazioni sia 'uno-uno' che 'uno-tutti'.\nCaratteristiche.\nSe definiamo con la parola \"media\" gli strumenti attraverso cui avvengono i processi di mediazione simbolica in una data comunit\u00e0 di utenti, allora possiamo affermare che il primo strumento a disposizione dell'uomo \u00e8 stato, sin dai tempi della preistoria, il suo stesso corpo, attraverso i gesti e i suoni. E la pietra con cui l'uomo preistorico disegn\u00f2 i graffiti fu il suo primo \"medium\" esterno. Successivamente, la tradizione orale delle conoscenze tramandate da genitore a figlio avvi\u00f2 un processo evolutivo che port\u00f2 a definire come media fondamentali tre principali veicoli d'informazione: testo scritto, immagini, suoni.\nNell'et\u00e0 moderna e contemporanea, \u00e8 interessante osservare come la natura di questi media fondamentali non sia stata alterata:\nTipi di media di massa.\nL'ampia gamma dei mezzi di comunicazione di massa pu\u00f2 essere ordinata come segue:\nProcesso di comunicazione mediale.\nPer processo di comunicazione mediale si intende un processo di comunicazione in cui l\u2019emittente \u00a0\u00e8 rappresentato dalle stazioni televisive o da mezzi di comunicazione in formato cartaceo e il ricevente \u00e8 il pubblico. L\u2019analisi di tale processo pu\u00f2 essere effettuata partendo dalla formula di Harold Lasswell costituita da cinque voci (\"Who\", \"What\", \"Whom\", \"Where\", \"What effects\") che in termini pi\u00f9 operativi possono essere tradotti in Emittente, messaggio prodotto, mezzo, pubblico, effetti e che tiene in considerazione tutti gli elementi della comunicazione:\nIl processo di ideazione e produzione ha inizio nella fase di codifica, ossia di traduzione dell'idea in un testo (nel caso televisivo in immagini). Il prodotto deve guidare lo spettatore nel processo interpretativo ed attrarlo su determinati passaggi chiamati marcatori. Tali possono essere rappresentati da punti con effetti speciali o musicali, scene centrali di un racconto ecc.. Alla fase di codifica segue quella di decodifica, cio\u00e8 di decodifica da parte del ricevente e deve essere considerato come il flusso comunicativo di risposta da parte del pubblico. Tale risposta \u00e8 determinata dal processo interpretativo e di decodifica che il ricevente attua sulla base delle sue specificit\u00e0. Gli effetti sono infine il risultato del doppio flusso codifica-decodifica del processo di comunicazione mediale e rappresentano la risultante nel pubblico dopo che \u00e8 avvenuta l\u2019interpretazione.\nAspetti sociali.\nI media e la democrazia.\nNel corso del tempo si \u00e8 diffusa l'idea che in una societ\u00e0 democratica, affinch\u00e9 la democrazia possa dirsi completa, debbano essere presenti dei mezzi di informazione indipendenti che possano informare i cittadini su argomenti riguardanti i governi e le entit\u00e0 aziendali; questo perch\u00e9 i cittadini, pur disponendo del diritto di voto, non sarebbero in grado di esercitarlo con una \"scelta informata\" che rispecchi i loro reali interessi ed opinioni. Secondo quest'ottica, nell'ambito del principio fondante delle democrazie liberali, ovvero la separazione dei poteri, oltre all'esecutivo, al giudiziario e al legislativo, il ruolo dei media di fonti di informazione per i cittadini andrebbe considerato come un \"quarto potere\" da rendere autonomo rispetto agli altri. Alcuni paesi, come la Spagna nel 2005, hanno avviato riforme rivolte a rendere indipendenti le televisioni pubbliche dai controlli politici.\nInternet e i mezzi di comunicazione di massa.\nSebbene venga resa disponibile una gran quantit\u00e0 di informazioni, immagini e commenti (cio\u00e8 \"contenuti\"), spesso \u00e8 difficile determinare l'autenticit\u00e0 e l'affidabilit\u00e0 dell'informazione contenuta nelle pagine web (che spesso sono auto pubblicate). Alcuni sostengono per\u00f2 che Internet rispecchi la contraddittoriet\u00e0 del mondo reale e che l'apparente maggiore affidabilit\u00e0 dell'informazione televisiva e giornalistica sia dovuta al ristretto numero di canali informativi e alla tendenza a omologare l'informazione tradizionale su modelli comuni. Tra essi si pu\u00f2 considerare Marcello Foa con il suo \"Gli stregoni della notizia\".\nInternet consente la diffusione di notizie e informazioni in pochi minuti in tutto il pianeta, sostituendo spesso, grazie alla sua relativa economicit\u00e0 e facilit\u00e0 d'uso, i mezzi di comunicazione tradizionali (posta, telefono, fax).\nQuesto rapido sviluppo di comunicazione istantanea e decentrata porter\u00e0 probabilmente a cambiamenti significativi nella struttura dei media di massa e nel loro rapporto con la societ\u00e0.\nInfluenza dei media.\nLa concezione in base alla quale i media sono degli strumenti molto potenti e in grado di condizionare non solo le menti e i comportamenti degli individui, ma anche delle istituzioni, \u00e8 ancora oggi molto diffusa nella coscienza comune. Tale concezione era influita dalla psicologia behaviorista, imperante negli ambienti accademici, dall'esperienza dell'uso della propaganda nella Prima Guerra Mondiale e negli anni successivi che vedono l'ascesa delle ideologie totalitarie, nonch\u00e9 dell'esperimento radiofonico di Orson Welles \"La Guerra dei Mondi\", che provoc\u00f2 una reazione di panico in molti radioascoltatori.\nA questi fattori bisogna aggiungere il dibattito del secolo scorso sull'influsso negativo esercitato dal cinema e dalla televisione, in particolare modo in riferimento ai contenuti violenti e agli effetti sui bambini. Oggi questo dibattito \u00e8 stato ripreso e portato avanti da quanti sono preoccupati degli effetti sulle relazioni personali, sulla conoscenza e quelli causati da contenuti sessualmente espliciti di internet (\"sexting\", \"grooming\", sfruttamento sessuale dei minori attraverso la rete, ecc).\nNel secolo scorso, sono state avanzate numerose ricerche psico-sociali sull'influenza dei media. Due sono stati i filoni di ricerca principali: la prima, detta degli effetti forti, che sosteneva la grande influenza persuasiva dei media. La seconda, detta degli effetti limitati, che era orientata invece a focalizzare l'attenzione pi\u00f9 sull'influenza del messaggio che sulla potenza di persuasione dei media in s\u00e9. In seguito alle scoperte di sull'effetto dell'\"agenda setting\" dei mass media e di Elisabeth Noelle-Neumann della spirale del silenzio, si \u00e8 tornato a parlare di effetti cognoscitivi misurabili dei media sull'\"audience\".\nIl modello degli effetti forti fu elaborato dagli studiosi di psicologia sociale durante gli anni trenta e quaranta. Secondo questo modello, i media erano ritenuti capaci di produrre ogni effetto possibile sul loro pubblico considerato del tutto passivo. La base teorica era fornita dalle analisi tecniche di propaganda impiegate con efficacia nella prima e nella seconda Guerra mondiale. L'evidenza sperimentale fu fornita anche da Carl Hovland e dai suoi colleghi alle fine degli anni quaranta e cinquanta. Attraverso molti esperimenti, Hovland e altri studiosi identificarono le caratteristiche che emittente, messaggio e destinatari dovevano avere per portare al cambiamento di opinione. Tra le varie teorie che possono annoverarsi all'interno di questo filone, va ricordata la teoria ipodermica, elaborata negli anni quaranta da Harold Lasswell, chiamata anche teoria dell'ago ipodermico. Si tratta di un modello di studio che considera i mass media come potenti strumenti di persuasione, che agiscono direttamente su una massa passiva e inerte. La comunicazione viene vista essenzialmente come un processo diretto di stimolo e risposta, in cui il messaggio viene ricevuto senza alcun'intermediazione e, importante da sottolineare, gli effetti sono dati per scontati, e quindi nemmeno analizzati.\nNel loro studio sul comportamento elettorale, intitolato \"The people's choice\" (1944), Paul Felix Lazarsfeld, Berelson e Gaudet sostengono invece che i media hanno poca influenza sulle scelte di voto degli individui.\nDa questo contributo ha preso piede il modello degli effetti limitati. Il principale effetto riscontrato da Lazarsfeld e dai suoi colleghi \u00e8 infatti quello secondo cui i media rafforzano le opinioni esistenti, mentre solo una piccola percentuale di elettori \u00e8 portata a cambiare completamente opinione, ma pi\u00f9 per effetto degli \"opinion leader\" che a causa dei media stessi. Nasce da qui, la teoria del flusso a due fasi di comunicazione, elaborata da Paul Felix Lazarsfeld ed Elihu Katz nel 1955. Secondo tale teoria non esiste un unico flusso diretto e univoco di informazioni che va dai media ai destinatari finali, bens\u00ec un processo a due stadi. Il primo passa dai media agli \"opinion leader\". Solo in un secondo momento il messaggio viene filtrato e veicolato dagli \"opinion leader\" al gruppo sociale di riferimento. Appartiene alla tradizione degli effetti limitati anche la teoria degli usi e gratificazioni, sviluppata all'inizio degli anni sessanta dal sociologo e studioso della comunicazione americano Elihu Katz. Questo modello sposta l'attenzione dai media al destinatario finale del processo di comunicazione, vale a dire il pubblico. Katz infatti ritiene, al contrario delle precedenti teorie, che il pubblico abbia sempre un ruolo attivo e consapevole nella fruizione dei contenuti dei mezzi di comunicazione di massa. Alla base di questa teoria, c'\u00e8 la convinzione che i mass media competono con altre risorse per la soddisfazione dei bisogni del pubblico.\nA partire dalla fine degli anni sessanta, nascono nuove posizioni a favore della concezione che i media producono effetti forti. Tra queste assume particolare rilievo la teoria dell'\"agenda setting\", elaborata dagli studiosi Maxwell McCombs e Donald Shaw. Secondo questa teoria, i mass media non riflettono la realt\u00e0, ma piuttosto la filtrano e la modellano. Inoltre i mass media concentrano la loro attenzione su pochi temi e si sforzano di far credere al pubblico che essi siano i pi\u00f9 importanti.\nUn'altra posizione trova la sua massima espressione nei lavori di Elisabeth Noelle-Neumann con la cosiddetta teoria della spirale del silenzio. Questa teoria, elaborata negli anni settanta, sostiene che le persone in genere hanno paura dell'isolamento sociale, e nel caso in cui si trovino ad avere un'opinione difforme da quella della maggioranza preferiscono tacere la propria. Pertanto, quando il \"setting\" dell'agenda dei media spinge certi temi all'attenzione pubblica e ne trascura altri magari pi\u00f9 veri e urgenti, questi ultimi cadranno nella spirale del silenzio accompagnati dalla frustrazione di coloro che vorrebbero che se ne parlasse.\nIl terzo filone di ricerca sugli effetti sociali dei media che si \u00e8 imposto a partire dagli anni 90 \u00e8 stato il \"framing\", nato in parte come costola dell'\"agenda setting\" e come applicazione delle idee di Erving Goffman nel suo libro Frame Analysis: An Essay on the Organization of Experience (1974). \"Framing\" significa inquadrare, porre una questione dentro una cornice determinata. Consiste in un'operazione simultaneamente concettuale e linguistica \u201cin cui il senso delle parole non indica solamente il senso delle cose di cui si sta parlando, ma lo \u201corienta\u201d e lo \u201cinquadra\u201d dando o togliendo dalle cose certe loro qualit\u00e0\" (Noblejas, 2006). Un esempio rende l'idea con sottile umorismo: \u201cImmaginiamo di far parte dell'equipaggio di una nave. Un bel giorno il nostromo ci dice: \u201cstate attenti all'umore del capitano\u201d. Questo sarebbe un \"agenda setting\", cio\u00e8, sottolineare ed evidenziare una questione pubblica di interesse comune. Ci troveremmo, invece, dinanzi al \"framing\" qualora il nostromo dicesse: \u201cattenzione! Il capitano \u00e8 sobrio\u201d. Questa frase apparentemente innocua, che anzi sembra una descrizione \u201cpositiva\u201d e piena di buone intenzioni di uno stato di fatto, \u00e8 invece un'azione che fissa nella nostra mente l'idea che il capitano abitualmente non \u00e8 sobrio. Tale effetto \u00e8 indipendente dal fatto che il capitano sia veramente alcolizzato o meno\".\nLe implicazioni per la comunicazione politica e commerciale hanno moltiplicato gli studi accademici sul \"framing\", anche a dismisura, in modo che oggi quasi tutto si riduce a un problema di inquadramento, confondendo cos\u00ec le frontiere fra linee di ricerca diverse, pur relazionate. Senza entrare ora nel merito dell'attuale discussione accademica sull'argomento, \u00e8 bene evidenziare una delle formulazioni pioniere ed originali del \"framing\", fornita da Robert Entman: \u201cPossiamo definire \"framing\" come il processo di cogliere alcuni degli elementi di una realt\u00e0 percepita e di assemblarli in una narrazione che sottolinea le connessioni fra di loro, allo scopo di promuovere un'interpretazione particolare\u201d.\nSono quattro le funzioni svolte dai \"frames\", secondo Entman: definire i termini del problema, offrirne un'interpretazione causale, incapsulare un giudizio morale su di esso e prospettarne una soluzione o rimedio, una linea di azione. Sicuramente il frame pi\u00f9 riuscito della comunicazione politica degli ultimi tempi \u00e8 stato quello di inquadrare gli eventi e la risposta successiva alle azioni terroristiche dell'11 settembre come \u201cwar on terror\u201d, guerra al terrorismo. Come afferma Reese, gli antagonisti della politica estera di George Bush non sono riusciti a offrire un contro-frame efficace. Le critiche restano sempre imbrigliate nell'arena definita dal primo, criticando, ad esempio, il fallimento della \u201cguerra al terrorismo\u201d. Chi definisce per primo i termini di una contesa politica o ideologica ha molto guadagnato, cos\u00ec che l'unico modo di contrastarlo \u00e8 eseguire un'operazione di \u201c\"re-framing\"\u201d.\nIl lettore che conosca la vecchia arte e scienza della Retorica avr\u00e0, sicuramente, richiamato alla sua memoria molte delle conoscenze acquisite nello studio della disciplina sulla persuasione nel leggere le scoperte di queste teorie sui media menzionate: l'\"agenda setting\", la spirale del silenzio e il \"framing\". Le loro rilevazioni attraverso metodi positivi caratteristici della sociologia empirica mettono in evidenza l'attualit\u00e0 della Retorica, l'arte del discorso pubblico. La differenza risiede nel fatto, non trascurabile, che il discorso pubblico oggi \u00e8 mediato dai mezzi di comunicazione sociale, con tutti i condizionanti \u2013 commerciali, di linguaggio a seconda dei \u201cformati\u201d, di lavoro \u201cindustriale\u201d, anche di potere politico ed economico, ecc.- che questi mezzi portano con s\u00e9. Nell'essenziale per\u00f2 resta discorso, discorso pubblico. Da pochi anni sono iniziati delle ricerche che combinano questi indirizzi metodologici specie nell'ambito della famiglia: sulla rappresentazione della famiglia su Twitter, sulla paternit\u00e0 nel giornalismo, sulle serie tv e le telenovelas.\nProblematiche dei media di massa.\nNel corso degli anni \u00e8 stata prodotta un'enorme quantit\u00e0 di studi e ricerche sugli effetti causati dai media e ancora oggi gli esperti si dividono, secondo una famosa definizione di Umberto Eco, fra \"apocalittici\" (per i quali i media hanno una portata sostanzialmente distruttiva rispetto alla socializzazione ordinaria) e \"integrati\" (propensi piuttosto a considerare gli esiti positivi e controllabili della socializzazione tramite media).\nInoltre i media di massa, per la loro stessa struttura comunicativa, modificano profondamente la nostra percezione della realt\u00e0 e della cultura, secondo il principio di Marshall McLuhan per cui \"il medium \u00e8 il messaggio\". Infine, poich\u00e9 un aspetto molto importante della comunicazione di massa \u00e8 la produzione in serie di messaggi come \"merce\", diventa molto importante lo studio delle strategie con cui vengono prodotti e diffusi i messaggi, specialmente quando lo scopo di questi messaggi \u00e8 quello di influenzare le idee ed i comportamenti dei destinatari, come accade nella comunicazione politica o nella pubblicit\u00e0.\nDiversi studi di psicologia hanno dimostrato che l'atteggiamento dello spettatore di cinema o televisivo rispetto allo spettacolo che sta guardando \u00e8 di maggiore \"passivit\u00e0\" rispetto al lettore di un libro, in quanto nota di meno le contraddizioni all'interno del documento stesso.\nI mezzi di comunicazione di massa come agenti di socializzazione.\nLa socializzazione corrisponde all'apprendimento di valori, norme, modelli culturali da parte dei membri di una collettivit\u00e0. Essi non vengono solo conosciuti, ma anche interiorizzati, cos\u00ec che la maggior parte dei desideri, delle aspettative e dei bisogni degli individui vi si conformano fino a percepire come \"naturale\" adottare certe scelte piuttosto che altre.\nGli enti di socializzazione tradizionali sono la famiglia e la scuola, alle quali si associa il gruppo dei pari, cio\u00e8 un insieme di persone che interagiscono in modo ordinato grazie a comuni aspettative riguardanti il comportamento reciproco. A questi si aggiungono nella societ\u00e0 postindustriale le comunicazioni di massa, con un impatto spesso diverso a seconda delle fasce generazionali.\nLa socializzazione svolta dai media di massa dipende sia da strategie intenzionali (per cui, ad esempio, esistono libri, articoli, trasmissioni, siti internet educativi o informativi) sia da effetti non esplicitamente dichiarati o comunque indiretti. In questi ultimi rientrano la socializzazione ai consumi che scaturisce dalla pubblicit\u00e0 e, in generale, la presenza nei pi\u00f9 disparati prodotti audiovisivi (telefilm, film) di messaggi relativi a valori e modelli di vita che hanno un potente effetto di socializzazione anche su un pubblico appartenente a realt\u00e0 molto diverse.\nLa socializzazione prodotta dai media agisce su due livelli: per un certo verso essi sono un potente mezzo di \"socializzazione primaria\", in quanto forniscono ai bambini una serie di valori, ruoli, atteggiamenti, competenze e modelli precedentemente forniti esclusivamente dalla famiglia, dalla comunit\u00e0 o dalla scuola. Essi sono dunque degli agenti paralleli di socializzazione.\nVi \u00e8 anche nei media una \"socializzazione secondaria\": essi forniscono informazione e intrattenimento attraverso i quali le persone accrescono la propria consapevolezza sulla realt\u00e0 sociale, allargano la sfera delle conoscenze che possono essere utilizzate negli scambi sociali, ricevono delle strutture interpretative.\nLa televisione cattiva maestra (Pasolini e Popper).\nPier Paolo Pasolini aveva gi\u00e0 intuito i cambiamenti sociali e culturali prodotti dalla massificazione televisiva. Inizi\u00f2 ad accorgersi che tutti i giovani di borgata avevano iniziato a vestire, comportarsi, pensare in modo analogo. Se prima di allora per Pasolini si poteva distinguere un proletario da un borghese, oppure un comunista da un fascista, gi\u00e0 agli inizi degli anni settanta non era pi\u00f9 possibile: la societ\u00e0 italiana si stava gi\u00e0 omologando a macchia d'olio.\nPasolini chiam\u00f2 questi fenomeni \"mutazione antropologica\", prendendo a prestito il termine dalla biologia. In biologia la mutazione genetica \u00e8 determinata prima dalla variazione e poi dalla fissazione. Nel caso della \"mutazione antropologica\" la variazione delle mode e dei desideri della collettivit\u00e0 \u00e8 decisa prima nei consigli d'amministrazione delle reti televisive nazionali e poi viene fissata nelle menti dei telespettatori tramite messaggi manipolatori subliminali e pubblicit\u00e0.\nAlcuni pensano che il pi\u00f9 grave problema causato dalla televisione moderna sia la violenza che essa propina ai bambini. Karl Popper, analizzando i contenuti dei programmi e gli effetti sugli spettatori televisivi, giunge alla conclusione che il piccolo schermo sia diventato ormai un potere incontrollato, capace di immettere nella societ\u00e0 ingenti dosi di violenza. La televisione cambia radicalmente l'ambiente e dall'ambiente cos\u00ec brutalmente modificato i bambini traggono i modelli da imitare. Risultato: stiamo facendo crescere tanti piccoli criminali. Dobbiamo fermare questo meccanismo prima che sia troppo tardi perch\u00e9 la televisione \u00e8 peggiorata. Se non si agisce essa tende inesorabilmente a peggiorare per una sua legge interna, quella degli ascolti, che Popper formulava pi\u00f9 famigliarmente come legge dell'\u00ab aggiunta di spezie \u00bb che servono a far mangiare cibi senza sapore che altrimenti nessuno vorrebbe. La televisione raggiunge una grande quantit\u00e0 di bambini, pi\u00f9 di quelli che neppure la pi\u00f9 affascinante maestra d'asilo riesce a vedere nell'arco di una vita. Conta pi\u00f9 dell'asilo e della scuola materna;si trova a fare il mestiere della maestra, ma non lo sa e per questo \u00e8 una cattiva maestra. I produttori di tv, fanno affari, cercano gli ascolti, lavorano per primeggiare nello spettacolo, vogliono pi\u00f9 pubblicit\u00e0, hanno come fine l'intrattenimento delle masse, e invece hanno messo su un gigantesco asilo d'infanzia, pi\u00f9 importante, influente, seducente di tutti gli asili e le scuole del mondo.\nIl filosofo austriaco si pone il problema di cosa fare, e dice che in molti (tra i quali John Condry, coautore di \"Cattiva maestra televisione\", Reset, 1994) pensano che non si possa fare nulla, soprattutto in un Paese democratico. Infatti: 1 - la censura \u00e8 evidentemente antidemocratica, e 2- la censura potrebbe intervenire solo \"dopo\", cio\u00e8 quando ormai l'eventuale \"contenuto\" censurabile \u00e8 gi\u00e0 stato trasmesso e visto (in altre parole, non sarebbe pensabile una censura \"preventiva\"). Nell'opera citata passa quindi ad illustrare la sua proposta: occorrerebbe una patente per fare televisione, cos\u00ec come per i medici esistono, nei Paesi civili, organismi attraverso cui essi si auto-controllano. Se non si attuano questi provvedimenti, il rischio in cui si incorre - secondo Popper - \u00e8 quello di avere giovani sempre pi\u00f9 disumanizzati, violenti ed indifferenti. Egli, inoltre, spiega che esiste la necessit\u00e0 urgente di adottare tali provvedimenti: la televisione, egli dice, \u00e8 diventata un potere colossale; se continuer\u00e0 ad essere incontrollata o mal controllata diventer\u00e0 un potere troppo grande perfino per la democrazia, la quale sar\u00e0 quindi a rischio.\nLa tesi di Giovanni Sartori \"Homo videns\" si avvicina molto alle posizioni di Popper: \u00abUna tesi che si fonda sul fatto che i bambini guardano la televisione per ore e ore, prima di imparare a leggere e a scrivere\u00bb. Data l'alta quantit\u00e0 di violenza che appare sugli schermi televisivi i bambini vi si abituano e diventano da adulti pi\u00f9 violenti, \u00e8 per\u00f2 per Sartori solo un pezzetto della questione, perch\u00e9 quello che il bambino assorbe \u00e8 non solo violenza ma anche un \"imprinting\", uno stampo formativo tutto centrato sul vedere.\nIl tempo trascorso dai bambini davanti allo schermo \u00e8 stato calcolato nel 1994 in circa 40 ore settimanali. , assistere continuamente a spettacoli violenti causa quattro effetti in una mente ancora in fase di formazione come quella del bambino:\nPer gli adulti capaci di intendere e di volere invece assistere a spettacoli violenti potrebbe non determinare alcun effetto negativo.\nI bambini da soli di fronte alla televisione non sono ancora capaci di distinguere la realt\u00e0 dalla finzione. \"Sono allontanati non solo dalla curiosit\u00e0 di ascoltare fiabe, raccontate dai genitori e qualche volta dai nonni, ma anche, come sostiene Pietro Boccia, dalla possibilit\u00e0 di abituarsi ad una sana e corretta lettura\". Se i direttori dei palinsesti ed i consiglieri delle reti televisive ritengono di poter continuare a trasmettere programmi ad alto tasso di violenza ed a basso contenuto pedagogico ed informativo, con la scusa di dare alla gente quello che vuole, essi dimenticano che dovrebbero mettere da parte la logica degli ascolti e far valere i principi della democrazia. Infatti in democrazia tutti dovrebbero avere uguali possibilit\u00e0 di sviluppo della propria unicit\u00e0 e diversit\u00e0. La \"cattiva televisione\" rischia invece di provocare uno scadimento collettivo delle coscienze critiche di un paese: vale in questo caso il detto \"il sonno della ragione genera mostri\".\nFamiglia e mass media.\nAll'interno delle dinamiche di influenza dei media, assume particolare rilievo negli studi sociali degli ultimi venti anni, il tema del rapporto tra famiglia e mass media.\nIn Italia l'argomento ha avuto un notevole sviluppo: studi etnografici sulla fruizione o il consumo televisivo di Casetti, Aroldi\u2013Colombo e Fanchi; studio dei meccanismi di identificazione antropologica dello spettatore con i personaggi negli studi di Brenes e Braga. La preoccupazione dominante \u00e8 stata quella del rapporto educativo fra la famiglia e i mass media, della necessit\u00e0 di imparare ad usare i mass media come risorsa educativa. \u00c8 in questo contesto che \u00e8 nato in Italia un portale che si occupa proprio del rapporto fra la famiglia e i mass media con tale prospettiva, espressione del gruppo di ricerca internazionale Family and Media.\nRiassumendo, lo studio della famiglia e delle sue dinamiche si \u00e8 imposto nelle ricerche sulla comunicazione di massa a partire dalla prima met\u00e0 degli anni 80. Si sono succedute in particolare tre prospettive di ricerca: le ricerche che considerano la famiglia come oggetto di rappresentazione o banco di prova su cui testare la veridicit\u00e0 dei messaggi diffusi dai media e la loro forza di persuasione; le ricerche che si occupano della famiglia come luogo di fruizione e ambiente fisico e relazionale che ospita il consumo; e le ricerche che trattano la famiglia come soggetto di consumo vero e proprio, terminale privilegiato e fruitore attivo i prodotti mediatici.\nIl primo filone di ricerca della famiglia come oggetto di rappresentazione \u00e8 costituito dall'analisi delle influenze che le rappresentazioni mediatiche esercitano sulla quotidianit\u00e0 della famiglia. L'idea di fondo \u00e8 che i mass media entrino in relazione con la famiglia rappresentandola e che quest'ultima sia esposta alla loro influenza e disponibile ad assumere i modelli di vita e di comportamento che essi propongono. In questo quadro, il problema centrale diventa quello di stabilire il grado di corrispondenza tra la realt\u00e0 e le rappresentazioni della famiglia prodotte e diffuse dai mezzi di comunicazione di massa. Opinione comune a quasi tutte le ricerche \u00e8 che i mass media restituiscano un'immagine distorta del nucleo domestico. Da un lato infatti, la standardizzazione delle procedure produttive rende necessarie la semplificazione delle dinamiche familiari. Dall'altro lato, l'esigenza di confezionare un prodotto gradevole e accattivante, obbliga a spettacolarizzare la realt\u00e0 domestica, enfatizzando le svolte eclatanti, i momenti di crisi e di rottura in luogo della ricostruzione delle modalit\u00e0 quotidiane di gestione delle relazioni.\nIl secondo filone di ricerca della famiglia come luogo di fruizione, muove dal riconoscimento della crucialit\u00e0 del contesto nelle dinamiche di consumo. La famiglia viene vista come terminale privilegiato della comunicazione di massa e luogo naturale di consumo. In questo quadro, il rapporto tra mass media e nucleo familiare assume una configurazione complessa: la famiglia non \u00e8 l'oggetto delle rappresentazioni mediatiche, n\u00e9 un terminale passivo della comunicazione, ma un agente attivo delle pratiche di consumo.\nL'idea della famiglia come soggetto di consumo, si basa sul principio che la famiglia \u00e8 una rete complessa di relazioni, sia interne (le relazioni tra i membri del nucleo) sia esterne (il rapporto tra famiglia e il contesto lavorativo, scolastico, istituzionale.). In questo contesto, la famiglia funziona da filtro rispetto ai messaggi prodotti e diffusi dai mass media. Il rapporto tra mass media e famiglia si configura qui come un'interazione complessa che vede la famiglia impegnata a contrattare il tempo e l'attenzione da tributare ai media e a metabolizzare i loro messaggi trasformandoli in risorse di conoscenza, di evasione, di relazione da investire e spendere nella vita quotidiana. Dal punto di vista teorico, l'attenzione passa interamente dalla valutazione degli effetti all'analisi delle interazioni che si attivano tra famiglia e media.\nDe Kerckhove e le \"psicotecnologie\".\nPopper si inserisce nella lunga serie degli studi che evidenziano effetti disastrosi, considerando la Tv come un mezzo prevalentemente unidirezionale, con contenuti statici, somministrati ad un pubblico passivo, ma altri considerano i media soprattutto come una straordinaria opportunit\u00e0.\nQuesto \u00e8 il caso di Derrick de Kerckhove, che cos\u00ec si esprime sull'argomento tanto discusso: \"L'accelerazione delle tecnologie e delle comunicazioni, riconsentir\u00e0 di rallentare i nostri ritmi e di scoprire la vera quiete. Quiete che pu\u00f2 fornire lo scenario per una necessaria trasformazione psicologica, dato che, in ultima analisi, il potere cybertecnologico comporter\u00e0 anche un impegno volto ad una maggiore conoscenza di s\u00e9.\"\nDe Kerckhove \u00e8 allievo e successore di Marshall McLuhan \u2013 sociologo canadese dei media di massa, il quale negli anni sessanta parlava di \"epoca elettrica\" che si sostituiva alla passata \"epoca meccanica\", e di come in questa nuova realt\u00e0 sarebbe potuto emergere un villaggio globale. Nel villaggio globale di McLuhan abbiamo ancora l'influenza di entrambe le tecnologie e la conseguente compresenza di due modi di pensare ed agire.\nSecondo de Kerckhove invece il \"villaggio globale\" di McLuhan \u00e8 superato: siamo diventati tutti individui globali, grazie alle nuove possibilit\u00e0 di accesso alle comunicazioni satellitari e alle nostre infinite connessioni globali via internet. La globalizzazione non \u00e8 un fenomeno riguardante la finanza e l'economia, ma la psicologia, lo stato mentale e la percezione. Per questo \u00e8 interessante studiare i punti di intersezione tra i vari media. La globalizzazione di cui tanto si parla \u00e8 prima di tutto un argomento che riguarda la psicologia.\" (tratto da un'intervista pubblicata su internet).\nIn \"La pelle della cultura\", libro elaborato nel corso di molti anni di ricerca e riflessione, de Kerckhove illustra come i media elettronici abbiano esteso non solo il nostro sistema nervoso e i nostri corpi, ma anche e soprattutto la nostra psicologia. Sottolineando il ruolo cruciale della psicologia nella comprensione dei nuovi fenomeni comunicativi, de Kerckhove per primo introduce il termine \"Psicotecnologia\": \"qualunque tecnologia emuli, estenda o amplifichi il potere della nostra mente.\"\nPer de Kerckhove la televisione \u00e8 una psicotecnologia per eccellenza: essa viene intesa come un organo collettivo di teledemocrazia, che utilizza indagini di mercato e sondaggi per \"scrutare il corpo sociale come ai raggi X\". Ci\u00f2 avviene perch\u00e9 la televisione \u00e8 niente di meno che la proiezione del nostro \"inconscio emotivo\" e allo stesso tempo un'esteriorizzazione collettiva della psicologia del pubblico.\nLa violenza nei media.\nCon l'avvento dei mass media fruiti da tutte le fasce di et\u00e0, sono sopravvenute problematiche in merito ai contenuti trasmessi non adatti alle generazioni pi\u00f9 giovani, una di queste riguarda la rappresentazione della violenza con scene pi\u00f9 o meno crude in diversi palinsesti. Questo dilemma soggiace da una parte con la \"libert\u00e0 di informazione\" e dall'altra alla necessit\u00e0 di tutela delle fasce deboli. Diversi studi hanno evidenziato come la visione di violenza mediatica ha forti effetti sulla violenza imitativa soprattutto in soggetti in et\u00e0 prescolare."}
{"id": "2310951", "revid": "35804", "url": "https://it.wikipedia.org/wiki?curid=2310951", "title": "Mezzi di comunicazione", "text": ""}
{"id": "2310954", "revid": "35804", "url": "https://it.wikipedia.org/wiki?curid=2310954", "title": "Mezzi di comunicazione di massa", "text": ""}
{"id": "2310956", "revid": "287204", "url": "https://it.wikipedia.org/wiki?curid=2310956", "title": "Fishers", "text": "Fishers \u00e8 un comune degli Stati Uniti d'America, nella Contea di Hamilton, nello Stato dell'Indiana.\nFu fondata con il nome di Mudsock; il nome fu poi cambiato in Fishers Switch, fino al 1908 quando assunse la forma attuale di Fishers."}
{"id": "2310957", "revid": "73125", "url": "https://it.wikipedia.org/wiki?curid=2310957", "title": "Eileen M. Collins", "text": ""}
{"id": "2310958", "revid": "73125", "url": "https://it.wikipedia.org/wiki?curid=2310958", "title": "Susan J. Helms", "text": ""}
{"id": "2310959", "revid": "762947", "url": "https://it.wikipedia.org/wiki?curid=2310959", "title": "Robert Cambert", "text": "Biografia.\nDopo aver studiato musica, intraprese la carriera di organista, prima di diventare consulente musicale di Anna d'Austria.\nCambert inizi\u00f2 a collaborare con il poeta Pierre Perrin intorno al 1657, realizzando opere drammatiche. concerti sacri o profani, oltrech\u00e9 lavorando come direttore d'orchestra.\nSu richiesta del Mazarino, nel 1647 compose un'opera italiana intitolata \"La Pastorale\", che ebbe un buon successo. \nSeguirono altre opere degne di nota, quali \"Adonis\".\nNel 1659 \"Pastorale d'Issy\" con il libretto di Pierre Perrin ebbe la prima assoluta a Issy-les-Moulineaux.\nNel 1662, fu nominato maestro e compositore di musica della regina madre Anna d'Austria (1601-1666). Il 31 gennaio 1666 diresse un \"De profundis\" per i suoi funerali.\nNell'autunno del 1664 diresse la musica del \"Princesse d'\u00c9lide\" di Moli\u00e8re; compose inoltre nel 1666 il \"Trio de Cariselli\" per un'opera teatrale di Br\u00e9court, pubblicata con il libretto.\nNel 1669, assieme a Pierre Perrin, divenne membro fondatore dell\"'Academie Royale de Musique\", conosciuta anche come \"Acad\u00e9mie d'Op\u00e9ra.\"\nDue anni dopo mise in scena all'Opera di Parigi \"Pomone\" con il libretto di Perrin (146 recite) e \"Les peines et les plaisirs de l'amour\".\nProsegu\u00ec la sua carriera a Londra dove nell'autunno del 1673 cre\u00f2 una \"Royal Academy of Music\", e mise in scena vari spettacoli, tra i quali una pastorale intitolata \"Ballet and Music for the Entertainment of the King of Great Britain\", e nel mese di marzo 1674, una versione riveduta di \"Arianna e Bacco\", parzialmente ricostruita in collaborazione con Louis Grabu.\nOpere.\nMottetti.\nI mottetti di Cambert non sono stati pubblicati e sono persi."}
{"id": "2310961", "revid": "73125", "url": "https://it.wikipedia.org/wiki?curid=2310961", "title": "James S. Voss", "text": ""}
{"id": "2310962", "revid": "73125", "url": "https://it.wikipedia.org/wiki?curid=2310962", "title": "Richard Douglas Husband", "text": ""}
{"id": "2310964", "revid": "81484", "url": "https://it.wikipedia.org/wiki?curid=2310964", "title": "Virtus pallacanestro Bologna", "text": ""}
{"id": "2310965", "revid": "339392", "url": "https://it.wikipedia.org/wiki?curid=2310965", "title": "Michael Philip Anderson", "text": ""}
{"id": "2310966", "revid": "339392", "url": "https://it.wikipedia.org/wiki?curid=2310966", "title": "Michael P. Anderson", "text": ""}
{"id": "2310967", "revid": "120371917", "url": "https://it.wikipedia.org/wiki?curid=2310967", "title": "Re dalle Lunghe Corna", "text": "Il Re dalle Lunghe Corna (in lingua originale, \"Horned King\") \u00e8 un personaggio immaginario del libro \"fantasy\" \"Il Libro dei Tre\", della saga \"Le cronache di Prydain\" di Lloyd Alexander. Il personaggio \u00e8 noto in Italia anche come Re Cornelius, nome che gli \u00e8 stato dato nell'adattamento italiano del lungometraggio d'animazione Disney \"Taron e la pentola magica\", tratto appunto da \"Il Libro dei Tre\" e dal suo seguito \"Il Calderone Nero\".\nIn \"Il Libro dei Tre\".\nIl Re dalle Lunghe Corna \u00e8 il comandante di un'armata al servizio di Arawn Signore della Morte, il mago oscuro e tiranno di Annuvin, che brama assoggettare la terra di Prydain. Il Re dalle Lunghe Corna \u00e8 descritto come un guerriero dal fisico erculeo, che indossa un mantello di pelliccia rossa e copre il proprio volto con una maschera a forma di teschio, dalla quale si diramano due imponenti corna di cervo. Questa maschera, dalla quale deriva il suo nome di battaglia, serve a celare la sua vera identit\u00e0. Sul vero nome del Re dalle Lunghe Corna infatti grava un pericoloso \"geis\", che l'uomo tenta a tutti i costi di scongiurare.\nAll'inizio del \"Libro dei Tre\", allorquando incombe l'invasione dell'armata guidata dal Re dalle Lunghe Corna, la scrofa magica Hen Wen d'improvviso scappa dalla cittadina di Caer Dallben, costringendo il protagonista Taran, \"assistente-guardiano dei maiali\", a mettersi alla sua ricerca. Vive diverse avventure e arriva a mettere le mani su una spada magica chiamata Dyrnwyn. Nei pressi di Caer Dathyl, la roccaforte del Sommo Re di Prydain, si imbatte nell'avanguardia dell'esercito del Re dalle Lunghe Corna. Il ragazzo prova ad affrontarlo brandendo la spada, ma la sua magia \u00e8 troppo potente per lui e gli si rivolta contro. All'ultimo istante per\u00f2 il Re dalle Lunghe Corna viene folgorato e il suo esercito batte in ritirata. Il principe Gwydion, compagno d'avventura di Taran, trae in salvo il ragazzo e gli spiega di aver trovato la maialina Hen Wen, la quale, dotata del potere di un oracolo, era a conoscenza del vero nome del Re dalle Lunghe Corna, era scappata da Caer Dallben proprio perch\u00e9 il Re dalle Lunghe Corna la stava cercando ed infine era riuscita a comunicare il nome a Gwydion, che l'ha utilizzato per uccidere il nemico. Quale fosse questo nome per\u00f2 il principe non lo rivela.\nVersione Disney.\nIl Re dalle Lunghe Corna (reso come \"Re Cornelius\" nella versione italiana) appare come antagonista principale del film d'animazione Disney del 1985 \"Taron e la pentola magica\", liberamente ispirato ai primi due libri della saga: \"Il Libro dei Tre\" e \"Il Calderone Nero\". Qui tuttavia \u00e8 molto diverso dalla sua controparte letteraria. Anzich\u00e9 un guerriero e generale mascherato, nel film \u00e8 un lich, con il capo ridotto ad un teschio scarnificato, con orbite nere con pupille rosso fuoco e una coppia di corna naturalmente attaccate ad esso. Al suo servizio ha un coboldo di nome Rospus, del tutto assente nei libri, sul quale \u00e8 solito scaricare le sue ire.\nCos\u00ec come nel libro, nel film il Re Cornelius d\u00e0 la caccia alla maialina Hen Wen (resa col nome di Ewy nella versione italiana), ma non per impedire che si scopra il suo nome, bens\u00ec per farsi rivelare dove \u00e8 nascosto il Calderone Nero, un artefatto stregato che Cornelius pianifica di sfruttare per costituire un'armata di non-morti, per assoggettare la terra di Prydain. Impadronitosi del Calderone, il lich vi getta dei cadaveri di guerrieri e li anima, costituendo un'armata di non-morti. Ma Gurghi, uno degli amici del protagonista Taran, si getta spontaneamente nel Calderone, sacrificando la propria vita per spezzare il maleficio. Il Calderone Nero riassorbe tutta la sua magia maligna e anche il Re Cornelius ne finisce risucchiato e distrutto, cercando fino all'ultimo di trascinare Taran con s\u00e9 nella rovina. Gurghi verr\u00e0 poi riportato in vita dalle tre streghe Orddu, Orwen e Orgoch (rese coi nomi Orchina, Orcona e Orvina nell'adattamento italiano), le originarie custodi del Calderone Nero.\nNella saga letteraria a sfruttare il Calderone Nero con rituali di negromanzia non \u00e8 il Re dalle Lunghe Corna, bens\u00ec Arawn il Signore della Morte, antagonista principale della serie nonch\u00e9 padrone dello stesso Re dalle Lunghe Corna. Pure l'aspetto cupo della fortezza che nel film Disney \u00e8 la sede del Re Cornelius, rimanda ad Annuvin, la roccaforte di Arawn nei libri.\nIl Re Cornelius appare anche come ospite nella serie \"House of Mouse - Il Topoclub\" e fa parte del franchise dei Cattivi Disney."}
{"id": "2310968", "revid": "73125", "url": "https://it.wikipedia.org/wiki?curid=2310968", "title": "Marsha S. Ivins", "text": ""}
{"id": "2310970", "revid": "135224", "url": "https://it.wikipedia.org/wiki?curid=2310970", "title": "Gaetano Saya", "text": ""}
{"id": "2310972", "revid": "73125", "url": "https://it.wikipedia.org/wiki?curid=2310972", "title": "Tamara E. Jernigan", "text": ""}
{"id": "2310973", "revid": "642594", "url": "https://it.wikipedia.org/wiki?curid=2310973", "title": "George D. Nelson", "text": ""}
{"id": "2310974", "revid": "73125", "url": "https://it.wikipedia.org/wiki?curid=2310974", "title": "Kathryn D. Sullivan", "text": ""}
{"id": "2310976", "revid": "599013", "url": "https://it.wikipedia.org/wiki?curid=2310976", "title": "Franklin Chang-D\u00edaz", "text": ""}
{"id": "2310977", "revid": "767487", "url": "https://it.wikipedia.org/wiki?curid=2310977", "title": "Winston Crite", "text": ""}
{"id": "2310980", "revid": "73125", "url": "https://it.wikipedia.org/wiki?curid=2310980", "title": "Franklin R. Chang-Diaz", "text": ""}
{"id": "2310983", "revid": "599013", "url": "https://it.wikipedia.org/wiki?curid=2310983", "title": "Pham Tu\u00e2n", "text": ""}
{"id": "2310984", "revid": "92723", "url": "https://it.wikipedia.org/wiki?curid=2310984", "title": "Vladimir V. Kovalenok", "text": ""}
{"id": "2310988", "revid": "73125", "url": "https://it.wikipedia.org/wiki?curid=2310988", "title": "Ronald E. McNair", "text": ""}
{"id": "2310989", "revid": "120993148", "url": "https://it.wikipedia.org/wiki?curid=2310989", "title": "Muncie (Indiana)", "text": "Muncie \u00e8 una citt\u00e0 degli Stati Uniti d'America, capoluogo della Contea di \nDelaware, nello Stato dell'Indiana.\nNella cittadina di Muncie \u00e8 ambientato il film di Steven Spielberg Incontri ravvicinati del terzo tipo, del 1977.\nMuncie \u00e8 la citt\u00e0 oggetto degli studi dei sociologi Helen Merrell lynd e Robert staughton lynd che ha portato alla pubblicazione di Middletown, A Study in Contemporary American Culture (1929) e Middletown in transition, A Study in Cultural Conflicts (1937)\n\u00c8 la citt\u00e0 dove vive Garfield."}
{"id": "2310991", "revid": "123821940", "url": "https://it.wikipedia.org/wiki?curid=2310991", "title": "Lodovico Flori", "text": "Biografia.\nLodovico Flori da Fratta \u00e8 stato un gesuita, economista, dotto latinista poliglotta noto per aver scritto il \"Trattato del modo di tenere il Libro Doppio Domestico\" edito a Palermo nel 1636 da Decio Cirillo. Manuale di contabilit\u00e0 scritto per incarico e ad uso delle case della Compagnia di Ges\u00f9 nel Regno di Sicilia che ha la peculiarit\u00e0 di aver ripreso e approfondito gli studi del Pietra (il quale aveva trattato del \"bilancio\" non pi\u00f9 come un mero bilancio di verifica ma come uno strumento di controllo dell'azienda), estrapolando il \"Conto dell'Entrata e della Spesa Generale\" (oggi il conto economico) dall'\"Esito\" (oggi stato patrimoniale). Con lui pu\u00f2 dirsi nato il bilancio cos\u00ec come oggi lo conosciamo. A Flori si deve anche l'introduzione del principio di competenza economica, con i ratei e risconti (chiamati da lui \"interusuri\"), valutazioni di rimanenze e altre scritture d'assestamento da appostare a fine esercizio. \n\u00c8 stato il traduttore dal latino delle opere a carattere religioso del suo coetaneo tedesco e correligionario Jeremias Drexel, alias Geremia Dressellio. \nTradusse testi anche dallo spagnolo, castigliano."}
{"id": "2310992", "revid": "73125", "url": "https://it.wikipedia.org/wiki?curid=2310992", "title": "Ron McNair", "text": ""}
{"id": "2310993", "revid": "73125", "url": "https://it.wikipedia.org/wiki?curid=2310993", "title": "Sergei K. Krikalev", "text": ""}
{"id": "2310995", "revid": "73125", "url": "https://it.wikipedia.org/wiki?curid=2310995", "title": "Sergej Krikalev", "text": ""}
{"id": "2310996", "revid": "767487", "url": "https://it.wikipedia.org/wiki?curid=2310996", "title": "Galileo (film 1975)", "text": "Galileo \u00e8 un film del 1975 diretto da Joseph Losey, tratto dalla pi\u00e9ce teatrale di Bertold Brecht \"Vita di Galileo\", che in precedenza Losey aveva messo in scena.\nFu presentato fuori concorso al 28\u00ba Festival di Cannes.\nTrama.\nIl film \u00e8 un affresco dei momenti salienti nella vita dell'astronomo Galileo Galilei: dalla costruzione del cannocchiale (1609) ai giorni che precedettero la morte (1642). Il protagonista, Galileo, \u00e8 tratteggiato sotto il profilo umano anche mostrandone le debolezze e le incongruenze. Tema principale dell'opera, ancor pi\u00f9 che il rapporto tra scienza e fede, \u00e8 il rapporto tra scienza e potere.\nNel il dialogo finale, confrontandosi con il suo allievo Andrea Sarti, l'astronomo riconosce di aver tradito la sua vocazione di scienziato e dice che, pur avendo avuto la possibilit\u00e0 di misurarsi alla pari con le massime autorit\u00e0 dell'epoca, per quieto vivere rinuncia formalmente alle proprie idee (pi\u00f9 simile in questo ad un Cartesio che non ad un Giordano Bruno). Il rammarico del protagonista \u00e8 quello di non aver saputo delineare un indirizzo etico per le scienze fisiche, qualcosa di analogo al giuramento di Ippocrate per l'astronomia, lasciando cos\u00ec il sapere e la ricerca scientifica all'arbitrio dei potenti.\nIl regista rimane abbastanza fedele al teatro brechtiano, soprattutto nel presentarci un Galileo sanguigno, virile, talvolta ironico ma infine tragico nel sacrificare la felicit\u00e0 della figlia (che doveva andare in sposa ad un nobiluomo) pur di proseguire le sue ricerche. \nBertold Brecht scrisse quest'opera profondamente colpito dall'evento storico di Hiroshima."}
{"id": "2310997", "revid": "73125", "url": "https://it.wikipedia.org/wiki?curid=2310997", "title": "Roger Bruce Chaffee", "text": ""}
{"id": "2310998", "revid": "73125", "url": "https://it.wikipedia.org/wiki?curid=2310998", "title": "Rusty Schweickart", "text": ""}
{"id": "2311001", "revid": "23126360", "url": "https://it.wikipedia.org/wiki?curid=2311001", "title": "Reazioni di prestance", "text": ""}
{"id": "2311002", "revid": "112435226", "url": "https://it.wikipedia.org/wiki?curid=2311002", "title": "Alfredo Cazzola", "text": "Attivit\u00e0 imprenditoriale.\nHa iniziato la sua carriera da imprenditore all'et\u00e0 di 22 anni, nel 1972, fondando la DEKO Allestimenti. Nel 1981 ha aperto una societ\u00e0 dedicata all'organizzazione di eventi fieristici, Promotor International, che ha acquistato la gestione del Motor Show dai fondatori Mario Zodiaco, Sandro Munari e Giacomo Agostini. Nel 2007 ne ha ceduto i diritti di gestione alla multinazionale francese GL Events.\nDal 2010 \u00e8 vicepresidente di Barovier &amp; Toso, azienda produttrice di vetro di Murano..\nDal 2016 \u00e8 presidente e amministratore delegato di Mint Street Holding S.p.A..\nAttivit\u00e0 sportiva.\nNel 1991, Cazzola ha acquistato la Virtus Pallacanestro Bologna, di cui \u00e8 stato presidente fino alla stagione 1999/2000; sotto la sua presidenza, la societ\u00e0 ha vinto quattro volte il campionato italiano (stagioni 1992/93, 1993/94, 1994/95 e 1997/98), due volte la Coppa Italia (1997 e 1999), l'Eurolega del 1998 e la prima edizione della Supercoppa Italiana.\n\u00c8 stato presidente della Lega Societ\u00e0 di Pallacanestro di Serie A dal 1998 al 2000.\nNel 2005 \u00e8 divenuto azionista di maggioranza e presidente della societ\u00e0 calcistica : sotto la sua presidenza la squadra \u00e8 tornata in serie A. Nel 2008 ha ceduto tutte le azioni a Renzo Menarini. Il 23 marzo 2011 ha annunciato il suo reingresso da socio di maggioranza nel Bologna Football Club 1909, ma dopo pochi giorni ha rinunciato ad entrare nella societ\u00e0.\nAttivit\u00e0 politica.\nIl 14 gennaio 2009 si \u00e8 candidato come sindaco del comune di Bologna in una lista civica appoggiata dal PDL e dalla Lega Nord. \u00c8 stato sconfitto al ballottaggio il 22 giugno 2009 dal candidato del centro-sinistra Flavio Delbono, poi dimessosi a causa dello scandalo \"Cinziagate\"."}
{"id": "2311004", "revid": "124320449", "url": "https://it.wikipedia.org/wiki?curid=2311004", "title": "Elena Zareschi", "text": "Biografia.\nNata in Argentina da una famiglia di commercianti toscani di origine lucchese, arriva in Italia alla met\u00e0 degli anni trenta, si presenta alle selezioni per frequentare il Centro Sperimentale di Cinematografia, viene ammessa e si diploma nel 1937, debuttando subito dopo diretta da Umberto Barbaro, nel film \"L'ultima nemica\".\nNella piccola parte del film ha modo di dimostrare le sue grandi doti di attrice drammatica, anche se la pellicola fu un completo insuccesso.\nOttengono invece un gran successo i suoi lavori teatrali, prima con Anton Giulio Bragaglia, nel dramma di Lorca \"Nozze di sangue\", successivamente sar\u00e0 protagonista di numerose rappresentazioni drammatiche in vari teatri italiani, e particolarmente nelle tragedie greche presso teatri all'aperto da Siracusa a Taormina, da Ostia a Verona.\nNel 1952 sar\u00e0 una grande Gertrude, nell\"Amleto\", nell'anno successivo entra in compagnia con Vittorio Gassman e Squarzina, nella parte di \"Elettra\" nell\"Oreste\" di Vittorio Alfieri, poi diretta da Luchino Visconti in \"Cassandra\", sino a \"Sofonisba\" per la regia di Strehler.\nMolto attiva nella prosa radiofonica e in quella televisiva della RAI: si ricordano in particolare le sue interpretazioni di Ma\u0161a ne \"Le tre sorelle\" e di Lady Macbeth accanto a Enrico Maria Salerno.\nFilmografia.\nDoppiatrici.\nNonostante fosse ella stessa una doppiatrice, in alcune pellicole Elena Zareschi fu doppiata da: "}
{"id": "2311006", "revid": "23126416", "url": "https://it.wikipedia.org/wiki?curid=2311006", "title": "Clonare", "text": ""}
{"id": "2311007", "revid": "642594", "url": "https://it.wikipedia.org/wiki?curid=2311007", "title": "Deke Slayton", "text": ""}
{"id": "2311008", "revid": "73125", "url": "https://it.wikipedia.org/wiki?curid=2311008", "title": "James A. Lovell", "text": ""}
{"id": "2311009", "revid": "73125", "url": "https://it.wikipedia.org/wiki?curid=2311009", "title": "James Arthur Lovell", "text": ""}
{"id": "2311010", "revid": "73125", "url": "https://it.wikipedia.org/wiki?curid=2311010", "title": "Edward Higgins White", "text": ""}
{"id": "2311012", "revid": "73125", "url": "https://it.wikipedia.org/wiki?curid=2311012", "title": "Vance DeVoe Brand", "text": ""}
{"id": "2311013", "revid": "73125", "url": "https://it.wikipedia.org/wiki?curid=2311013", "title": "Vance D. Brand", "text": ""}
{"id": "2311014", "revid": "73125", "url": "https://it.wikipedia.org/wiki?curid=2311014", "title": "William Reid Pogue", "text": ""}
{"id": "2311015", "revid": "73125", "url": "https://it.wikipedia.org/wiki?curid=2311015", "title": "William Pogue", "text": ""}
{"id": "2311016", "revid": "73125", "url": "https://it.wikipedia.org/wiki?curid=2311016", "title": "Edgar Dean Mitchell", "text": ""}
{"id": "2311017", "revid": "73125", "url": "https://it.wikipedia.org/wiki?curid=2311017", "title": "Thomas Mattingly", "text": ""}
{"id": "2311018", "revid": "73125", "url": "https://it.wikipedia.org/wiki?curid=2311018", "title": "Thomas K. Mattingly", "text": ""}
{"id": "2311020", "revid": "73125", "url": "https://it.wikipedia.org/wiki?curid=2311020", "title": "Bruce McCandless II", "text": ""}
{"id": "2311021", "revid": "73125", "url": "https://it.wikipedia.org/wiki?curid=2311021", "title": "Joseph H. Engle", "text": ""}
{"id": "2311022", "revid": "73125", "url": "https://it.wikipedia.org/wiki?curid=2311022", "title": "Joseph Engle", "text": ""}
{"id": "2311023", "revid": "73125", "url": "https://it.wikipedia.org/wiki?curid=2311023", "title": "Don Leslie Lind", "text": ""}
{"id": "2311028", "revid": "1632387", "url": "https://it.wikipedia.org/wiki?curid=2311028", "title": "Les L\u00e9gions Noires", "text": "Les L\u00e9gions Noires (letteralmente \"le legioni nere\", chiamate anche Black Legion in inglese, o abbreviate semplicemente in LLN) fu una congrega di band black metal. Il movimento nacque in Francia, precisamente a Brest, nella regione della Bretagna. Ogni band possiede una \"sotto-band\", detta \"side-project\".\nStoria.\nQuesta congrega nacque intorno ai primi anni novanta, si suppone come risposta alla norvegese Black Metal Inner Circle. A differenza di quest'ultima, Les L\u00e9gions Noires si basavano esclusivamente nel produrre musica, senza creare atti vandalici eversivi alla societ\u00e0. Si pensa che nel 1996 la band M\u00fctiilation fu cacciata, dopo che nella casa dove si ritrovava la congrega furono trovati degli stupefacenti appartenenti a Meyhna'ch (leader della band).\nLe principali band del movimento furono i Vlad Tepes, M\u00fctiilation, Belk\u00e9tre e Torgeist. Queste principali band diedero vita a numerosi progetti:\nSi pensa che ci furono molti altri progetti solisti, appartenenti ai singoli membri del movimento, ma non vi \u00e8 alcuna certezza dell'esistenza di questi, quindi spesso vengono definiti come fake.\nIl gruppo si sciolse definitivamente intorno al 1998, le uniche band rimaste attive sono M\u00fctiilation, Vermeth, e Belathuzur che cambi\u00f2 successivamente nome in Hegemon.\nI testi delle canzoni delle Legions Noires sono scritti principalmente in Gloatre, un idioma inventato da Vordb Dreagvor Uezeerb, leader di Brenoritvrezorkre.\nMusica.\nLa musica de L\u00e9s L\u00e9gions Noires si basa su un suono spesso estremamente grezzo e incomprensibile. Tutti i cd o cassette sono stati registrati in una casa in cui si ritrovava la congrega. Il movimento dichiar\u00f2 che la musica fu prodotta come scopo eversivo di far soffrire la mentalit\u00e0 della gente comune in Francia:\nMateriale.\nMolti demo dei vari progetti sono stati auto-prodotti sotto forma di tape (cassetta), tutti limitati a pochissime copie, e spesso definiti come materiale autentico e ultra-raro da parte degli ascoltatori di questa corrente musicale.\nIl materiale de L\u00e9s L\u00e9gions Noires in vendita pu\u00f2 risultare non valido e fasullo, ossia ristampato senza alcun consenso del movimento o delle relative case discografiche con cui le principali band della combriccola firmarono un contratto: Drakkar Productions, Embrassy Productions, Tragic Empire Records."}
{"id": "2311032", "revid": "73125", "url": "https://it.wikipedia.org/wiki?curid=2311032", "title": "Joseph Peter Kerwin", "text": ""}
{"id": "2311034", "revid": "73125", "url": "https://it.wikipedia.org/wiki?curid=2311034", "title": "Anthony W. England", "text": ""}
{"id": "2311035", "revid": "73125", "url": "https://it.wikipedia.org/wiki?curid=2311035", "title": "F. Story Musgrave", "text": ""}
{"id": "2311038", "revid": "377499", "url": "https://it.wikipedia.org/wiki?curid=2311038", "title": "Coaching emozionale", "text": ""}
{"id": "2311040", "revid": "104458", "url": "https://it.wikipedia.org/wiki?curid=2311040", "title": "Albula (fiume)", "text": "l'Albula (\"Alvra\" in romancio) \u00e8 un fiume del Canton Grigioni, in Svizzera. \u00c8 un affluente di destra del Reno Posteriore.\nNasce nei pressi del passo dell'Albula (Coordinate ) e si getta nel Reno Posteriore a F\u00fcrstenau (Coordinate ). A Tiefencastel riceve il suo affluente principale, il Giulia. I comuni attraversati sono Berg\u00fcn Filisur, Albula, Vaz/Obervaz, Mutten, Sils im Domleschg, Scharans, F\u00fcrstenau e Thusis.\nProduzione elettricit\u00e0.\nIl fiume viene utilizzato dalla societ\u00e0 Albula-Landwasser Kraftwerke per produrre energia elettrica mediante la diga di Solis."}
{"id": "2311041", "revid": "486946", "url": "https://it.wikipedia.org/wiki?curid=2311041", "title": "William Benjamin Lenoir", "text": ""}
{"id": "2311046", "revid": "73125", "url": "https://it.wikipedia.org/wiki?curid=2311046", "title": "Richard H. Truly", "text": ""}
{"id": "2311048", "revid": "73125", "url": "https://it.wikipedia.org/wiki?curid=2311048", "title": "Robert Laurel Crippen", "text": ""}
{"id": "2311049", "revid": "73125", "url": "https://it.wikipedia.org/wiki?curid=2311049", "title": "Robert L. Crippen", "text": ""}
{"id": "2311050", "revid": "73125", "url": "https://it.wikipedia.org/wiki?curid=2311050", "title": "Charles Gordon Fullerton", "text": ""}
{"id": "2311051", "revid": "73125", "url": "https://it.wikipedia.org/wiki?curid=2311051", "title": "Francis Richard Scobee", "text": ""}
{"id": "2311052", "revid": "73125", "url": "https://it.wikipedia.org/wiki?curid=2311052", "title": "Judith A. Resnik", "text": ""}
{"id": "2311053", "revid": "73125", "url": "https://it.wikipedia.org/wiki?curid=2311053", "title": "Frank L. Culbertson", "text": ""}
{"id": "2311054", "revid": "73125", "url": "https://it.wikipedia.org/wiki?curid=2311054", "title": "John H. Casper", "text": ""}
{"id": "2311056", "revid": "339392", "url": "https://it.wikipedia.org/wiki?curid=2311056", "title": "Brent W. Jett", "text": ""}
{"id": "2311057", "revid": "73125", "url": "https://it.wikipedia.org/wiki?curid=2311057", "title": "Dominic Pudwill Gorie", "text": ""}
{"id": "2311058", "revid": "73125", "url": "https://it.wikipedia.org/wiki?curid=2311058", "title": "Dominic L. Pudwill Gorie", "text": ""}
{"id": "2311059", "revid": "117082685", "url": "https://it.wikipedia.org/wiki?curid=2311059", "title": "Liceo scientifico arcivescovile &quot;Santa Caterina&quot;", "text": "L'istituto arcivescovile \"Santa Caterina\" \u00e8 un centro di formazione paritario di Pisa, situato in piazza Santa Caterina, nel quartiere San Francesco; l'istituto comprende un asilo nido d'infanzia, una scuola dell'infanzia, una scuola primaria, una scuola secondaria di primo grado e un liceo.\nStoria.\nL'edificio fu un tempo un complesso che ospitava il convento dei domenicani, al quale venne annesso uno \"studio teologico\". A partire dal XIV secolo, quando santa Caterina di Alessandria fu proclamata protettrice dell'universit\u00e0 di Parigi, molte universit\u00e0 e centri di studio ne assunsero il nome, e fra questi lo studio teologico domenicano di Pisa.\nNel 1784 lo studio teologico presente nel convento fu trasformato dal granduca Pietro Leopoldo di Toscana a dall'arcivescovo Angelo Franceschi nell'Istituto arcivescovile Santa Caterina, al fine di ospitare sedi scolastiche, dalle elementari al liceo e un convitto per studenti e seminaristi."}
{"id": "2311062", "revid": "1543377", "url": "https://it.wikipedia.org/wiki?curid=2311062", "title": "Filippo Tacconi", "text": "\u00c8 noto per aver rifondato nell'Ottocento il teatro in dialetto romanesco.\nBiografia.\nNacque da genitori di condizione civile. Sua madre mor\u00ec nel darlo alla luce. Spinto dal padre militare, nel 1820 si arruol\u00f2 nell'esercito pontificio. Ottenuto per\u00f2 nel 1825 il congedo, prefer\u00ec occuparsi come cuoco presso la famiglia baronale degli Orsini. Nel frattempo cominci\u00f2 a frequentare i teatri, e a prendere parte alle prime recite in compagnie di filodrammatici. Passato a lavorare come uomo di fatica in un negozio di caff\u00e8, gli occorse un incidente mentre stava alzando un grosso peso e, slogatasi la spalla destra, rimase gobbo. Questa menomazione si rivel\u00f2 paradossalmente la sua fortuna perch\u00e9 lo forz\u00f2 ad impegnarsi a tempo pieno nell'attivit\u00e0 teatrale.\nNel 1834 agiva in Roma l'attore e capocomico Giovan Battista Trabalza, valente Pulcinella. D'accordo con l'impresario del Teatro Pallacorda Felice Quadrari, il Trabalza, per far colpo sulla piazza romana, decise di mettere in scena un lavoro in dialetto romanesco, e cerc\u00f2 la collaborazione di Tacconi e del suggeritore Annibale Sansoni. Procuratasi una copia del Meo Patacca di Berneri, Tacconi e Sansoni ne rielaborarono la materia e scrissero il \"Duello de Marco Pepe e Meo Patacca\", dando vita alla prima commedia teatrale interamente scritta in romanesco e in cui assumeva un peso centrale la figura di Marco Pepe. Posta in scena al Pallacorda, il successo fu enorme e spinse il Quadrari ad accordare centinaia di repliche.\nNel biennio 1835-1836 cominci\u00f2 i primi esperimenti per realizzare una compagnia propria, ma nel 1839, tornato nella compagnia Trabalza, sostitu\u00ec il celebre caratterista Negroni per la parte di Marco Pepe. Nella veste di questo personaggio, incarnazione del rionante monticiano, che lo stereotipo voleva bullo a parole, ma pusillanime al momento di passare ai fatti, sul genere dei tradizionali capitani della Commedia dell'Arte, Tacconi dette gran prova di s\u00e9, riuscendo a trascinare il pubblico con la sua mordente comicit\u00e0.\nEra questa sua un'attitudine che gli avrebbe attirato le censure dell'autoritario governo pontificio. Celebre la frecciata che lanci\u00f2 dal palcoscenico del Valletto in una sera del carnevale 1860, per dirla con un verso di Augusto Marini, \"doppo le botte de Casterfidardo\", quando i soldati del papa - tra cui i palatini - furono sonoramente battuti dalle truppe italiane guidate da Vittorio Emanuele II. Il Governo pontificio, per ricompensare i suoi soldati di quelle note sventole, aveva pensato bene di decorarli tutti d'una medaglia, la quale era tonda e bucata, e nel vuoto teneva incastrata una croce capovolta. Il popolino aveva affibbiato a questa medaglia il nomignolo di \"ciambellone\", come certi dolci tradizionali di poca spesa fatti di farina di anaci, che si vendevano con l'acquavite. Si replicava, allora, il \"Meo\". Al secondo atto Marco Pepe va a fare una serenata alla sua bella accompagnato da una schiera di suonatori di mandolini e di chitarre. Finita la serenata licenzia i suonatori promettendo loro una ricompensa. Una sera, al secondo atto, e appunto dopo la tarantella, Marco Pepe, ossia il Tacconi, si rivolse agli \"amichi che l'aveveno accompagnato co li soni\", e variando, d'un lampo, la solita battuta grida loro: \u00abAddio, rigazzi, andatevene ar caff\u00e8 del Rampino, e aspettateme l\u00e0 defora, che doppo ch'averete presa l'acquavita, vier\u00f2 io e v'arigaler\u00f2 er ciammellone\u00bb. \"Pijj\u00e0 l'acquavita\" in romanesco significava prenderne di santa ragione. Il pubblico proruppe in uno scoppio d'applausi mentre i gendarmi, volati sul palcoscenico, presero Tacconi, lo legarono e lo condussero subito alle Carceri Nuove .\nNel '42-'43 fu impresario al Teatro Pace dove, insieme con la sua compagnia, present\u00f2 una \"troupe\" di acrobati, detti \"Alc\u00ecdi\", da lui stesso composta. Nel 1859 calc\u00f2 le scene del Teatro delle Muse \"La compagnia in dialetto romanesco e vaudevilles diretta da Filippo Tacconi\", che nello stesso anno inaugur\u00f2 la stagione al Capranica, con il \"Meo Patacca\" musicato da Galanti.\nNel 1863 tent\u00f2 la fortuna fuori Roma, ma ad Ancona, dopo tanti successi, fu sonoramente fischiato. Fu un colpo durissimo, dal quale il Tacconi non seppe pi\u00f9 riprendersi. Lasci\u00f2 allora il testimone a Pippo Tamburri e si ritir\u00f2 dalle scene nel 1868. Mor\u00ec pochi anni dopo in povert\u00e0."}
{"id": "2311063", "revid": "73125", "url": "https://it.wikipedia.org/wiki?curid=2311063", "title": "Carlos I. Noriega", "text": ""}
{"id": "2311064", "revid": "24443", "url": "https://it.wikipedia.org/wiki?curid=2311064", "title": "Reno posteriore", "text": ""}
{"id": "2311065", "revid": "73125", "url": "https://it.wikipedia.org/wiki?curid=2311065", "title": "Janet L. Kavandi", "text": ""}
{"id": "2311066", "revid": "73125", "url": "https://it.wikipedia.org/wiki?curid=2311066", "title": "Ed Lu", "text": ""}
{"id": "2311067", "revid": "73125", "url": "https://it.wikipedia.org/wiki?curid=2311067", "title": "John L. Phillips", "text": ""}
{"id": "2311072", "revid": "73125", "url": "https://it.wikipedia.org/wiki?curid=2311072", "title": "Donald R. McMonagle", "text": ""}
{"id": "2311073", "revid": "73125", "url": "https://it.wikipedia.org/wiki?curid=2311073", "title": "Chris A. Hadfield", "text": ""}
{"id": "2311074", "revid": "73125", "url": "https://it.wikipedia.org/wiki?curid=2311074", "title": "Alexander Poleshchuk", "text": ""}
{"id": "2311075", "revid": "73125", "url": "https://it.wikipedia.org/wiki?curid=2311075", "title": "Alexandr Viktorenko", "text": ""}
{"id": "2311076", "revid": "73125", "url": "https://it.wikipedia.org/wiki?curid=2311076", "title": "Viktor M. Afanasyev", "text": ""}
{"id": "2311078", "revid": "320578", "url": "https://it.wikipedia.org/wiki?curid=2311078", "title": "Georgi Shonin", "text": ""}
{"id": "2311079", "revid": "73125", "url": "https://it.wikipedia.org/wiki?curid=2311079", "title": "Anatoli Filipchenko", "text": ""}
{"id": "2311081", "revid": "1318658", "url": "https://it.wikipedia.org/wiki?curid=2311081", "title": "Madonna delle Lacrime", "text": "Madonna delle Lacrime \u00e8 l'appellativo con cui i cattolici venerano Maria, in seguito a un evento verificatosi a Siracusa nel 1953, dal 29 agosto al 1\u00ba settembre: da un'effigie mariana in gesso smaltato scaturirono lacrime, risultate in seguito di tipo umano.\nLa storia.\nLa lacrimazione avvenne a Siracusa dal 29 agosto al 1\u00ba settembre 1953, in via degli Orti di San Giorgio al n. 11, nell'abitazione di due giovani coniugi, Angelo Iannuso e Antonina Lucia Giusto. Antonina, in attesa del primo figlio, aveva una gravidanza difficile, con ricorrenti abbassamenti della vista: verso le tre di notte del 29 agosto la vista scomparve del tutto, per poi tornare normale alle 8.30 del mattino, quando vide lacrime scendere sul viso di una Madonnina in gesso, posta a capo del letto. Il mezzo busto in gesso smaltato (cm. 29x22), montato su di un supporto di vetro opalino nero (cm. 39x33), raffigurante la Madonna che mostra il proprio Cuore Immacolato, era un regalo ricevuto per le nozze, celebrate il 21 marzo di quell'anno, da parte della loro cognata Grazia Iannuso, che l'aveva acquistato per 2.500 lire presso l'emporio \"Floresta\" al Corso Umberto, dove giaceva invenduto da circa sei mesi. L'effigie mariana fu modellata in tre giorni dallo scultore Amilcare Santini. Fu prodotta presso lo stabilimento della ditta ILPA (Industrie Lucchesi Plastiche Artistiche) di Ulisse Viviani, in Bagni di Lucca.\nLa lacrimazione si ripet\u00e9 almeno 58 volte e la notizia si divulg\u00f2 rapidamente rendendo casa Iannuso meta di incessante pellegrinaggio.\nIl parroco, don Giuseppe Bruno, con il permesso della Curia sottopose il fenomeno a una commissione medica, presieduta dal dottor Michele Cassola. La commissione si rec\u00f2 in casa Iannuso il 1\u00ba settembre: venne prelevato circa un centimetro cubo del liquido che sgorgava dagli occhi della Madonnina, in seguito sottoposto ad analisi microscopica. Essendo la quantit\u00e0 di liquido in esame all'incirca di un centimetro cubico, si \u00e8 proceduto a una serie di microreazioni orientative con prove di confronto su acqua distillata, su acqua di fonte e su siero fisiologico (soluzione di cloruro di sodio al 9%). Sono state inoltre eseguite alcune reazioni specifiche e fondamentali relative alle ricerche chimico-fisico-biologiche, confrontando il liquido in esame con il secreto lacrimale di un adulto (prelevato al dott. Cassola dal dott. Cotzia) e quello di un bambino di due anni e sette mesi. Addizionando al liquido varie sostanze chimiche (come il nitrato di bario, il solfocianuro di potassio e il nitrato di argento) e procedendo ad analisi tramite saggi alla fiamma, sono state determinate l'assenza dei solfati, dei carbonati e del ferro e la presenza del sodio e del cloro. Tramite un'osservazione microscopica, \u00e8 stata evidenziata la presenza di noduli amorfi di aspetto nerastro, evidenziati anche nel secreto lacrimale del dott. Cassola precedentemente prelevato e in quello del bambino sovramenzionato, effettuando le medesime reazioni. Essendo il secreto lacrimale umano costituito da cloruro di sodio, ma anche da piccole particelle di proteine e urati (sostanze analoghe del tipo quaternario), il nitrato di argento d\u00e0 luogo a formazione di proteinato di argento solubile anche in presenza del cloruro di sodio o di acidi, dando origine a colorazione che va dal giallo tenue al giallo-bruno, ma anche al bruno intenso, in base alla quantit\u00e0 di sostanza proteica presente. \u00c8 dunque possibile la presenza di nuclei amorfi che determinano, in presenza di argento, la formazione di un composto di aspetto nerastro come i nuclei riscontrati sia nel liquido in esame, sia nei secreti lacrimali prelevati all'adulto e al bambino. La relazione si conclude affermando che: \u00ab\"l'aspetto, l'alcalinit\u00e0 e la composizione inducono a far ritenere il liquido esaminato di analoga composizione del secreto lacrimale umano\"\u00bb, essendo infatti presenti il cloruro di sodio, cos\u00ec come le proteine e gli urati, quelle stesse sostanze organiche che si riscontrano nelle lacrime di un bambino e di un adulto. Il liquido fu dunque classificato come \"lacrime umane\" e, dopo un attento esame del quadretto, il fenomeno fu dichiarato non spiegato scientificamente.\nIl 30 agosto dello stesso anno, un cineamatore di Siracusa, Nicola Guarino, era riuscito a filmare una lacrimazione, documentando il fenomeno in circa trecento fotogrammi. Altri filmati amatoriali che documentano la lacrimazione sono conservati presso la curia vescovile di Siracusa e furono mostrati nel programma \"Mixer\" del 2 maggio 1994 all'interno di una ricostruzione degli eventi.\nLe guarigioni fisiche.\nLe guarigioni fisiche ritenute straordinarie dalla Commissione medica, appositamente istituita, furono circa 300 (fino a met\u00e0 novembre del 1953). Ecco solo alcune delle testimonianze dell'epoca, tratte da un documento del novembre 1953 recante anche l'approvazione ecclesiastica del can. Salvatore Cilia, allora vicario generale dell'arcidiocesi di Siracusa:\nIl riconoscimento da parte della Chiesa cattolica.\nL'episcopato della Sicilia, presieduto dal cardinale Ernesto Ruffini, il 13 dicembre 1953 ha dichiarato miracolosa la lacrimazione. \nDopo il giudizio dell'episcopato di Sicilia, l'anno seguente il papa Pio XII, partecipando a un convegno mariano nell'isola, ricord\u00f2 in un radiomessaggio l'evento:\nCritiche.\nLuigi Garlaschelli, membro del CICAP ha riprodotto diverse volte il miracolo della lacrimazione imbevendo una statua di materiale poroso in un liquido salino. Alla statua, successivamente smaltata erano praticati alcuni fori all'altezza degli occhi dove il liquido di cui era intrisa poteva fuoriuscire dando l'effetto di una lacrimazione. Recuperata una copia esatta della statua di Siracusa realizzata dallo stesso produttore nello stesso periodo, Garlaschelli ha fatto notare come essa sia proprio di gesso smaltato, con una cavit\u00e0 dietro la testa.\nTuttavia \u00e8 da notare come la commissione all'epoca degli eventi avesse smontato l'effigie per verificare la presenza di elementi estranei alla statua e nel rapporto ufficiale avesse riconosciuto che: \u201c\u00c8 da notare che l'esame con lenti di ingrandimento degli angoli interni degli occhi non ha fatto rilevare nessun poro o irregolarit\u00e0 della superficie dello smalto, inoltre, come si evince dal filmato in possesso della Curia Arcivescovile di Siracusa, ad ogni fuoriuscita di lacrime, avvenisse un rigonfiamento della palpebra inferiore.\u201d. Il rapporto fu firmato dai dottori Michele Cassola, Francesco Cotzia, Leopoldo La Rosa e Mario Marietta. Nello stesso senso si espresse il produttore dell'oggetto.\nIl dottor Michele Cassola, cattolico non praticante, incaricato di valutarne scientificamente l'attendibilit\u00e0, non neg\u00f2 mai l'evidenza della lacrimazione, in seguito alla quale tuttavia rimase cattolico non praticante, convertendosi per\u00f2 prima di morire. Egli si profess\u00f2 cattolico non praticante e non come a volte erroneamente si ripete che fosse non credente. Se fosse stato non credente, non avrebbe avuto alcun motivo di nasconderlo dinanzi al Tribunale ecclesiastico, non si sarebbe professato cattolico e non avrebbe giurato sui SS. Vangeli, come attest\u00f2 il parroco Giuseppe Bruno.\nIl santuario e l'elevazione a Basilica.\nProgettato nel 1957 e iniziato nel 1966, il santuario della Madonna delle Lacrime venne inaugurato da Giovanni Paolo II il 6 novembre 1994.\nNella parte superiore del tempio superiore, presso l'altare centrale, \u00e8 custodita l'effigie mariana protagonista dell'evento: il quadretto, prima di essere custodito nel santuario costruito successivamente, rimase esposto fino al 1968 alla venerazione dei fedeli in piazza Euripide.\nNel 2002 Giovanni Paolo II lo ha elevato alla dignit\u00e0 di basilica minore.\nNel 2019 la Conferenza Episcopale Siciliana lo ha eretto a santuario regionale. Il presidente della Conferenza Episcopale Siciliana, Salvatore Gristina, arcivescovo di Catania, alla presenza dell\u2019arcivescovo di Siracusa, Salvatore Pappalardo, che ha sostenuto l\u2019iniziativa, ha firmato l\u2019atto formale a Siracusa il 29 agosto, in occasione del primo giorno del 66\u00ba anniversario della Lacrimazione della Madonna a Siracusa.\nIl reliquiario.\nll reliquiario contiene la viva ed inconfutabile testimonianza dell\u2019evento: le lacrime di Maria.\nL\u2019autore e l\u2019artista \u00e8 stato Biagio Poidimani di Siracusa, professore all\u2019Accademia delle belle arti di Roma.\nIl reliquiario poggia su un piede dalla base ottagonale e, al di sopra della impugnatura, vi sono tre piani sovrapposti:\nL\u20198 maggio 1954, il reliquiario fu sigillato e fu firmata la pergamena che ne attesta l\u2019autenticit\u00e0.\nSulla base del Reliquiario vi \u00e8 una incisione in latino:\nIl custode del reliquiario della Madonna delle Lacrime di Siracusa \u00e8 l'arcivescovo metropolita di Siracusa.\nLe missioni.\nIl reliquiario di solito \u00e8 esposto alla venerazione dei fedeli che giungono in santuario nella cripta, all'interno di una teca.\nSu richiesta raggiunge altre comunit\u00e0 ecclesiali dell'Italia e dell'estero (\u00e8 gi\u00e0 stato a Malta, in Polonia, in Croazia, in Australia, negli Stati Uniti), come segno della tenerezza della Madre che, guida, consola, ammonisce, incoraggia e chiede collaborazione per la sua missione: fare conoscere a tutti l\u2019amore del Padre. \u00c8 il cammino che Maria ha iniziato con la visitazione ad Elisabetta e che si dilata nel tempo e nella storia.\nLa richiesta della visita del reliquiario va fatta dal parroco o dal sacerdote responsabile di una comunit\u00e0 particolare, previa autorizzazione del vescovo, ordinario del luogo, ed inviata all'arcivescovo di Siracusa. \nIl reliquiario \u00e8 sempre accompagnato da una \u00e9quipe di laici guidati da un sacerdote del santuario; la presenza delle lacrime di Maria in una citt\u00e0 o in una diocesi \u00e8 sempre occasione di riflessione, di conversione, ma soprattutto di grazia.\nCulto a Siracusa.\nAnniversario della Lacrimazione.\nTutti gli anni ricorre l'anniversario della lacrimazione di Maria a Siracusa. Ogni anno, la domenica che precede l\u2019anniversario del prodigio della lacrimazione, si benedice il cotone e, aperta la teca che custodisce il quadretto, si poggia il cotone sull\u2019immagine, cos\u00ec come avveniva nel 1953. I giorni dal 29 agosto al 1\u00ba settembre sono il cuore dell'anniversario: la mattina, alle ore 8.00, viene celebrata la Santa Messa in Via degli Orti, dove nel 1953 pianse la Madonna, il pomeriggio segue un pellegrinaggio che parte da Via degli Orti per arrivare al Santuario, con una copia dell'effigie miracolosa, a cui segue poi la Santa Messa solenne delle ore 19, presieduta da un arcivescovo invitato a Siracusa. La celebrazione del 1\u00ba settembre \u00e8 di norma presieduta da un cardinale.\nNel 2020 e nel 2021 l'anniversario della lacrimazione \u00e8 stato riadattato a causa della pandemia di COVID-19 in modo da rispettare le norme anti-contagio ed evitare assembramenti, in particolare ripetendo pi\u00f9 volte il rito della benedizione del cotone, sospendendo i pellegrinaggi a piedi e celebrando le liturgie eucaristiche solenni sul sagrato del santuario."}
{"id": "2311082", "revid": "73125", "url": "https://it.wikipedia.org/wiki?curid=2311082", "title": "Viktor Ivanovich Patsayev", "text": ""}
{"id": "2311083", "revid": "73125", "url": "https://it.wikipedia.org/wiki?curid=2311083", "title": "Yevgeny Khrunov", "text": ""}
{"id": "2311086", "revid": "486946", "url": "https://it.wikipedia.org/wiki?curid=2311086", "title": "L'istituto arcivescovile Santa Caterina", "text": ""}
{"id": "2311088", "revid": "300067", "url": "https://it.wikipedia.org/wiki?curid=2311088", "title": "Jack Haley (cestista)", "text": "Nella stagione 1995-1996 si \u00e8 aggiudicato il titolo NBA coi Chicago Bulls, pur scendendo in campo in un solo incontro in stagione\n\u00c8 scomparso nel 2015 all'et\u00e0 di 51 anni a seguito di problemi cardiaci."}
{"id": "2311090", "revid": "73125", "url": "https://it.wikipedia.org/wiki?curid=2311090", "title": "Pavel Belyayev", "text": ""}
{"id": "2311092", "revid": "2167671", "url": "https://it.wikipedia.org/wiki?curid=2311092", "title": "Polverara", "text": "Polverara \u00e8 un comune italiano di abitanti della provincia di Padova in Veneto, che fa parte della Saccisica.\nStoria.\nDi Polverara si parla per la prima volta in un documento risalente al 1130 in cui il Vescovo di Padova, Bellino, conferma il possesso della chiesa di San Fidenzio alla cattedrale di Padova. La leggenda narra che la chiesa fu fatta erigere nel luogo esatto in cui fu ritrovato il corpo di S.Fidenzio, indicato dal Vescovo Bellino dopo una visione.\nLa presenza di ben tre Monasteri (S. Margherita, S.Maria e S.Agnese) sin dall'anno mille testimonia l'importanza del monachesimo nelle immediate vicinanze del Padovano.\nNel 1276 Polverara divent\u00f2 podestaria. Da questo periodo in poi iniziarono le guerre, le devastazioni e i danni derivanti dal \"pensionatico\" cio\u00e8 dalla pratica del pascolo libero, anche all'interno delle propriet\u00e0 private, dei greggi dei pastori vicini.\nIl territorio, complice anche la vicinanza con molti fiumi, fu spesso oggetto di inondazioni e di tempeste anche in epoca pi\u00f9 recente, come la disastrosa inondazione del 1968, che colp\u00ec, in particolare, Via Riviera.\nEdifici, monumenti e luoghi di interesse.\nMonumento a tutti i caduti.\nMonumento dedicato ai caduti di tutte le guerre, opera di Stefano Baschierato, sito nella Piazza principale della cittadina.\nLa Via Annia.\nAntica strada romana che partiva da Adria per arrivare ad Aquileia passando per Padova.\nDa studi effettuati sul territorio, questa antica arteria costruita dagli imperatori romani passava per il comune di Polverara seguendo una direttrice che corrisponde alle attuali via Trieste e via Punta.\nArchitetture civili.\nTorre Colombara.\nL'unica testimonianza ancora esistente della presenza dei tre monasteri \u00e8 la torre o \"colombara\" del monastero olivetano; costruzione leggermente staccata dal corpo del monastero che comprendeva 52 stanze disposte su due piani, una chiesa e un terreno recintato, in parte coltivato dai monaci e in parte dai contadini locali. \nFino all'epoca rinascimentale questo convento rivest\u00ec un ruolo di primaria importanza nell'Italia centro settentrionale perch\u00e9 collegato con monaci e abati dello stesso ordine che risiedevano in Toscana. \nLa torre venne usata come postazione di avvistamento e di difesa, in un periodo in cui erano frequenti le incursioni barbariche, sfruttando la sua vicinanza al fiume che era usato come via di comunicazione per il commercio e gli spostamenti degli uomini. \nIntorno al 1770 la Serenissima soppresse sia il monastero che la chiesa che nell'anno successivo vennero acquistati dal nobile veneziano Andrea Quercini del Zanne.\nLa torre colombara di Polverara rappresenta per il territorio un importante patrimonio edilizio rurale-religioso, testimone del fervido momento storico in cui l'ansa del Bacchiglione su cui sorge era abitata e vissuta dai monaci della congregazione benedettina di Monte Oliveto e con essi dall'intera comunit\u00e0 laica. La torre \u00e8 l'unica testimonianza rimasta dell'antico Monastero di Santa Maria della Riviera e rappresenta un'eredit\u00e0 preziosa da salvaguardare e tutelare ricca di immagini semplici il cui studio ha suscitato curiosit\u00e0 e meraviglia per la scoperta dei significati contadino-religiosi che dietro di esse si nascondono.\nLa torre colombara \u00e8 situata lungo l'argine sinistro del fiume Bacchiglione, al margine sud-ovest del territorio del Comune di Polverara, censita nel Catasto Terreni al foglio n.9, mappale 258.\nIl Monastero di Santa Maria delle Riviera \u00e8 il primo insediamento nel nord Italia della congregazione benedettina di Monte Oliveto gi\u00e0 presente in Toscana, Lazio ed Umbria; un documento datato 19 marzo 1230 ne attesta l'esistenza in localit\u00e0 Riviera di Polverara\nI documenti storici hanno consentito di riprodurre il monastero in una visione tridimensionale attendibile e sufficientemente coerente con i dati raccolti. Complessivamente c'erano quattro cortili: il primo, lungo e stretto, fungeva da sagrato vero e proprio sul quale si affacciava la Chiesa del monastero; il secondo il classico chiostro, pi\u00f9 protetto e inaccessibile dai forestieri, di forma pressoch\u00e9 quadrata, con colonnato tutto attorno per distribuire gli ambienti e le stanze dove i religiosi vivevano; il terzo e quarto invece pi\u00f9 grandi e aperti, dove molto probabilmente si sviluppava l'attivit\u00e0 quotidiana \u201ccontadina\u201d dei monaci negli orti. In uno di questi ultimi due cortili, in mezzo ad esso, sorgeva la torre colombara. Il campanile e la chiesa erano le costruzioni pi\u00f9 alte dell'intero insediamento.\nLa torre \u00e8 invece circondata da baracche ad un piano dove l'attuale proprietario svolge quotidianamente la sua attivit\u00e0 di fabbro.\nLa torre colombara consiste in un fabbricato a base quadrata, lato 6 metri, che si sviluppa per tre piani fuori terra raggiungendo un'altezza massima al colmo della copertura di circa 13m. I materiali e le tecnologie costruttive sono quelle tipiche rurali dell'epoca: il laterizio per le murature, il legno per gli orizzontamenti e la pietra per le finiture.\nIl piano terra consiste in un volume aperto chiuso ai lati da quattro arcate impostate su quattro pilastri d'angolo di lato 125\u00a0cm. Il volume \u00e8 chiuso in sommit\u00e0 da una volta a crociera. L'altezza massima libera nel punto centrale del piano terra \u00e8 di 4.40m. Il manufatto \u00e8 impreziosito da alcuni dettagli costruttivi di pregio quali i marcapiani, il cornicione superiore, la volta a botte sulla scala del piano terra, la volta a crociera dipinta in sommit\u00e0 alla scala stessa, l'orologio in pietra sul lato nord della torre (rivolto verso il monastero). La presenza dell'orologio in facciata, di tipo meccanico, ha permesso di spiegare le tracce visibili di vecchi fori presenti sul 1\u00ba e 2\u00ba solaio, nonch\u00e9 la singolare disposizione della struttura portante del 2\u00ba solaio. L'orologio meccanico era una macchina ingombrante funzionante con pesi, argani, ruote dentate, congegni che richiedeva per l suo corretto funzionamento una certa altezza libera. Forse l'orologio non \u00e8 stato realizzato nello stesso periodo della torre ma quasi sicuramente la torre \u00e8 stata costruita per l'inserimento dell'orologio. La lettura dei caratteri costruttivi della torre, con un piano terra molto nobile, ne smentiscono un uso originale come colombara, sicuramente serviva per la sicurezza come torre di avvistamento.\nL'intenzione dell'amministrazione pubblica prevede il ritorno della torre allo stato originario, come torre campanaria, con la ricostruzione dell'orologio meccanico e i suoi congegni. Questa ambiziosa volont\u00e0 si inserisce nel quadro progettuale pi\u00f9 generale di rendere pi\u00f9 accessibile e vivibile da parte di tutti l'argine sinistro del Bacchiglione attraverso la realizzazione di una pista ciclabile dalla passerella pedonabile-ciclabile in acciaio di Roncajette fino al Santuario di San Lorenzo a Bovolenta.\nVilla Priuli, Rezzonico.\nSita ad Isola dell'Abb\u00e0.\nArchitetture religiose.\nChiesa di San Fidenzio.\nMonumento nazionale, l'attuale Chiesa parrocchiale costruita sul luogo ove sorgeva la prima struttura, edificata nel X secolo, sorta per raccogliere i resti mortali di San Fidenzio, terzo Vescovo di Padova nel 166. Ampliata e ristrutturata tra il 1235 e il 1245 in stile romanico che mantenne fino alla fine del XIX secolo quando, per soddisfare il numero crescente di parrocchiani ne venne deciso l'ampliamento che la port\u00f2 allo stato attuale. Attualmente il parroco di Polverara \u00e8 Don Daniele Hudorovich.\nCuriosit\u00e0.\nPolverara \u00e8 uno dei due comuni nella provincia di padova che effettua Confessione, Comunione e Cresima in uno stesso anno.\nTempio Vien Y.\nA Polverara ha sede il Tempio Vien Y, gestito dall\"'Associazione\" \"Buddhisti\" \"Vietnamiti\" \"in Italia\" sotto la responsabilit\u00e0 del venerabile Thic Nhu Dien.\nIl Tempio \u00e8 di tradizione Mahayana amidista che, pur essendo diffusissima in Asia orientale, in Europa \u00e8 tra le tradizioni buddhiste meno conosciute.\nIl tempio Vien Y \u00e8 affiliato al tempio Vi\u00ean Gi\u00e1c di Hannover in Germania che ha una sede anche a Bodhgaya in India. Saltuariamente si tengono anche meditazioni secondo la tradizione son coreana.\nLocali caratteristici.\nToni dea simia.\nCelebre trattoria con annesso \"casoin\" o \"casolin\" (piccolo negozio di alimentari in veneto) che prende il nome dal suo primo proprietario, detto appunto Toni dea Simia (Antonio della scimmia, tradotto) in quanto possedeva una piccola scimmia che lo accompagnava accoccolata sulle sue spalle.\nGeografia antropica.\nFrazioni.\nIsola dell'Abb\u00e0.\nL'unica frazione di Polverara \u00e8 Isola dell'Abb\u00e0, un piccolo borgo di fronte a Roncajette lungo la riva sinistra del canale omonimo. La denominazione di \"Isola\" deriva chiaramente dal corso molto tortuoso dell'originario \"Roncajette\" (ne resta a testimonianza il cosiddetto \"canal morto\"), che in tale luogo circondava una porzione di terreno emerso. L'aggiunta poi di \"Abb\u00e0\" \u00e8 dovuta alla donazione del Vescovo Ulderico, nel 30 marzo 1076, di quella porzione di Legnaro all'Abate del Monastero di Santa Giustina in Padova.\nStoria.\nDocumenti riportano l'esistenza di una chiesa in Isola dell'Abb\u00e0 all'inizio del XIII secolo, e certo fu fabbricata dal Monastero di Santa Giustina di Padova; fu ampliata dal parroco don Bartolomeo Moro tra gli anni 1828-1840 (prolungamento del coro e innalzamento del medesimo e della navata), che la rese artisticamente ed esteticamente pregiata. La chiesa fu consacrata dal vescovo Modesto Farina il 23 agosto 1840.\nIn questa chiesa vi sono tre altari; quello titolato a Leonardo fu consacrato insieme alla chiesa e contiene le reliquie dei santi martiri Grisogono e Gerione (la mensa era gi\u00e0 nella vecchia chiesa, gli angeli provengono dalla Chiesa degli Eremitani di Padova, il tabernacolo dalla chiesa di Tribuno, l'altare della SS. Concezione dalla chiesa arcipretale di Piove di Sacco; possiede due colonne di marmo greco, la statua che sta nel mezzo \u00e8 opera dei Bonazza, intagliatori e scalpellini di Padova). L'altare delle Vergini e Martiri Lucia, Agata, Apollonia, Marta e Giustina apparteneva alla soppressa chiesa di San Francesco di Piove di Sacco. L'elegante pulpito di stile barocco proviene dal refettorio del monastero di Santa Giustina a Padova. Nel 1907 il sacerdote don Demetrio Alpago dipinse nel coro la Trasfigurazione del Signore e dei quattro evangelisti. La costruzione del campanile appare datata al 1572; vi sono attualmente tre campane.\nIl palazzo adiacente, una volta dei Rezzonico di Venezia, fu nel XIX secolo propriet\u00e0 del professore di diritto Internazionale e Canonico nell'Universit\u00e0 di Padova Giambattista Pertile di Asiago; nel giardino di tale palazzo fu collocata nel XVIII secolo la statua in pietra dura della madonna col bambino, alta pi\u00f9 di un metro e mezzo, che si trova nell'angolo del canale Roncajette. Nel piedistallo porta lo stemma dei Rezzonico, segno evidente che fu eretta dalla famiglia patrizia veneta che diede alla Chiesa il pontefice Clemente XIII (1758-1769).\nLa presenza di ordini religiosi, in particolare monastici, \u00e8 sempre stata forte in quest'area, come testimoniato da numerosi documenti e dalla corte Benedettina di Legnaro.\nRestano i pochi segni di un mulino sul Bacchiglione, quasi di fronte alla chiesa di Isola, sotto al ponte pedonale di ferro, ponte che fu comprato il secolo scorso dal Comune di Polverara e spostato pi\u00f9 a monte, per permettere una pi\u00f9 agevole comunicazione tra le parrocchie di Isola e di Roncajette.\nEconomia.\nAllevamento.\nL'allevamento \u00e8 radicato nelle tradizioni economiche del territorio tanto da aver generato alcune curiosit\u00e0. Racconti popolari narrano dell'esistenza di una razza di galli dal piumaggio di colore nero intenso e di grandi dimensioni rispetto alla norma. La razza era nota gi\u00e0 nel XVII secolo in quanto ne fa menzione il poeta modenese Alessandro Tassoni nella sua opera pi\u00f9 nota, \"La secchia rapita\", ma gi\u00e0 nell'Ottocento non se ne trovava pi\u00f9 traccia imbastardita probabilmente con la pi\u00f9 nota gallina padovana.\nTuttavia a ricordo della centenaria attivit\u00e0 la presenza di un gallo anche nello stemma comunale, con una zampa poggiata su un ramo di rovere a simboleggiare il bosco in cui fu ritrovato il corpo senza vita di San Fidenzio..\nTra le razze sviluppate nel territorio si ricorda la \"Polverara\" che prende appunto il suo nome."}
{"id": "2311093", "revid": "73125", "url": "https://it.wikipedia.org/wiki?curid=2311093", "title": "Michael E. Lopez-Alegria", "text": ""}
{"id": "2311094", "revid": "73125", "url": "https://it.wikipedia.org/wiki?curid=2311094", "title": "Donald Herod Peterson", "text": ""}
{"id": "2311096", "revid": "1522738", "url": "https://it.wikipedia.org/wiki?curid=2311096", "title": "Rupepoli", "text": ""}
{"id": "2311097", "revid": "73125", "url": "https://it.wikipedia.org/wiki?curid=2311097", "title": "Robert F. Overmyer", "text": ""}
{"id": "2311098", "revid": "73125", "url": "https://it.wikipedia.org/wiki?curid=2311098", "title": "Henry W. Hartsfield, Jr.", "text": ""}
{"id": "2311101", "revid": "73125", "url": "https://it.wikipedia.org/wiki?curid=2311101", "title": "Henry W. Hartsfield", "text": ""}
{"id": "2311108", "revid": "73125", "url": "https://it.wikipedia.org/wiki?curid=2311108", "title": "Gregory J. Harbaugh", "text": ""}
{"id": "2311109", "revid": "73125", "url": "https://it.wikipedia.org/wiki?curid=2311109", "title": "George D. Zamka", "text": ""}
{"id": "2311110", "revid": "73125", "url": "https://it.wikipedia.org/wiki?curid=2311110", "title": "Scott E. Parazynski", "text": ""}
{"id": "2311111", "revid": "73125", "url": "https://it.wikipedia.org/wiki?curid=2311111", "title": "Mike Fossum", "text": ""}
{"id": "2311112", "revid": "73125", "url": "https://it.wikipedia.org/wiki?curid=2311112", "title": "Janice E. Voss", "text": ""}
{"id": "2311113", "revid": "73125", "url": "https://it.wikipedia.org/wiki?curid=2311113", "title": "Alan G. Poindexter", "text": ""}
{"id": "2311114", "revid": "73125", "url": "https://it.wikipedia.org/wiki?curid=2311114", "title": "Leland D. Melvin", "text": ""}
{"id": "2311128", "revid": "73125", "url": "https://it.wikipedia.org/wiki?curid=2311128", "title": "K\u014dichir\u014d Tomita", "text": ""}
{"id": "2311132", "revid": "287204", "url": "https://it.wikipedia.org/wiki?curid=2311132", "title": "Evry Schatzman", "text": ""}
{"id": "2311135", "revid": "23127366", "url": "https://it.wikipedia.org/wiki?curid=2311135", "title": "Berretto di lana", "text": ""}
{"id": "2311136", "revid": "404338", "url": "https://it.wikipedia.org/wiki?curid=2311136", "title": "Berretto", "text": ""}
{"id": "2311137", "revid": "23127392", "url": "https://it.wikipedia.org/wiki?curid=2311137", "title": "Cognitivo", "text": ""}
{"id": "2311143", "revid": "287204", "url": "https://it.wikipedia.org/wiki?curid=2311143", "title": "Challakere", "text": " \nChallakere \u00e8 una citt\u00e0 dell'India di 49.065 abitanti, situata nel distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 19' 0 N e 76\u00b0 39' 0 E e ha un'altitudine di 584 .\nSociet\u00e0.\nEvoluzione demografica.\nAl censimento del 2001 la popolazione di Challakere assommava a 49.065 persone, delle quali 25.163 maschi e 23.902 femmine. I bambini di et\u00e0 inferiore o uguale ai sei anni assommavano a 5.822, dei quali 2.954 maschi e 2.868 femmine. Infine, coloro che erano in grado di saper almeno leggere e scrivere erano 33.723, dei quali 18.887 maschi e 14.836 femmine."}
{"id": "2311147", "revid": "23127562", "url": "https://it.wikipedia.org/wiki?curid=2311147", "title": "Lingua brasiliana", "text": ""}
{"id": "2311148", "revid": "300067", "url": "https://it.wikipedia.org/wiki?curid=2311148", "title": "Kenny Gattison", "text": ""}
{"id": "2311149", "revid": "767487", "url": "https://it.wikipedia.org/wiki?curid=2311149", "title": "Francisco Ib\u00e1\u00f1ez de Peralta", "text": ""}
{"id": "2311150", "revid": "486946", "url": "https://it.wikipedia.org/wiki?curid=2311150", "title": "Liceo arcivescovile Santa Caterina", "text": ""}
{"id": "2311152", "revid": "287204", "url": "https://it.wikipedia.org/wiki?curid=2311152", "title": "Francisco Ibanez de Peralta", "text": ""}
{"id": "2311157", "revid": "23127675", "url": "https://it.wikipedia.org/wiki?curid=2311157", "title": "Lingua scandinava", "text": ""}
{"id": "2311159", "revid": "228587", "url": "https://it.wikipedia.org/wiki?curid=2311159", "title": "Incisore a getto", "text": "L'incisore a getto viene utilizzato per rimuovere l'involucro di rivestimento di plastica da un dispositivo a semiconduttori, al fine di esporre la superficie del chip.\nQuesto attrezzo \u00e8 normalmente usato per preparare i dispositivi da analizzare."}
{"id": "2311163", "revid": "287204", "url": "https://it.wikipedia.org/wiki?curid=2311163", "title": "Channagiri", "text": " \nChannagiri \u00e8 una suddivisione dell'India, classificata come \"town panchayat\", di 18.517 abitanti, situata nel distretto di Davanagere, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 1' 60 N e 75\u00b0 55' 60 E e ha un'altitudine di 661 .\nSociet\u00e0.\nEvoluzione demografica.\nAl censimento del 2001 la popolazione di Channagiri assommava a 18.517 persone, delle quali 9.590 maschi e 8.927 femmine. I bambini di et\u00e0 inferiore o uguale ai sei anni assommavano a 2.486, dei quali 1.300 maschi e 1.186 femmine. Infine, coloro che erano in grado di saper almeno leggere e scrivere erano 13.082, dei quali 7.119 maschi e 5.963 femmine."}
{"id": "2311167", "revid": "287204", "url": "https://it.wikipedia.org/wiki?curid=2311167", "title": "Channapatna", "text": " \nChannapatna \u00e8 una citt\u00e0 dell'India di 63.561 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 39' 0 N e 77\u00b0 13' 0 E e ha un'altitudine di 738 .\nSociet\u00e0.\nEvoluzione demografica.\nAl censimento del 2001 la popolazione di Channapatna assommava a 63.561 persone, delle quali 32.143 maschi e 31.418 femmine. I bambini di et\u00e0 inferiore o uguale ai sei anni assommavano a 7.565, dei quali 3.924 maschi e 3.641 femmine. Infine, coloro che erano in grado di saper almeno leggere e scrivere erano 43.258, dei quali 23.205 maschi e 20.053 femmine."}
{"id": "2311179", "revid": "287204", "url": "https://it.wikipedia.org/wiki?curid=2311179", "title": "Francisco Javier Venegas", "text": "Carriera nell'esercito.\nInizi\u00f2 gli studi per una carriera da letterato, ma li abbandon\u00f2 per dedicarsi al servizio militare. Raggiunse il grado di tenente colonnello, partecipando alla lotta contro la repubblica francese. Si ritir\u00f2 dal servizio durante l'invasione napoleonica della Spagna, ma poi torn\u00f2 in servizio. Partecip\u00f2 alla Battaglia di Bail\u00e9n, e fu nominato comandante di una divisione in Andalusia. I suoi servizi furono molto preziosi, ed egli dimostr\u00f2 la propria intelligenza, energia e coraggio. Grazie alla protezione del ministro Saavedra fece rapidamente carriera.\nNel 1810 fu nominato governatore di Cadice, sede del governo centrale della resistenza spagnola alla Francia. Aveva questo ruolo quando la Supreme Junta Centrale lo nomin\u00f2 vicer\u00e9 della Nuova Spagna.\nVenegas era un uomo di poche parole, attivo, crudele e calcolatore.\nVicer\u00e9.\nIl 20 febbraio 1810 divenne vicer\u00e9 della Nuova Granada. Mantenne il titolo fino ad agosto, ma non assunse mai ufficialmente l'incarico. Apparentemente fu dirottato in Nuova Spagna prima del suo arrivo in Nuova Granada.\nGiunse a Veracruz il 28 agosto 1810, facendo l'entrata formale a Citt\u00e0 del Messico il 14 settembre 1810. Una delle prime misure attu\u00f2 il decreto che sospendeva i tributi dovuti da indigeni e mulatti.\nProib\u00ec le pubblicazioni che potevano fomentare idee rivoluzionarie. Istitu\u00ec tribunali di polizia e fond\u00f2 una \"junta\" militare nella capitale di ogni provincia della Nuova Spagna.\nIl 14 gennaio 1811 l'ultimo galeone di Manila giunse nel porto di San Blas.\nInsurrezione.\nDue giorni dopo che Venegas assunse l'incarico padre Miguel Hidalgo y Costilla consegn\u00f2 il Grito de Dolores (il Pianto dei Dolori) e scoppi\u00f2 la ribellione. I messicani consideravano il Grito de Dolores (16 settembre 1810) come la nascita della loro nazione.\nIl documento stesso recitava: \"\u00a1Viva la Independencia! \u00a1Viva Am\u00e9rica! \u00a1Muera el mal gobierno!\".\nVenegas riconobbe che non si trattava di un problema minore. Fece subito ricorso all'esercito per sedare la ribellione. La capitale fu lasciata senza guarnigioni per poter aumentare le truppe sul campo. Ordin\u00f2 al clero di pregare contro i ribelli.\nCon la caduta di Celaya (21 settembre), Guanajuato (28 settembre), Zacatecas (7 ottobre) e Valladolid (17 ottobre) nelle mani dei ribelli, Venegas inizi\u00f2 a chiamarli \"insurgentes\", nome con cui sono ancora chiamati in Messico. Organizz\u00f2 il reggimento Tres Villas, con truppe provenienti da C\u00f3rdoba, Xalapa e Orizaba, ed accett\u00f2 un contingente di 500 neri liberati dalle haciendas di Gabriel J. de Yermo. Queste truppe furono comandate dal tenente colonnello Torcuato Trujillo.\nIl 19 ottobre 1810, a Vallodalid, padre Hidalgo eman\u00f2 un decreto liberando gli schiavi. Il 29 novembre, a Guadalajara, lo estese a tutta la Nuova Spagna abolendo anche il pagamento dei tributi.\nTrujillo sapeva che gli insurgents stavano marciando verso la capitale, da Tepetongo a Toluca, e cos\u00ec si mosse per occupare Toluca. Toluca si trova a meno di 75 chilometri da Citt\u00e0 del Messico. Fu abbandonata ed i realisti si rifugiarono in un canyon conosciuto come \"Monte de las Cruces\". Qui gli insurgents guidati da Hidalgo e da Ignacio Allende sconfissero i realisti il 30 ottobre 1810. Trujillo, Agust\u00edn de Iturbide, ed altri capi realisti riuscirono a fuggire.\nVenegas era ora spaventato. Mise insieme un battaglione di volontari, stanziato sul Paseo de Bucareli, sul lato occidentale della citt\u00e0. In un momento di apparente indecisione padre Hidalgo, dopo una serie di trionfi e molto vicino alla capitale indifesa, ordin\u00f2 una ritirata verso Vallodalid. Il motivo non \u00e8 mai stato completamente spiegato.\nDopo la ritirata degli insurgents, Venegas si riprese dalla sorpresa ed inizi\u00f2 un'azione decisa contro di loro. Ordin\u00f2 al generale F\u00e9lix Mar\u00eda Calleja del Rey di marciare in soccorso della capitale da San Luis Potos\u00ed. Durante la sua marcia da Quer\u00e9taro de Arteaga a Citt\u00e0 del Messico, Calleja incontr\u00f2 gli insurgents nelle pianure di San Jer\u00f3nimo Aculco, dove li sconfisse e decim\u00f2 (7 novembre). Un altro gruppo di ribelli prese Guadalajara l'11 novembre. Calleja riconquist\u00f2 Guanajuato il 25 novembre, e Guadalajara il 21 gennaio 1811.\nCalleja sconfisse di nuovo gli insurgents, disastrosamente, nella battaglia di Puente de Calder\u00f3n il 17 gennaio 1811. Gli insurgents erano sul punto di vincere quando una granata fece esplodere la polveriera nel loro campo. I realisti ne approfittarono e li fecero fuggire. Un restante gruppo di insorti inizi\u00f2 a ritirarsi verso nord, dove speravano di ricevere aiuto morale e materiale dagli Stati Uniti.\nI principali capi ribelli (Hidalgo, Allende, Juan Aldama, Jim\u00e9nez e Abasolo) furono catturati ad Acatita de Baj\u00e1n il 21 marzo 1811. Furono inviati a Chihuahua dove , il 26 luglio 1811, Allende, Aldama e Jim\u00e9nez furono fucilati come traditori. Hidalgo fu fucilato il 30 luglio 1811. Abasolo fu condannato all'ergastolo; mor\u00ec a Cadice nel 1816.\nVenegas credeva ormai che l'insurrezione fosse sopita, ma ricevette notizie delle attivit\u00e0 di Ignacio L\u00f3pez Ray\u00f3n al centro dello stato e delle vittorie di padre Jos\u00e9 Mar\u00eda Morelos y Pav\u00f3n a sud. La guerriglia scoppi\u00f2 in tutto il paese. Le truppe realiste fucilavano immediatamente i prigionieri. Ogni piccolo sospetto di collaborazionismo portava ad arresti e prigionia.\nLa costituzione di Cadice.\nLa Cortes di Cadice, che aveva scritto e promulgato la prima costituzione spagnola, ne ordin\u00f2 la pubblicazione in tutti i possedimenti spagnoli. Venegas, sostenitore dell'assolutismo, ne rimand\u00f2 la pubblicazione in Nuova Spagna per 24 giorni. Gli ufficiali della colonia giurarono di sostenerla il 30 settembre 1812, ma fu soprattutto perch\u00e9 Venegas aveva dichiarato uno stato di assedio. Meno di due anni dopo, il successivo vicer\u00e9 Calleja, la dichiar\u00f2 nulla in tutta la Nuova Spagna. Grazie allo stato di assedio, Venegas rifiut\u00f2 altre direttive della Junta. Dopo molti tentennamenti pubblic\u00f2 le leggi, ma poco dopo le abol\u00ec, parlando di \"abusi che sono stati commessi\".\nDimissioni e ritorno in Spagna.\nLa Cortes di Cadice giudic\u00f2 colpevole Venegas per le sue misure arbitrarie, credendo che egli avesse impedito la pacificazione dello Stato. La Audiencia del Messico lo accus\u00f2 di carenza di polso nella soppressione della ribellione. Fu rimosso dal suo incarico il 16 settembre 1812, ma questo atto non ebbe effetti prima del 4 marzo 1813, quando il generale Calleja divenne il nuovo vicer\u00e9.\nVenegas torn\u00f2 immediatamente in Spagna, dove il re gli assegn\u00f2 il titolo di \"Marchese de la Reuni\u00f3n y de Nueva Espa\u00f1a\". Era capitano generale della Galizia quando mor\u00ec nel 1838."}
{"id": "2311181", "revid": "287204", "url": "https://it.wikipedia.org/wiki?curid=2311181", "title": "Channarayapatna", "text": " \nChannarayapatna (o Channarayapattana, Chanzarayapatna) \u00e8 una citt\u00e0 dell'India di 33.240 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 54' 16 N e 76\u00b0 23' 30 E e ha un'altitudine di 827 .\nSociet\u00e0.\nEvoluzione demografica.\nAl censimento del 2001 la popolazione di Channarayapatna assommava a 33.240 persone, delle quali 16.980 maschi e 16.260 femmine. I bambini di et\u00e0 inferiore o uguale ai sei anni assommavano a 3.821, dei quali 1.949 maschi e 1.872 femmine. Infine, coloro che erano in grado di saper almeno leggere e scrivere erano 24.313, dei quali 13.184 maschi e 11.129 femmine."}
{"id": "2311185", "revid": "486946", "url": "https://it.wikipedia.org/wiki?curid=2311185", "title": "N\u00fcrnberg IceTigers EHC", "text": ""}
{"id": "2311186", "revid": "486946", "url": "https://it.wikipedia.org/wiki?curid=2311186", "title": "N\u00fcrnberg Ice Tigers EHC", "text": ""}
{"id": "2311188", "revid": "15756", "url": "https://it.wikipedia.org/wiki?curid=2311188", "title": "Teatro antico di Taormina", "text": "Il teatro antico di Taormina \u00e8 il secondo teatro antico per dimensioni in Sicilia, dopo il teatro greco di Siracusa.\nStoria.\nOrigini e sviluppo.\nL'impianto originario risale, come a Siracusa, al III secolo a.C. A documentarlo sono i resti del muro a blocchi isodomi, inglobati nell'edificio della scena e tre sedili con iscrizione dalla cavea. Alla stessa epoca risalgono gli avanzi del piccolo edificio sacro alla sommit\u00e0 della cavea. Tuttavia, oggi si presenta quasi per intero romano nel suo aspetto oggi visibile. La struttura originaria era legata ad un piccolo santuario di cui resta il basamento sul belvedere che sovrasta la cavea.\nUna prima ricostruzione dell'edificio si ebbe in et\u00e0 repubblicana o primo Impero, forse sotto Augusto, ma ad un ampliamento nella prima met\u00e0 del II secolo d.C. risalgono le forme oggi note. L'edificio raggiunse i 109 metri di diametro massimo, con un'orchestra dal diametro di 35 metri, per una capienza di circa 10.000 spettatori.\nIn pieno e nel tardo Impero l'edificio venne adattato ad ospitare le \"venationes\" (spettacoli di lotta tra gladiatori e bestie feroci): l'orchestra venne mutata in arena sostituendo le gradinate inferiori con un corridoio a volta che connetteva ad un ipogeo al centro dello spiazzo, dove le macchine sceniche permettevano gli \"effetti speciali\" del combattimento. Infine, in epoca tardo antica, venne realizzato il portico alle spalle della scena. Il suo abbandono probabilmente \u00e8 da ascriversi all'assedio dei Vandali e alla conseguente decadenza dell'Impero.\nDecadenza.\nDurante il Medioevo, l'edificio scenico e le due \"turris scalae\" vennero riutilizzate per ricavarne un palazzo privato. Durante il Grand Tour crebbe la fama romantica dell'edificio, un monumento decaduto, attorniato da rigogliosa vegetazione con un'inusuale visuale sull'Etna, visuale questa per nulla esistente ai tempi della sua massima estensione, in quanto coperta dagli edifici scenici in muratura.\nNel 1787 Goethe visit\u00f2 il teatro rimanendo estasiato dal bel panorama che si ammirava dalla cavea:\nIl teatro oggi.\nA partire dagli anni cinquanta il teatro \u00e8 stato impiegato come struttura teatrale all'aperto per varie forme di spettacolo che spaziano dal teatro ai concerti, dalle cerimonie di premiazione del David di Donatello ai concerti sinfonici, dall'opera lirica al balletto. Dal 1983 \u00e8 sede di Taormina Arte, manifestazione di spettacoli che si svolge tutti gli anni nel periodo estivo, e del Taormina Film Fest. Il teatro \u00e8 stato anche sede di alcune riprese del film \"La dea dell'amore\" di Woody Allen.\nNel 2017 il teatro \u00e8 stato il palcoscenico per dei concerti nonch\u00e9 per la sfilata principale del G7 tenutosi a Taormina.\nDescrizione.\nEsso risulta scavato nella roccia e la scena ha per sfondo il mar Ionio e l'Etna. Ha un diametro massimo di circa 109 metri ed un'altezza di circa 20 metri. La cavea \u00e8 suddivisa in nove settori da otto scale che consentono l'accesso degli spettatori. La stessa \u00e8 circondata, nella parte alta, da una doppia galleria ad archi sorretti all'esterno da dei semplici pilastri e all'interno da colonne di marmo. Il fondo della scena, di epoca romana e parzialmente aperto al centro, \u00e8 delimitato da un muro sul cui sfondo sono adagiate alcune colonne residue in marmo che fanno comprendere come dovesse essere in origine. Il teatro, oggi, ha una capienza agibile di 4500 posti a sedere.\nConcerti.\nOggi il teatro, oltre ad essere adibito a luogo turistico, \u00e8 utilizzato principalmente per concerti, tra posti a sedere e in parterre, la capienza del teatro raggiunge i 10.000 spettatori. Nel corso degli anni si sono esibiti artisti come: Liza Minnelli, Deep Purple, Robert Plant, Elton John, Brian Wilson, James Blunt, Eddie Vedder, Mika, Pooh, Ben Harper, Kasabian, Toto, Jethro Tull, Claudio Baglioni, Antonello Venditti, Duran Duran, Sting, The Cure, Mark Knopfler, Simple Minds, Santana, Noel Gallagher, Lou Reed, Peter Gabriel, Tracy Chapman, Patti Smith, Litfiba, Renato Zero, Elisa, Franco Battiato, America, Emma, Marco Mengoni, Eros Ramazzotti e Laura Pausini."}
{"id": "2311189", "revid": "117367352", "url": "https://it.wikipedia.org/wiki?curid=2311189", "title": "Parco Belvedere ed Eraclio Fiorani", "text": "Il parco Belvedere ed Eraclio Fiorani di Ancona si estende sul pendio affacciato sul mare compreso fra il rione della Palombella e il rione di Posatora. Si tratta in effetti di due parchi distinti: il Belvedere \u00e8 piuttosto un giardino pubblico, costituisce la parte al di sopra di via Posatora, pi\u00f9 panoramica e per cos\u00ec dire mondana del complesso, mentre il parco intitolato a Eraclio Fiorani, pi\u00f9 tradizionale, occupa l'ampia area sottostante.\nIl parco Belvedere \u00e8 compreso nel rione di Posatora ed offre un'ottima vista sul mare, sul porto e su tutto il nucleo del centro storico della citt\u00e0. Una leggenda narra che proprio qui gli angeli avrebbero posato la Santa Casa, in viaggio verso Loreto, per riposarsi (da questo fatto prende il nome il rione \"posa et ora\"). L'inaugurazione \u00e8 avvenuta nel 2005, e da allora vi vengono organizzati eventi di intrattenimento nelle serate estive. Oltre al parco in s\u00e9, dove \u00e8 costruito un piccolo anfiteatro moderno per gli spettacoli, interessanti sono anche la chiesa di Santa Maria Liberatrice (Ancona) del XIII secolo ed una vasta villa ottocentesca, in stato di abbandono, dove sost\u00f2 re Vittorio Emanuele II all'indomani dell'ingresso di Ancona nel regno d'Italia.\nIl parco Belvedere \u00e8 sorto nei luoghi dove erano ubicati un ospedale, un polo dell'universit\u00e0 ed una centrale di polizia. Questi edifici, insieme a molte altre palazzine, sono crollate nel 1982 a causa di una grande frana (frana \u201cBarducci\u201d) che ha coinvolto anche altri due rioni di Ancona sottostanti a quello di Posatora: la Palombella (di fronte al porto turistico) ed il Borghetto (quest'ultimo completamente scomparso).\nIn quest'area il piano di recupero prevede il collegamento pedonale dei due rioni rimasti, cos\u00ec da far arrivare il parco fino al porto turistico."}
{"id": "2311190", "revid": "22475", "url": "https://it.wikipedia.org/wiki?curid=2311190", "title": "Sussunzione (diritto)", "text": "Nel diritto la sussunzione \u00e8 la tecnica di ricomprendere un dato dell'esperienza concreta o della prassi all'interno di una previsione generale teoretica, dando corpo all'ipotesi teorica e facendone derivare effetti giuridici.\nNel diritto penale.\nNel diritto penale la sussunzione \u00e8 un procedimento di valutazione, un giudizio, che per alcuni interpreti \u00e8 lo stabilire una \"somiglianza fra le note estratte dall'oggetto e altro oggetto assunto come paradigmatico di quel genere\". Una norma che delinea astrattamente e aspecificamente un tipo o un genere di atti o fatti ai quali va applicato il suo disposto (fattispecie teorica), consente di sussumere sotto di essa quegli atti o fatti dell'esperienza concreta che possano essere letti come \"caso specifico\" storicamente materializzante l'\"ipotesi astratta\" che contiene, rendendoli fattispecie concreta della norma.\nLa sussunzione spetta a quell'operatore del diritto chiamato a verificare appunto, nell'ambito delle sue competenze, la rispondenza del caso concreto con la previsione generica. Ad esempio il giudice, riconoscendo nella fattispecie che sta specificamente esaminando quegli elementi che consentano di ascriverla a una categoria di atti o fatti genericamente previsti da una norma, nel momento in cui ravvisi che la fattispecie specifica (\"concreta\", \"storica\", \"fenomenica\") verifica la fattispecie (\"teorica\", \"astratta\") descritta nell'assunto teorico generale, applicher\u00e0 pertanto la norma al caso di specie poich\u00e9 questo vi rientra, e in questo porre in correlazione pratica e teoria (con la conseguenza di dar corpo alla teoria su un caso pratico) consiste la sussunzione tipicamente intesa.\nNel diritto del lavoro.\nStante il noto studio effettuato da Karl Marx, il quale parl\u00f2 (ma in termini filosofici) della sussunzione della forza produttiva del lavoratore sotto il capitale padronale, la sussunzione \u00e8 oggetto di ricorrente analisi nel diritto del lavoro, nel qual ambito le sue osservazioni sono di spunto per verificare la qualificabilit\u00e0 giuridica degli elementi e delle parti del contratto di lavoro. A questo proposito il termine rileva specialmente nell'analisi del rapporto professionale di subordinazione."}
{"id": "2311192", "revid": "287204", "url": "https://it.wikipedia.org/wiki?curid=2311192", "title": "Chiknayakanhalli", "text": " \nChiknayakanhalli \u00e8 una citt\u00e0 dell'India di 22.360 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 25' 2 N e 76\u00b0 37' 22 E e ha un'altitudine di 803 .\nSociet\u00e0.\nEvoluzione demografica.\nAl censimento del 2001 la popolazione di Chiknayakanhalli assommava a 22.360 persone, delle quali 11.195 maschi e 11.165 femmine. I bambini di et\u00e0 inferiore o uguale ai sei anni assommavano a 2.405, dei quali 1.214 maschi e 1.191 femmine. Infine, coloro che erano in grado di saper almeno leggere e scrivere erano 15.655, dei quali 8.548 maschi e 7.107 femmine."}
{"id": "2311195", "revid": "1498232", "url": "https://it.wikipedia.org/wiki?curid=2311195", "title": "Canon EOS 500D", "text": "Canon EOS 500D \u00e8 una fotocamera reflex digitale (DSLR) presentata dalla Canon nel marzo 2009 e disponibile dal maggio successivo.\nPer la sua fascia di prezzo il modello 500D pu\u00f2 essere considerato il successore del 450D; \u00e8 noto come EOS Kiss X3 nel mercato giapponese e EOS Rebel T1i negli USA. \n\u00c8 il terzo modello Canon ad essere caratterizzato dalla presenza della modalit\u00e0 filmato, il secondo in 1080p. La fotocamera condivide parecchie caratteristiche con il modello di fascia alta Canon EOS 5D Mark II, compresa la modalit\u00e0 filmato, quella live-view, e il processore Digic-4. Come i suoi predecessori utilizza schede SDHC ed \u00e8 il terzo modello ad utilizzare esclusivamente questo medium al posto di CompactFlash. Come per la EOS 5D Mark II, i filmati sono registrati in formato MOV Quicktime con compressione video mpeg4 H.264 e audio PCM non compresso."}
{"id": "2311196", "revid": "287204", "url": "https://it.wikipedia.org/wiki?curid=2311196", "title": "Chikodi", "text": " \nChikodi \u00e8 una citt\u00e0 dell'India di 32.820 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 25' 60 N e 74\u00b0 35' 60 E e ha un'altitudine di 682 .\nSociet\u00e0.\nEvoluzione demografica.\nAl censimento del 2001 la popolazione di Chikodi assommava a 32.820 persone, delle quali 16.860 maschi e 15.960 femmine. I bambini di et\u00e0 inferiore o uguale ai sei anni assommavano a 3.889, dei quali 2.038 maschi e 1.851 femmine. Infine, coloro che erano in grado di saper almeno leggere e scrivere erano 23.914, dei quali 13.374 maschi e 10.540 femmine."}
{"id": "2311200", "revid": "2134764", "url": "https://it.wikipedia.org/wiki?curid=2311200", "title": "Corey Gaines", "text": "Carriera.\nAllenatore.\n\u00c8 stato dal 2007 al 2013 il coach delle Phoenix Mercury, nella WNBA"}
{"id": "2311201", "revid": "287204", "url": "https://it.wikipedia.org/wiki?curid=2311201", "title": "Chincholi", "text": " \nChincholi \u00e8 una suddivisione dell'India, classificata come \"town panchayat\", di 17.158 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 28' 0 N e 77\u00b0 25' 60 E e ha un'altitudine di 461 .\nSociet\u00e0.\nEvoluzione demografica.\nAl censimento del 2001 la popolazione di Chincholi assommava a 17.158 persone, delle quali 9.042 maschi e 8.116 femmine. I bambini di et\u00e0 inferiore o uguale ai sei anni assommavano a 2.765, dei quali 1.476 maschi e 1.289 femmine. Infine, coloro che erano in grado di saper almeno leggere e scrivere erano 9.554, dei quali 5.843 maschi e 3.711 femmine."}
{"id": "2311207", "revid": "287204", "url": "https://it.wikipedia.org/wiki?curid=2311207", "title": "Chintamani", "text": " \nChintamani \u00e8 una citt\u00e0 dell'India di 65.456 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 24' 0 N e 78\u00b0 4' 0 E e ha un'altitudine di 864 .\nSociet\u00e0.\nEvoluzione demografica.\nAl censimento del 2001 la popolazione di Chintamani assommava a 65.456 persone, delle quali 33.829 maschi e 31.627 femmine. I bambini di et\u00e0 inferiore o uguale ai sei anni assommavano a 8.152, dei quali 4.167 maschi e 3.985 femmine. Infine, coloro che erano in grado di saper almeno leggere e scrivere erano 43.653, dei quali 24.570 maschi e 19.083 femmine."}
{"id": "2311208", "revid": "88740", "url": "https://it.wikipedia.org/wiki?curid=2311208", "title": "Valparaiso (disambigua)", "text": ""}
{"id": "2311209", "revid": "287204", "url": "https://it.wikipedia.org/wiki?curid=2311209", "title": "Chitapur", "text": " \nChitapur \u00e8 una suddivisione dell'India, classificata come \"town panchayat\", di 26.974 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 7' 0 N e 77\u00b0 4' 60 E e ha un'altitudine di 402 .\nSociet\u00e0.\nEvoluzione demografica.\nAl censimento del 2001 la popolazione di Chitapur assommava a 26.974 persone, delle quali 13.597 maschi e 13.377 femmine. I bambini di et\u00e0 inferiore o uguale ai sei anni assommavano a 4.354, dei quali 2.272 maschi e 2.082 femmine. Infine, coloro che erano in grado di saper almeno leggere e scrivere erano 12.453, dei quali 7.372 maschi e 5.081 femmine."}
{"id": "2311211", "revid": "767487", "url": "https://it.wikipedia.org/wiki?curid=2311211", "title": "Kevin Gamble", "text": ""}
{"id": "2311212", "revid": "71155", "url": "https://it.wikipedia.org/wiki?curid=2311212", "title": "Cassa di Risparmio", "text": ""}
{"id": "2311217", "revid": "23128489", "url": "https://it.wikipedia.org/wiki?curid=2311217", "title": "Pierre-Auguste Cot", "text": ""}
{"id": "2311218", "revid": "1543377", "url": "https://it.wikipedia.org/wiki?curid=2311218", "title": "Vittorio de Riccabona", "text": "Biografia.\nNato in Trentino quando questo faceva parte dell'Impero austro-ungarico, studia giurisprudenza a Innsbruck. Presidente della Societ\u00e0 alpinisti tridentini dal 1880 al 1882. Liberale, nel 1884 viene eletto nel consiglio comunale di Trento e fa parte del \"partito economico\" di Paolo Oss Mazzurana. Direttore della Cassa di Risparmio di Trento dal 1884 al 1912. Nel 1886 \u00e8 fra i fondatori del giornale \"Alto Adige\". Nel 1900 viene eletto alla Dieta di Vienna, dove sostiene l'autonomia trentina. All'inizio della prima guerra mondiale fugge in Italia, e torna a Trento alla fine di questa, ritirandosi a vita privata. Fu socio dell'Accademia Roveretana degli Agiati.\nGli \u00e8 dedicata una via a Trento nella zona di Madonna Bianca."}
{"id": "2311220", "revid": "287204", "url": "https://it.wikipedia.org/wiki?curid=2311220", "title": "Chitgoppa", "text": "Chitgoppa \u00e8 una citt\u00e0 dell'India di 24.232 abitanti, situata nel distretto di Bidar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 41' 57 N e 77\u00b0 12' 45 E.\nSociet\u00e0.\nEvoluzione demografica.\nAl censimento del 2001 la popolazione di Chitgoppa assommava a 24.232 persone, delle quali 12.322 maschi e 11.910 femmine. I bambini di et\u00e0 inferiore o uguale ai sei anni assommavano a 3.852, dei quali 1.990 maschi e 1.862 femmine. Infine, coloro che erano in grado di saper almeno leggere e scrivere erano 14.569, dei quali 8.284 maschi e 6.285 femmine."}
{"id": "2311224", "revid": "300067", "url": "https://it.wikipedia.org/wiki?curid=2311224", "title": "Martin Nessley", "text": ""}
{"id": "2311226", "revid": "174925", "url": "https://it.wikipedia.org/wiki?curid=2311226", "title": "Polidattilo", "text": ""}
{"id": "2311229", "revid": "71155", "url": "https://it.wikipedia.org/wiki?curid=2311229", "title": "Vittorio Riccabona", "text": ""}
{"id": "2311234", "revid": "486946", "url": "https://it.wikipedia.org/wiki?curid=2311234", "title": "Granduca Pietro Leopoldo di Toscana", "text": ""}
{"id": "2311235", "revid": "599013", "url": "https://it.wikipedia.org/wiki?curid=2311235", "title": "Bart Kofoed", "text": ""}
{"id": "2311237", "revid": "767487", "url": "https://it.wikipedia.org/wiki?curid=2311237", "title": "Will Franklin", "text": ""}
{"id": "2311239", "revid": "599013", "url": "https://it.wikipedia.org/wiki?curid=2311239", "title": "Oblate del Cuore di Ges\u00f9", "text": "Le Oblate del Cuore di Ges\u00f9 (in francese \"Oblates du C\u0153ur de J\u00e9sus\") sono un istituto religioso femminile di diritto pontificio: le suore di questa congregazione pospongono al loro nome la sigla O.C.J.\nStoria.\nLa congregazione trae origine da un sodalizio fondato a Montlu\u00e7on, nell'Alvernia, da Louise-Th\u00e9r\u00e8se de Montaignac de Chauvance (1820-1885): di nobile famiglia, fu una grande propagatrice della devozione al Cuore di Ges\u00f9 e diede vita a un'associazione per diffonderne il culto. Fallito il suo tentativo di aggregare il suo movimento come terz'ordine a qualche congregazione, dietro suggerimento del suo confessore, il gesuita Fran\u00e7ois-Xavier Gautrelet, fond\u00f2 le Oblate del Cuore di Ges\u00f9.\nIl vescovo di Moulins Pierre-Simon de Dreux-Br\u00e9z\u00e9 approv\u00f2 la compagnia come pia unione con decreto del 21 dicembre 1874. Le Oblate erano divise in tre rami: il primo di vita comune, il secondo secolare e il terzo costituito da laici associati. Papa Leone XIII concesse alle Oblate il breve di lode il 4 ottobre 1881 e il 31 agosto 1887 scelse un loro cardinale protettore nella persona di Gaetano Aloisi Masella.\nLa Santa Sede approv\u00f2 l'unione il 16 maggio 1888 e le sue costituzioni il 4 maggio 1895. Nel 1909 le Oblate vennero trasformate in congregazione religiosa e si ebbe la prima emissione dei voti.\nLa fondatrice \u00e8 stata beatificata da papa Giovanni Paolo II nel 1990.\nAttivit\u00e0 e diffusione.\nLe Oblate del Cuore di Ges\u00f9 si dedicano all'educazione della giovent\u00f9, all'insegnamento religioso, all'assistenza alle giovani lavoratrici e ad altre opere caritatevoli e parrocchiali; gestiscono dispensari, case per ritiri spirituali e orfanotrofi.\nSono presenti in Europa (Belgio, Francia, Polonia, Portogallo), in Africa (Repubblica Centrafricana, Repubblica Democratica del Congo) e in America (Brasile, Guatemala, Honduras, Messico, Nicaragua, Panama, El Salvador): la sede generalizia \u00e8 a Parigi.\nAl 31 dicembre 2005 l'istituto contava 228 religiose in 43 case."}
{"id": "2311240", "revid": "599013", "url": "https://it.wikipedia.org/wiki?curid=2311240", "title": "Piccole suore della Divina Provvidenza", "text": "Le Piccole Suore della Divina Provvidenza, o Istituto Michel, sono un istituto religioso femminile di diritto pontificio: i membri di questa congregazione pospongono al loro nome la sigla P.S.D.P.\nStoria.\nLa congregazione venne fondata da Teresa Grillo (1855-1944), vedova Michel: ispirata dalla lettura di una biografia Giuseppe Benedetto Cottolengo, visit\u00f2 la Piccola Casa della Divina Provvidenza di Torino e ne fu molto colpita. Inizi\u00f2 a mantenere alcuni orfani in istituto, ma poich\u00e9 qualche ragazzo veniva respinto (perch\u00e9 affetto da epilessia o problemi psichici o perch\u00e9 frutto di una relazione illegittima) decise di aprire ad Alessandria il \"Piccolo Ricovero della Divina Provvidenza\".\nAll'opera di cura ed educazione dei bambini abbandonati, psicolesi, epilettici e figli delle prostitute, la Grillo presto aggiunse l'assistenza agli anziani e agli ammalati a domicilio. Attratte dal suo carisma, molte donne si unirono a lei: Teresa Grillo decise di dare un carattere religioso alla comunit\u00e0 e l'8 gennaio 1899 diede l'abito religioso alle sue compagne. Il vescovo di Alessandria Giuseppe Capecci eresse Piccole Suore della Divina Provvidenza in congregazione di diritto diocesano con decreto del 29 marzo 1901.\nLa congregazione ricevette il pontificio decreto di lode il 5 luglio 1935; le sue costituzioni vennero approvate definitivamente dalla Santa Sede l'8 giugno 1942.\nLa fondatrice \u00e8 stata beatificata a Torino da papa Giovanni Paolo II il 24 maggio 1998.\nAttivit\u00e0 e diffusione.\nLe Piccole Suore della Divina Provvidenza si dedicano a varie opere assistenza medico-sociale: gestiscono orfanotrofi e case di riposo per anziani e disabili.\nOltre che in Italia, sono presenti in Argentina e Brasile; la sede generalizia \u00e8 a Roma.\nAl 31 dicembre 2005 l'istituto contava 284 religiose in 48 case."}
{"id": "2311241", "revid": "71155", "url": "https://it.wikipedia.org/wiki?curid=2311241", "title": "Universit\u00e0 Roma Tre", "text": ""}
{"id": "2311242", "revid": "767487", "url": "https://it.wikipedia.org/wiki?curid=2311242", "title": "Bernie Fryer", "text": ""}
{"id": "2311243", "revid": "599013", "url": "https://it.wikipedia.org/wiki?curid=2311243", "title": "Serve del Sacro Cuore di Ges\u00f9 e dei poveri", "text": "Le Serve del Sacro Cuore di Ges\u00f9 e dei Poveri (in spagnolo \"Siervas del Sagrado Coraz\u00f3n de Jes\u00fas y de los Pobres\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.C.J.P.\nStoria.\nLa congregazione venne fondata dal sacerdote messicano Jos\u00e9 Mar\u00eda Yermo y Parres (1851-1904): mentre si recava a celebrare messa nella chiesa del Calvario, nella periferia di Le\u00f3n, vide due neonati abbandonati che venivano divorati da alcuni maiali e, impressionato dalla scena, ebbe l'idea di aprire un ospizio (l'asilo del Sacro Cuore) per accogliere e offrire assistenza ai mendicanti.\nYermo y Parres pens\u00f2 di chiamare a gestire l'opera le Piccole Sorelle dei Poveri, ma queste rifiutarono l'offerta: la direzione dell'asilo venne affidata a quattro giovani donne che il 13 dicembre 1885 vennero costituite in congregazione\ndelle Serve del Sacro Cuore di Ges\u00f9 e dei Poveri. Nel 1889 la casa madre dell'istituto venne trasferita a Puebla e le religiose iniziarono a dedicarsi anche all'apostolato missionario presso le popolazioni indigene.\nLe Serve del Sacro Cuore di Ges\u00f9 e dei Poveri ricevettero il pontificio decreto di lode il 10 maggio 1907: la congregazione venne approvata definitivamente dalla Santa Sede l'8 aprile 1910 e le sue costituzioni il 19 giugno 1925.\nSotto il governo di Plutarco El\u00edas Calles le suore furono costrette a rifugiarsi a Cuba e negli Stati Uniti d'America ed ebbe inizio la diffusione internazionale della congregazione.\nBeatificato nel 1990, il fondatore \u00e8 stato canonizzato in piazza San Pietro a Roma da papa Giovanni Paolo II il 21 maggio 2000.\nAttivit\u00e0 e diffusione.\nLe Serve del Sacro Cuore di Ges\u00f9 e dei Poveri si dedicano all'istruzione e all'educazione cristiana in scuole di vario grado (anche in istituti per disabili mentali), all'assistenza agli anziani e agli ammalati, a opere di pastorale parrocchiale e all'apostolato missionario presso le popolazioni indigene d'America e Africa.\nSono presenti in Cile, Colombia, Guatemala, Italia, Kenya, Messico, Nicaragua, Stati Uniti d'America e Venezuela; la sede generalizia \u00e8 a Puebla (Messico).\nAl 31 dicembre 2005 l'istituto contava 716 religiose in 81 case."}
{"id": "2311246", "revid": "767487", "url": "https://it.wikipedia.org/wiki?curid=2311246", "title": "Mike Jackson (cestista 1949)", "text": ""}
{"id": "2311247", "revid": "746803", "url": "https://it.wikipedia.org/wiki?curid=2311247", "title": "Marie Touchet", "text": "Biografia.\nEra figlia di Giovanni Touchet, luogotenente del baliato, e di Marie Mathy, figlia di Orable Mathy, medico del re di origine fiamminga.\nL'incontro con Carlo IX.\nCi sono diverse versioni per quanto riguarda le circostanze esatte dell'incontro. Secondo alcuni storici, Marie incontr\u00f2 Carlo IX nel 1569 a Orl\u00e9ans, durante il suo viaggio nel regno insieme a sua madre Caterina de' Medici e Michel de l'H\u00f4spital, e ne divenne l'amante il giorno stesso. \nTutti i suoi contemporanei si impegnarono a riconoscere che era molto bella. Secondo un altro scrittore del tempo, \"la sua mente era unica come la sua bellezza\", e aggiunse che aveva \"il volto pi\u00f9 rotondo che ovale\". \nAmante reale.\nIl re cerc\u00f2 di mantenere il segreto sulla relazione, per non dispiacere la regina madre. Per poterla vedere con frequenza, il re chiese alla sorella, la principessa Margherita, che la giovane divenisse sua dama di compagnia. In un primo momento, gli amanti si ritrovavano in un casino di caccia dove il re la raggiungeva per la notte senza scorta. Ma Marie rimase ben presto incinta. Informata dalle sue \"spie\" di questa situazione, Caterina de' Medici ordin\u00f2 al figlio l'allontanamento dell'amante. Carlo la mand\u00f2 nelle sue terre del Ducato di Savoia. Poco tempo dopo diede alla luce un figlio che visse per pochi giorni.\nDi religione calvinista, favor\u00ec l'incontro tra Carlo e Gaspare II di Coligny.\nIl 26 novembre 1570 Carlo spos\u00f2 l'arciduchessa Elisabetta d'Asburgo ma la relazione con Marie continu\u00f2.\nNel 1573 nacque un figlio che venne riconosciuto dal padre:\nAlla morte del re nel 1574 la corona pass\u00f2 a Enrico III e Marie continu\u00f2 a far parte della corte reale. Per i servigi resi le fu anche concessa una pensione.\nMatrimonio.\nNel 1578 spos\u00f2 Fran\u00e7ois de Balzac d'Entragues, governatore d'Orl\u00e9ans. Ebbero due figlie:\nEntrambe le figlie furono amanti di Enrico IV."}
{"id": "2311252", "revid": "1573940", "url": "https://it.wikipedia.org/wiki?curid=2311252", "title": "Chiesa di Saint-Nizier", "text": "La chiesa di Saint-Nizier \u00e8 una chiesa parrocchiale della citt\u00e0 di Lione, situata nel quartiere della \"Presquile\". L'edificio attuale \u00e8 in stile gotico \"flamboyant\". Dal 1840 \u00e8 classificata come Monumento storico di Francia\nStoria.\nSecondo la tradizione una prima chiesa sarebbe stata edificata alla met\u00e0 del V secolo dal vescovo sant'Euchero, il quale l'avrebbe consacrata ai Santi Apostoli (\"Saintes-Ap\u00f4tres\"). La chiesa sarebbe sorta sul luogo di un monumento romano le cui colonne sarebbero tuttora visibili, reimpiegate come blocchi alla base della facciata attuale. La basilica fu luogo di sepoltura dei vescovi di Lione\nNel 573 vi sarebbe stato sepolto il vescovo di Lione san Nizier, al quale la chiesa sarebbe stata in seguito ridedicata. Nell'VIII secolo sub\u00ec i saccheggi dei Saraceni e venne ricostruita dal vescovo Leidrade nel IX secolo, che vi install\u00f2 inoltre un capitolo.\nNel 1306 l'arcivescovo Louis de Villars ne avvi\u00f2 la ricostruzione, a partire dal coro. Tre campate della navata centrale erano terminate nel 1417 e nel 1454 venne costruito il campanile come torre settentrionale della facciata.\nNel 1562 la chiesa venne saccheggiata dal barone des Adrets. Nel 1578 venne edificato il grande portale centrale, in stile rinascimentale.\nDurante la Rivoluzione francese la chiesa fu utilizzata dal clero costituzionale, e quindi nuovamente saccheggiata e trasformata in magazzino. Fu restituita al culto cattolico nel 1802 e restaurata a partire dal 1830 dagli architetti Claude-Anthelme e Louis-Fr\u00e9d\u00e9ric Benoit. Nel 1858 venne completata la torre meridionale della facciata e dal timpano centrale e nel 1883 fu rimaneggiata con l'ingrandimento delle finestre e una nuova sistemazione della cripta.\nIn seguito al crollo di un blocco della volta nel 1965 furono intrapresi estesi lavori di restauro, durati dal 1970 al 1984.\nDescrizione.\nLa facciata presenta due torri campanarie laterali e il portale centrale inserito in un'ampia nicchia semicircolare ornata da un ordine di colonne doriche, in stile rinascimentale e coperta da una semicupola ornata da un cassettonato prospettico. Al culmine della parte centrale fu aggiunto nel XIX secolo un fontone di stile gotico.\nLa pianta \u00e8 a tre navate di sei campate con cappelle laterali e un ampio transetto. Il coro, fiancheggiato da due cappelle, ha pianta poligonale, con contrafforti esterni, ed \u00e8 inserito in una bassa struttura, realizzata in stile gotico nel XVII secolo, che ospita la sacrestia. Le pareti della navata centrale sono tripartite (arcate ogivali verso le navate laterali, triforio e finestre), che proseguono nel coro e nel transetto. Le volte a crociera esapartite della navata centrale presentano linee aggiunte e chiavi di volta decorate secondo le caratteristiche dello stile gotico \"flamboyant\".\nSull'altare del braccio destro del transetto \u00e8 ospitata dal 1771 la statua di \"Vergine con Bambino\" dello scultore Antoine Coysevox (1640-1720)."}
{"id": "2311253", "revid": "767487", "url": "https://it.wikipedia.org/wiki?curid=2311253", "title": "Steve Previs", "text": ""}
{"id": "2311254", "revid": "104698944", "url": "https://it.wikipedia.org/wiki?curid=2311254", "title": "Bronzo di Ascoli", "text": "Il Bronzo di Ascoli \u00e8 una placca di bronzo risalente all'89 a.C. trovata nel 1908 a Roma. Il bronzo si trova presso i Musei Capitolini di Roma.\nStoria.\nNella placca si esaltano i meriti della Turma Salluitana nell'assedio di Ascoli dell'89 a.C. durante la Guerra sociale e si elencano i suoi componenti, in gran parte cavalieri iberi originari di Saragozza, di L\u00e9rida e di altre citt\u00e0, e come premio per la loro partecipazione all'assedio ottennero la cittadinanza romana. Il nome di \"TVRMA SALLVITANA\" proviene dal fatto che lo squadrone di cavalleria fu arruolato a Salduie citt\u00e0 \u00edbera sulla quale fu fondata pi\u00f9 tardi Caesar Augusta, l'attuale Saragozza.\nImportanza storico-linguistica.\nLa sua importanza poggia sul fatto che i nomi della lista sono tutti iberici e hanno permesso di conoscere la struttura interna degli antroponimi della lingua degli Iberi.\nTesto.\nLa parte del testo che corrisponde alla lista dei nomi \u00e8 la seguente:\nCommento.\n\u00c8 interessante osservare che i cavalieri di Lerida possiedono gi\u00e0 nomi romani, malgrado i loro genitori (F. equivale a \" FILIVS \" o 'figlio') abbiano ancora nomi iberi. Invece i cavalieri di Salduie hanno nomi indigeni, tanto i genitori quanto i figli. Il fatto permette di osservare il processo di romanizzazione precoce della valle dell'Ebro.\nPu\u00f2 inoltre osservarsi che i nomi iberi sono composti da elementi che si ripetono: \" SOSI \", \" TIBAS \", \" ADIN \", \" BELES \", ecc. Questi elementi si trovano anche nella scrittura \u00edbera: \" sosin \", \" tibas \", \" atin \", \" beles\" etc.\ncos\u00ec si possono comparare:\n\"suise-ta\u0155tin \u2192 SUISETARTEN\"\n\"atin-kiba\u015b \u2192 ADINGIBAS\"\n\"o\u0155tin-bele\u015b \u2192 ORDUMELES\"\n\"\u0144ba\u0155-bele\u015b \u2192 UMARBELES\"\ncol naturale adattamento dei nomi nativi con il parlare romano."}
{"id": "2311257", "revid": "767487", "url": "https://it.wikipedia.org/wiki?curid=2311257", "title": "Mickey Davis", "text": ""}
{"id": "2311260", "revid": "1573940", "url": "https://it.wikipedia.org/wiki?curid=2311260", "title": "Acrocephalus (zoologia)", "text": "Acrocephalus \u00e8 un genere di uccelli della famiglia Acrocephalidae. Gli individui di questo genere sono chiamati cannaiole, cannareccioni e forapagli.\nTassonomia.\nComprende le seguenti specie:"}
{"id": "2311263", "revid": "767487", "url": "https://it.wikipedia.org/wiki?curid=2311263", "title": "Mike Barr", "text": ""}
{"id": "2311264", "revid": "339392", "url": "https://it.wikipedia.org/wiki?curid=2311264", "title": "Sky-X", "text": ""}
{"id": "2311266", "revid": "339392", "url": "https://it.wikipedia.org/wiki?curid=2311266", "title": "Sky-Y", "text": ""}
{"id": "2311268", "revid": "767487", "url": "https://it.wikipedia.org/wiki?curid=2311268", "title": "Mark Sibley", "text": ""}
{"id": "2311269", "revid": "282094", "url": "https://it.wikipedia.org/wiki?curid=2311269", "title": "Dione di Prusa", "text": ""}
{"id": "2311275", "revid": "767487", "url": "https://it.wikipedia.org/wiki?curid=2311275", "title": "Tom Kozelko", "text": ""}
{"id": "2311276", "revid": "267046", "url": "https://it.wikipedia.org/wiki?curid=2311276", "title": "Sole (astrologia)", "text": "Il Sole in astrologia \u00e8 il primo e pi\u00f9 importante pianeta del sistema solare. Associato alla coscienza dello spirito, inteso come personalit\u00e0 e individualit\u00e0, indica la parte virile di ognuno di noi, quella solare e diurna, la figura del padre e per una donna anche quella del marito, \u00e8 il modo di affrontare il mondo, la realt\u00e0, \u00e8 creativit\u00e0, autorit\u00e0 e volont\u00e0. \nLa posizione del Sole in un oroscopo determina il segno zodiacale di appartenenza e conferisce alla persona le caratteristiche proprie di quel segno. Essere del segno dell'Ariete significa avere il Sole in Ariete al momento della nascita, e cos\u00ec via per tutti gli altri segni che sono attraversati da questo pianeta luminare. \nCaratteristiche e posizioni.\nIl Sole \u00e8 domiciliato in Leone, in esaltazione in Ariete, in esilio in Aquario e in caduta in Bilancia.\n\u00c8 il luminare per eccellenza anche se astrologicamente \u00e8 considerato un pianeta. Percorre all'incirca un grado al giorno all'interno dello Zodiaco e termina il suo percorso nell'arco di un anno, toccando cos\u00ec tutte le costellazioni.\nSimbologia solare.\nIl suo simbolo \u00e8 un punto attorniato dal cerchio zodiacale, in quanto espressione dell'Uno che si espande nelle dodici qualit\u00e0 del cosmo, unendo microcosmo e macrocosmo, il mondo sovrannaturale con quello terreno. In alchimia il Sole governa la crescita dell'oro, ritenuto il pi\u00f9 nobile dei metalli, nel quale tutta la creazione \u00e8 destinata a ritornare dopo la caduta nel biblico peccato originale. Vi corrisponde l'elemento fuoco, e in anatomia il cuore.\nRappresenta le aspirazioni e gli aspetti pi\u00f9 elevati della realt\u00e0, la coscienza superiore dell'Io, caratterizzata dall'energia maschile del punto centrale racchiuso nella circonferenza dell'uovo femminile cosmico. Oltre all'occhio di Ra, altri simboli astrologici del Sole sono la ruota cosmica o la svastica.\nNonostante questo, non c'\u00e8 un'attestazione particolarmente diffusa del culto del Sole nei popoli dell'antichit\u00e0, per i quali il principale punto di riferimento era la Luna, ad eccezione dell'antico Egitto, del Medio Oriente, dell'Europa settentrionale, e delle civilt\u00e0 precolombiane.\nTra le pi\u00f9 antiche cerimonie in onore del Sole vi era l'accensione di numerosi fal\u00f2 in occasione dei solstizi estivi, da cui si otteneva la cenere da spargere sui campi come fertilizzante propiziatorio della semina successiva. Al Sole era quindi attribuita anche una natura fecondatrice, sebbene sottomessa alla figura femminile-lunare della Grande Madre. Mircea Eliade associa alla forza generatrice del Sole anche una valenza infera-ctonia, per il fatto che di notte andava a risplendere nel mondo dei defunti.\nIl bacino del Mediterraneo sub\u00ec gradualmente l'influsso delle teologie solari orientali: il dio mesopotamico \u0160ama\u0161 cominci\u00f2 ad essere conosciuto nell'antica Grecia col nome di Helios, che per\u00f2 non era un dio olimpico, bens\u00ec un titano; solo nel V sec. a.C. fu assimilato ad Apollo.\nGi\u00e0 negli ambienti esoterici dell'orfismo, tuttavia, il Sole era considerato Intelligenza del mondo, mentre Platone ne parlava come dell'immagine del Bene.\nNell'antica Roma occorre aspettare l'avvento di Giulio Cesare che, a seguito dei contatti con l'Egitto, introdusse il calendario solare in sostituzione di quello lunare. Solo nella successiva et\u00e0 imperiale il Sole assurse a simbolo di principio cosmico.\nL'imperatore Giuliano nel suo \"Inno al Sole Re\" vi ricondusse tutte le divinit\u00e0 del paganesimo, aderendo a una chiara visione eliocentrica, mentre Macrobio nei \"Saturnali\", rifacendosi all'analogia di Plotino tra il Sole e il culmine di ogni potere, fa dire a Vettio:\nSecondo lo stesso Macrobio, grazie al Sole l'anima umana discesa dallo zodiaco del cosmo per incarnarsi sulla Terra riceveva la capacit\u00e0 di sentire (\"fantastik\u00f3n\") e di pensare (\"logistik\u00f3n\"). \nNell'Occidente latino, comunque, le teologie solari importante dall'Oriente e da altri popoli indoeuropei vennero interpretate sempre pi\u00f9 razionalmente, al punto che, secondo Eliade, \u00abin generale vi troviamo ormai soltanto una pallida immagine di quanto significavano un tempo le ierofanie solari, pallida immagine che ci giunge sempre pi\u00f9 scolorata dal razionalismo\u00bb.\nTutto il complesso della simbologia solare venne allora adottata dalla nascente religione cristiana, all'interno della quale, in accordo con l'immagine profetica di Malachia, numerosi esponenti assimilarono la venuta di Cristo alla luce del Sole, ad esempio Clemente Alessandrino, San Girolamo, o sant'Ambrogio.\nAnche Ilario di Poitiers nel IV secolo fece del Sole il simbolo del \"Logos\", del Cristo Ges\u00f9 disceso sulla Terra, il cui giorno di nascita veniva a coincidere con la festa pagana del \"Dies Natalis Sol Invictus\".\nI primi cristiani pregavano in direzione del sole nascente, e per molti secoli le chiese furono costruite con l'abside orientata verso est.\nIn seguito, l'identificazione del Cristo con il Sole rimase codificata nei simboli utilizzati nelle chiese, e conosciuta negli ambienti dell'esoterismo cristiano, presso i quali si sapeva che il cristianesimo costituiva una rivelazione in forma esplicita degli antichi misteri solari, celebrati sin dagli albori dell'umanit\u00e0.\nNel Medioevo, la discesa del Cristo-Sole nel calice della Luna diede luogo all'iconografia del sacro Graal.\nDante colloca nel cielo del Sole gli Spiriti sapienti, contraddistinti dall'\u00abumana fame di sapere\u00bb, a cui si contrappongono i golosi dell'Inferno. Il Sole infatti, rappresentando la luce della conoscenza, simboleggiata dall'ideogramma dell'occhio (\u2609), stimola l'accrescimento dell'Io, del \"principium individuationis\" (principio dell'individualit\u00e0) che tende per natura alla crescita, ad inglobare il macrocosmo, ma la cui \u00absacra fame dell'oro\u00bb pu\u00f2 degenerare dalla direzione spirituale in quella materiale, oppure nella vanit\u00e0 o nel travalicamento dei limiti.\nIl Sole \u00e8 invece il centro dove la verit\u00e0 rimane congiunta alla fede:\nLa vista dell'occhio spirituale \u00e8 dunque quella che consente il godimento delle verit\u00e0 intellettuali simboleggiate dal Sole. Quest'ultimo \u00e8 paragonato nel \"Convivio\" all'aritmetica, che illumina e pervade di s\u00e9 ogni altra scienza, ma come la luce solare non pu\u00f2 essere direttamente sostenuta dall'occhio, cos\u00ec l'infinit\u00e0 dei numeri resta incomprensibile all'intelletto umano.\nAgli inizi del Rinascimento, col riemergere di correnti ermetico-esoteriche facenti capo ad una \"prisca theologia\" di stampo neoplatonico, la centralit\u00e0 assunta dal Sole in ambito filosofico fu determinante nel ripristino di una visione astronomica eliocentrica.\nPico della Mirandola ribadiva che \u00abil Messia non ci pu\u00f2 venir presentato da nessun simbolo meglio che dal Sole\u00bb; anche Marsilio Ficino spiegava che \u00abnulla si trova nel mondo che pi\u00f9 del Sole rassomigli alla divina Trinit\u00e0: la fecondit\u00e0 indica il Padre, la luce simile all'intelligenza rappresenta il Figlio concepito secondo intelligenza, il calore lo Spirito d'amore\u00bb.\nAll'ideale di un'unica nuova religione si ispirava anche l'\"Inno al Sole\" di Giorgio Gemisto Pletone, che dando l'avvio a un interesse diffuso per questa religiosit\u00e0 solare, teorizzava, secondo la coeva cultura rinascimentale, un mondo dominato dalla razionalit\u00e0 umana che lo avrebbe reso perfetto sotto la guida di sapienti iniziati del Sole, possessori di quel sapere misterico dove confluivano cristianesimo e islam, le divinit\u00e0 greche e quelle orientali, la filosofia di Pitagora e quella platonica.\nUn secolo dopo sar\u00e0 Giordano Bruno a cercare di ripristinare col suo panteismo neoplatonico l'antico culto del Sole, mentre Tommaso Campanella scriveva nella sua \"citt\u00e0 del Sole\" che gli abitanti di codesta utopia servono Dio \u00absotto l'insegna del Sole, ch'\u00e8 insegna e volto di Dio, da cui viene la luce, e 'l calore e ogni altra cosa\u00bb.\nLe antiche simbologie solari egizie, pitagoriche e druidiche, entrarono quindi a far parte della Massoneria come testimoniato da Thomas Paine nei suoi \"Essays on the origin of the free Masonry\", ricorrendo spesso negli emblemi, nei segni di riconoscimento, e nelle sale rituali massoniche: \nMozart nel \"Flauto magico\" rappresent\u00f2 ad esempio il Sole come il regno della luce e della conoscenza governato da Sarastro, contrapposto a quello della Luna e delle tenebre dominato dalla Regina della Notte. Associato al punto cardinale Est, il Sole \u00e8 diventato simbolo delle forze di realizzazione e di crescita, alternative a quelle degenerative e stabilizzatrici lunari del tramonto.\nIn ambito esoterico, l'iniziazione ai misteri del Sole rappresenta la conoscenza occulta su tutto quanto si trova esteso nello spazio, mentre la Luna attiene ai segreti che si svolgono nel tempo. Steiner attribuisce la prima alla tradizione egizia di Ermete, la seconda a Mos\u00e8. Secondo la cosmogonia antroposofica, l'odierno Sole \u00e8 una riproposizione della seconda delle quattro epoche cosmiche finora attraversate dalla Terra, dalla quale \u00e8 giunto a separarsi, diventando la dimora di esseri divini superiori conosciuti come Potest\u00e0; sono i creatori di cui parla la \"Genesi\" che infusero nell'uomo la coscienza dell'Io, tramite il sacrificio della loro sostanza spirituale. Al tempo di Atlantide, gli adepti dell'Oracolo del Sole avrebbero costituito la parte di umanit\u00e0 pi\u00f9 evoluta rispetto a quelli degli altri pianeti, dalla quale sarebbe provenuto il supremo iniziato solare, conosciuto nella letteratura teosofica come Manu, che avrebbe condotto alcuni superstiti di quell'antico popolo in Asia per fondarvi le civilt\u00e0 post-atlantiche. \nEd \u00e8 proprio il Sole il simbolo della coscienza diurna dell'Io con cui Steiner invita a riscoprire le antiche verit\u00e0 chiaroveggenti andate perdute, un tempo apprese dall'umanit\u00e0 in forma onirica o crepuscolare, con la nuova coscienza solare richiesta dai tempi attuali, coscienza nella quale egli vede consistere propriamente lo Spirito Solare del Cristo, che fa del cristianesimo la \u00abreligione universale del sole\u00bb, in contrapposizione al demone Sorat.\nIl Sole nei segni.\nLa posizione del Sole, pi\u00f9 che quella di altri pianeti, influenza il modo di essere dell'individuo ed \u00e8 quella che determina le caratteristiche generali del carattere. Questo significa che in un'interpretazione globale di un tema natale, al di l\u00e0 dei vari significati che si possono dare agli altri pianeti, esso sar\u00e0 comunque il cardine da cui partire ed aiuter\u00e0 nel completamento del quadro astrologico. Nascere col Sole in un segno zodiacale significa in definitiva appartenere a quel segno.\nQui il Sole si trova in esaltazione. Le persone nate sotto il segno dell'Ariete sono ottimiste e solitamente felici della propria esistenza, coraggiose e positive. Spesso diffidano per\u00f2 degli altri. Molti Ariete sono grandi lavoratori.\nD\u00e0 persone amanti delle cose belle della vita, dal cibo alla musica, gioiose e solitamente serene sia psicologicamente che fisicamente. Inoltre sono molto testarde e pragmatiche.\nChi nasce sotto il segno dei Gemelli ha una vitalit\u00e0 accentuata, ma \u00e8 portato al nervosismo. Hanno elasticit\u00e0 mentale e tendono ad eccellere in tutte le attivit\u00e0 che si prefiggono di fare.\nD\u00e0 persone molto emotive, che si preoccupano per il loro ed altrui benessere. Sono tendenti a dare amore senza secondi fini ma se si accorgono di essere stati sfruttati sanno essere molto vendicativi oppure possono sviluppare una tendenza a introiettare le proprie emozioni.\nQui il sole \u00e8 in domicilio diurno. Le persone col sole in Leone spesso non si accorgono di essere coraggiose, leali, positive e generose. Molto attaccate ai propri principi morali, e per questi individui la figura del padre \u00e8 stata sovente un punto di riferimento importante. Spesso si riscontra una sottovalutazione delle realt\u00e0 pi\u00f9 dure della vita e delle persone, poich\u00e9 il Leone non concepisce secondi fini e si aspetta che ognuno segua un comportamento retto e lineare.\nChi nasce del segno della Vergine \u00e8 estremamente scaltro ed attento. Come i Gemelli, pu\u00f2 soffrire di stress e di eccessivo senso critico. Pu\u00f2 sviluppare un senso di misantropia. Comunque tutti i Vergine hanno una sviluppata intelligenza pratica e una pignoleria nei dettagli che fa di loro lavoratori precisi, metodici e responsabili.\nLe Bilance sono persone molto sicure di s\u00e9 oppure, all'opposto, molto insicure. Amano la socievolezza e sono inclini alla diplomazia. Valutano sempre l'effetto delle loro azioni per gli altri e hanno un innato senso del gusto e dell'idealismo. \nChi nasce sotto il segno dello Scorpione \u00e8 spesso un'anima tormentata. Ha tendenze distruttive e autodistruttive provocate da un'emotivit\u00e0 troppo intensa. Spesso cambiano radicalmente e dopo una fase di dolore estremo riescono a rialzarsi per \"rinascere dalle ceneri\". Sono inoltre caratterizzati da un forte idealismo e un'intelligenza emotiva molto sviluppata.\nI Sagittari sono ambiziosi, ottimisti, e dal cuore nobile e inclini alla risata. Tuttavia la loro fiamma \u00e8 destinata a spegnersi perch\u00e9 \u00e8 l'ultimo segno di fuoco e quindi dopo una giovinezza all'insegna del divertimento troviamo i sagittari che aderiscono a uno scopo interiore oppure quelli che per mancanza di obiettivi tendono all'auto-indulgenza nei piaceri.\nI Capricorni sono seri, ambiziosi, pragmatici e severi, sia con loro stessi che con gli altri. Peccano di presuntuosit\u00e0 ma sono compagni di vita responsabili e fedeli, che forniscono un sostegno pratico a coloro che amano. Sono molto appassionati in tutto ci\u00f2 che fanno. Tendono a un pessimismo e una chiusura spesso evidenti oppure, se sono socievoli, le loro relazioni si impostano sul beneficio pratico.\nGli Acquari sono eccentrici, idealisti, non si sentono parte del gruppo. Sanno per indole che ognuno \u00e8 diverso e apprezzano il mondo nella sua diversit\u00e0. Hanno una furbizia e un'intelligenza paragonabile a quella dei Gemelli. Sono molto abili tecnicamente e spesso genialoidi. Li aspetta una vita piena di imprevisti.\nChi nasce sotto il segno dei Pesci \u00e8 contraddistinto da una sensibilit\u00e0 non comune, genialit\u00e0 e ampie vedute. Hanno una vita travagliata ma spesso reiscono a mantenere vive le emozioni, sviluppando uno spirito caritatevole e generoso. Sono molto pazienti, comprensivi ma possono sviluppare personalit\u00e0 psicologicamente instabili."}
{"id": "2311277", "revid": "599013", "url": "https://it.wikipedia.org/wiki?curid=2311277", "title": "Gary Gray (cestista)", "text": ""}
{"id": "2311278", "revid": "1718925", "url": "https://it.wikipedia.org/wiki?curid=2311278", "title": "Alimentazione medievale", "text": "Con alimentazione medievale ci si riferisce ai cibi, alle abitudini alimentari, ai metodi di cottura e in generale alla cucina di varie culture europee nel corso del Medioevo, un'epoca che si estende, per convenzione, dal 476 al 1492. Durante tale periodo, le diete e la cucina, nelle varie zone dell'Europa, sperimentarono meno cambiamenti rispetto a quanto sarebbe successo nella pi\u00f9 breve epoca moderna che sarebbe seguita, durante la quale tali mutamenti avrebbero posto le basi delle abitudini alimentari odierne.\nI cereali erano consumati sotto forma di pane, farinate d'avena, polenta e pasta praticamente da tutti i componenti della societ\u00e0. Le verdure rappresentavano un'importante integrazione alla dieta basata sui cereali. La carne era pi\u00f9 costosa e quindi considerata un alimento pi\u00f9 prestigioso ed era per lo pi\u00f9 presente sulle tavole dei ricchi e dei nobili. I tipi di carne pi\u00f9 diffusi erano quelle di maiale e pollo, mentre il manzo, che richiedeva la disponibilit\u00e0 di una maggiore quantit\u00e0 di terra per l'allevamento, era meno comune. Il merluzzo e le aringhe erano molto comuni nella dieta delle popolazioni nordiche, ma veniva comunque consumata un'ampia variet\u00e0 di pesci d'acqua dolce e salata.\nLa lentezza dei trasporti e le inefficienti tecniche di trasformazione agroalimentare rendevano estremamente costoso il commercio di cibi sulle lunghe distanze. Per questa ragione il cibo dei nobili era pi\u00f9 esposto alle influenze straniere rispetto a quello consumato dai poveri e dalla gente comune. Dal momento che ciascuna classe sociale cercava di imitare quella a lei immediatamente superiore, le innovazioni dovute al commercio internazionale e alle guerre con paesi stranieri si diffusero gradualmente tra le classi medio-alte delle citt\u00e0 medievali. Oltre all'indisponibilit\u00e0 di certi cibi per ragioni economiche, furono emessi decreti che vietavano il consumo di alcuni alimenti per alcune classi sociali, e alcune leggi limitarono le possibilit\u00e0 di consumarne in grosse quantit\u00e0 ai \"nuovi ricchi\". Alcune norme sociali inoltre prescrivevano che il cibo della classe lavoratrice fosse meno raffinato, perch\u00e9 si credeva che esistesse un'affinit\u00e0 naturale tra il lavoro di una persona e il suo cibo; si riteneva quindi che il lavoro manuale richiedesse cibi pi\u00f9 scadenti ed economici.\nNel corso del tardo Medioevo inizi\u00f2 a svilupparsi una forma di \"Haute cuisine\" che and\u00f2 a costituire uno standard tra la nobilt\u00e0 di tutta Europa. I metodi di conservazione pi\u00f9 comuni vedevano l'impiego di agresto. Questi trattamenti, uniti al diffuso impiego di zucchero e miele, donavano a molti piatti un sapore tendente all'agrodolce. Anche le mandorle erano molto popolari e usate come addensante in minestra, stufati e salse, in particolare usate sotto forma di latte di mandorla.\nModelli alimentari.\nLe cucine delle culture del bacino del Mediterraneo si basavano sui cereali fin dall'antichit\u00e0, in particolare su vari tipi di grano. Farinate e polente, e pi\u00f9 tardi il pane, diventarono gli alimenti base che fornivano la maggioranza delle calorie necessarie alla maggior parte della popolazione. Dall'VII all'XI secolo la proporzione dei cereali rispetto alla dieta complessiva si innalz\u00f2 da circa 1\u20443 a circa 3\u20444. La dipendenza dal grano rimase significativa per tutto il periodo medievale e, con la crescita del Cristianesimo, tale abitudine si diffuse anche in paesi situati pi\u00f9 a nord. Nei climi pi\u00f9 freddi, per\u00f2, un simile regime non era sostenibile per la maggior parte della popolazione, e venne adottato solo dalle classi superiori. La centralit\u00e0 del pane in riti religiosi come l'eucaristia permise all'alimento di godere di un particolare prestigio rispetto a tutti gli altri. Solo l'olio di oliva e il vino avevano un valore paragonabile, ma entrambi rimasero di consumo piuttosto scarso al di fuori delle regioni calde in cui venivano prodotti. Il ruolo simbolico del pane, visto sia come alimento che come valore, \u00e8 ben illustrato in un sermone di sant'Agostino:\nLa Chiesa.\nLa Chiesa cattolica e la Chiesa ortodossa con i loro calendari liturgici influenzavano notevolmente le abitudini alimentari; il consumo di carne era proibito ai cristiani per un buon terzo dell'anno, e tutti i cibi di origine animale, tra cui le uova e i latticini (ma non il pesce) erano generalmente proibiti durante la quaresima e i digiuni. Inoltre tutti osservavano il digiuno prima di ricevere la comunione e tali digiuni - che comportavano l'assoluta astensione dal cibo - principiavano solitamente dalla mezzanotte del giorno precedente.\nSia la chiesa occidentale sia quella orientale decretarono che i periodi di festa dovevano essere alternati ad altri di digiuno. Nella maggior parte d'Europa i mercoled\u00ec, i venerd\u00ec e talvolta i sabati, oltre a varie altre date, tra cui la quaresima e il periodo dell'avvento, erano dedicati al digiuno. La carne e i prodotti di origine animale come latte, formaggio, burro e uova non erano permessi, si poteva mangiare solo il pesce. Il digiuno si faceva per mortificare il corpo e rafforzare l'anima, in ossequio alla convinzione dell'epoca che vedeva il corpo come inferiore, e per ricordare il sacrificio compiuto da Ges\u00f9 per l'umanit\u00e0. Lo scopo non era dipingere alcuni cibi come impuri, ma piuttosto impartire una lezione spirituale di auto-moderazione attraverso l'astinenza. Durante giorni di digiuno particolarmente rigido il numero dei pasti giornalieri si riduceva ad uno. Anche se la maggior parte delle persone rispettava le restrizioni ed era solita sottoporsi a penitenze quando le violava, esistevano comunque diversi trucchi per aggirare il problema, un conflitto tra i principi ideali e la pratica ben riassunto dalla scrittrice Bridget Ann Henisch:\nAnche se durante i periodi di penitenza i cibi di origine animale dovevano essere evitati, finirono per diffondersi compromessi dettati dal pragmatismo. La definizione di \"pesce\" era spesso estesa ad ogni tipo di animale marino o semi-acquatico, come balene, oche nere, pulcinella di mare e persino castori. La scelta degli ingredienti poteva anche essere limitata, ma questo non significa che in effetti i pasti fossero pi\u00f9 modesti. Inoltre non esistevano divieti contro l'uso (moderato) di bevande alcoliche o il consumo di dolci. I banchetti allestiti durante i giorni di magro potevano essere sontuosi e fornivano l'occasione di servire piatti preparati in maniera da imitare la carne, il formaggio e le uova in molti e ingegnosi modi.\nMentre il clero dell'Impero bizantino tendeva a mantenere un atteggiamento piuttosto rigido scoraggiando qualsiasi miglioramento della dieta per il clero, i loro colleghi occidentali erano molto pi\u00f9 indulgenti. Le lamentele per la rigorosit\u00e0 dei digiuni comunque non mancavano neppure tra i laici. Durante la quaresima tutti, nobili e gente comune, si lamentavano per la mancanza della carne per un periodo cos\u00ec lungo, e per essere costretti a settimane di una cos\u00ec dura solenne riflessione sui propri peccati. In quel periodo ai proprietari di mandrie e allevamenti si raccomandava addirittura di star attenti agli assalti da parte dei cani, provati dalla:\nDal XIII secolo in poi and\u00f2 affermandosi un'interpretazione pi\u00f9 formale del digiuno. I nobili erano attenti a non consumare carne nei giorni di magro, ma comunque mangiavano abbondantemente; la carne era sostituita dal pesce, spesso modellato in modo da imitare prosciutti e insaccati; il latte di mandorle rimpiazzava il latte di origine animale, un'alternativa per di pi\u00f9 abbastanza economica; si cucinavano finte uova fatte di latte di mandorle riempiendo dei gusci vuoti, insaporendoli e colorandoli poi con raffinate spezie. In alcuni casi l'abbondanza delle tavole dei nobili era addirittura superata da quella dei monasteri Benedettini, che arrivavano a proporre fino a sedici portate in certe giornate di festa.\nQuesti sono gli estratti dalla regola benedettina:\nFrequentemente si facevano delle eccezioni, esentando dal digiuno alcuni gruppi definiti di persone. Tommaso d'Aquino riteneva che si dovesse concedere la dispensa ai bambini, ai vecchi, ai pellegrini, agli uomini di fatica e ai mendicanti, ma non al semplice povero fintanto che avesse una qualche forma di riparo. Esistono molti racconti di membri di ordini monastici che aggiravano le norme sul digiuno grazie ad astute interpretazioni della Bibbia. Dal momento che gli infermi erano esentati dal digiuno, spesso si interpret\u00f2 la norma nel senso che le restrizioni si applicavano solo nel refettorio principale e molti frati andavano invece a consumare i pasti su quella che sarebbe poi diventata la sedia di misericordia.. I superiori di fresca nomina nei monasteri cattolici tentarono di risolvere il problema del mancato rispetto del digiuno non solo per mezzo di condanne morali, ma anche assicurandosi che nei giorni dedicati fossero disponibili piatti senza carne di buona qualit\u00e0.\nNel XIV secolo i precetti di astinenza subiscono un ulteriore allentamento tanto che gli abati in pensione ottengono da Papa Benedetto XII nel 1335 la dispensa dall'astinenza, da estendere ai loro commensali, ingenerando differenze nell'interpretazione della regola nella vita dei vari cenobi. Determinante nel restituire ad una formalit\u00e0 sempre pi\u00f9 blanda l'astinenza perpetua, fu la bolla di Papa Sisto V del 1475 in cui si \"autorizzava l'abate di Citeaux ad adattare la legge dell'astinenza alle mutate circostanze storiche\". Di l\u00ec a breve l'astinenza perpetua si trasforma integralmente: la carne si potr\u00e0 mangiare, conformemente a quanto concesso \"nel 1486 all'abbazia tedesca di Eberbach, [...] tre volte alla settimana: la domenica il marted\u00ec e il gioved\u00ec\".\nRestrizioni alla dieta a seconda della classe sociale.\nLa societ\u00e0 medievale si presentava stratificata e divisa in classi rigorosamente separate tra loro. In un'epoca in cui le carestie erano piuttosto comuni e le gerarchie sociali venivano spesso fatte rispettare con la violenza, il cibo era importante segno di distinzione sociale ed aveva una valenza che non conosce paragoni nella maggior parte dei paesi sviluppati del giorno d'oggi. Secondo l'ideologia del tempo la societ\u00e0 si componeva di tre stati: la nobilt\u00e0, il clero e la gente comune, ovvero la maggior parte della classe lavoratrice. I rapporti tra le classi erano di tipo strettamente gerarchico con la nobilt\u00e0 ed il clero che rivendicavano la propria superiorit\u00e0 terrena e spirituale rispetto alla gente comune. Tra la nobilt\u00e0 ed il clero inoltre esistevano una moltitudine di livelli che andavano dal re al papa, dai duchi ai vescovi gi\u00f9 fino ai loro subordinati come i cavalieri e i preti. In generale ci si attendeva che ognuno rimanesse all'interno della propria classe sociale di nascita e rispettasse l'autorit\u00e0 delle classi dominanti. Di norma il potere politico non si dimostrava solo attraverso l'azione di governo, ma anche esibendo la propria ricchezza. I nobili dovevano mangiare selvaggina fresca insaporita con spezie esotiche e mostrare maniere raffinate quando si trovavano a tavola; gli uomini di fatica dovevano accontentarsi di rozzo pane d'orzo, maiale salato e legumi, non ci si aspettava che conoscessero l'etichetta. Questo modo di pensare era rafforzato anche per mezzo di raccomandazioni riguardo alla dieta. La dieta dei nobili e dei prelati di alto livello era considerata sia un segno della loro raffinata costituzione fisica che della loro prosperit\u00e0 economica. L'apparato digerente di un signore doveva per forza essere pi\u00f9 delicato di quello di uno dei suoi contadini e subordinati e quindi richiedeva cibi pi\u00f9 raffinati.\nNel tardo Medioevo, la crescente prosperit\u00e0 di mercanti e commercianti borghesi fece s\u00ec che alcuni membri del popolo iniziassero ad imitare l'aristocrazia e minacciassero di abbattere alcune delle simboliche barriere tra la nobilt\u00e0 e le classi inferiori. La reazione si manifest\u00f2 in due forme: la comparsa di una letteratura didattica che metteva in guardia sui pericoli che comportava l'adozione di una dieta inappropriata rispetto alla classe sociale di appartenenza, e l'emanazione di leggi suntuarie che limitarono il miglioramento della mensa degli appartenenti al popolo.\nLa dietetica.\nLa scienza medica del Medioevo aveva una notevole influenza su ci\u00f2 che veniva considerato salutare e nutriente tra le classi superiori. Lo stile di vita - la dieta, l'esercizio fisico, il corretto comportamento sociale, e il seguire le prescrizioni mediche - era considerato il modo giusto per mantenersi in buona salute e a tutti i tipi di cibi erano attribuite particolari propriet\u00e0 che avrebbero influito sulla salute delle persone. Tutti gli alimenti erano classificati secondo scale che andavano da caldo a freddo e da umido a secco in accordo con la teoria dei quattro umori corporali proposta da Galeno che fu comunemente accettata dalla medicina occidentale dalla tarda antichit\u00e0 fino al XVII secolo.\nGli studiosi medievali consideravano la digestione un processo simile alla cottura. L'elaborazione del cibo all'interno dello stomaco era visto come il proseguimento della preparazione iniziata dal cuoco. Affinch\u00e9 il cibo fosse \"cotto\" in maniera appropriata e i principi nutritivi adeguatamente assorbiti, era importante che lo stomaco fosse riempito nel modo corretto. I cibi facilmente digeribili dovevano essere consumati per primi, seguiti gradualmente dai piatti pi\u00f9 pesanti. Se questa sequenza non fosse stata rispettata, si credeva che i cibi pesanti sarebbero sprofondati verso la fine dello stomaco, bloccando il condotto digerente in maniera tale che la digestione sarebbe stata estremamente lenta, provocando la putrefazione del corpo e attirando gli umori cattivi all'interno dello stomaco. Era anche di vitale importanza che cibi dalle differenti propriet\u00e0 non venissero mischiati.\nPrima del pasto, lo stomaco andava di preferenza aperto con un aperitivo (dal latino \"aperio\", \"aprire\") che doveva di preferenza essere di natura calda e secca: confetti di spezie come zenzero, carvi e semi di anice, finocchio o cumino glassati con zucchero o miele accompagnati da bevande composte di vino addolcito e corretto con latte. Lo stomaco, cos\u00ec come veniva \"aperto\", doveva essere \"chiuso\" alla fine del pasto con l'aiuto di un digestivo, di solito un confetto, che nel Medioevo consisteva in cubetti di zucchero speziato o nell'ippocrasso, un vino insaporito con spezie profumate che si accompagnava con pezzetti di formaggio stagionato. Il pasto ideale iniziava con della frutta facilmente digeribile, come le mele. A queste avrebbero dovuto seguire verdure come lattuga, cavolo, portulaca, dell'altra frutta umida, carni leggere come pollo o capretto con minestre e brodo. Dopo questi piatti arrivavano le carni \"pesanti\" come maiale e manzo con altre verdure e frutti, tra cui le pere e le castagne entrambe considerate difficili da digerire.\nIl cibo ideale era considerato quello che pi\u00f9 si avvicinava alla composizione di umori dell'essere umano, ovvero moderatamente caldo e umido. Gli alimenti di preferenza dovevano essere tagliati in piccoli pezzi, macinati, pesati e modificati per ottenere la miglior fusione di tutti gli ingredienti. Il vino bianco era considerato pi\u00f9 freddo del rosso e la stessa distinzione si applicava anche agli aceti. Il latte era tra i cibi moderatamente caldi e umidi, ma si credeva che latte prodotto da animali diversi avesse propriet\u00e0 diverse. Il tuorlo d'uovo era considerato caldo e umido, mentre l'albume freddo e umido. I cuochi pi\u00f9 abili dovevano conformare le proprie preparazioni alle prescrizioni della medicina umorale. Anche se questo limitava le combinazioni di cibi che potevano preparare c'era comunque ampio spazio per le interpretazioni artistiche dei cuochi.\nDifferenze regionali.\nLe variazioni della dieta su base regionale erano frutto delle differenze climatiche, delle diverse condizioni politiche e delle abitudini locali che variavano all'interno del continente. Anche se le generalizzazioni andrebbero evitate \u00e8 possibile individuare a grandi linee delle zone in cui certi tipi di cibi erano prevalenti. Nelle isole britanniche, nel nord della Francia, nei Paesi Bassi, nelle aree a prevalenza linguistica tedesca, in Scandinavia e nella regione baltica il clima era in genere troppo rigido per permettere la coltivazione della vite e dell'ulivo. Nel sud il vino era la bevanda pi\u00f9 comune sia per i ricchi che per i poveri (anche se il popolo in genere doveva accontentarsi del pi\u00f9 economico vino di seconda spremitura), mentre nel nord era la birra la bevanda del popolo e il vino un bene d'importazione e quindi costoso. Gli agrumi (anche se non le variet\u00e0 pi\u00f9 comuni al giorno d'oggi) e il melograno erano comuni nell'area del Mediterraneo. Prodotti come fichi secchi e datteri erano talvolta disponibili anche al nord ma in cucina venivano impiegati con una certa parsimonia.\nL'olio di oliva era un ingrediente onnipresente in tutta l'area mediterranea, ma nel nord rimaneva un costoso prodotto d'importazione e si usavano quindi in prevalenza oli di papavero, noce e nocciola come alternative pi\u00f9 abbordabili.\nBurro e lardo, dopo il terribile periodo della peste nera, iniziarono ad essere molto usati specialmente nelle aree settentrionali e nord-occidentali, in particolare nei Paesi Bassi. Quasi universalmente diffusa nelle cucine delle classi medie e superiori la mandorla, usata soprattutto sotto forma del versatile latte di mandorle, usato come surrogato nei piatti che avrebbero richiesto l'uso di latte o uova; la diversa variet\u00e0 della mandorla amara sarebbe stata scoperta solo diverso tempo dopo.\nI pasti.\nTipicamente si facevano due pasti al giorno: un pranzo a met\u00e0 giornata e una cena pi\u00f9 leggera alla sera. Il sistema dei due pasti rimase sostanzialmente diffuso fino a tutto il tardo Medioevo. Piccoli spuntini tra i pasti erano abbastanza comuni, ma era anche questione di classe sociale, in quanto chi non doveva fare faticosi lavori manuali ne faceva a meno.\nI moralisti non vedevano di buon occhio l'interruzione del digiuno notturno ad un'ora troppo mattutina, quindi i membri della chiesa e le classi medio-alte evitavano di farlo. Per ragioni pratiche, la colazione del mattino veniva comunque consumata dalle classi lavoratrici ed era tollerata per i bambini, per le donne, per gli anziani e gli ammalati. Dal momento per\u00f2 che la chiesa predicava contro i peccati di gola e le altre debolezze della carne, gli uomini tendevano a vergognarsi dell'abitudine alla colazione, considerata segno di debolezza. Abbondanti banchetti serali e cene consumate a tarda notte con un considerevole impiego di bevande alcoliche erano considerati immorali. Queste ultime in particolare erano associate con il vizio del gioco d'azzardo, con il linguaggio volgare, con l'ubriachezza e in generale con un comportamento dissoluto. Piccoli pasti e spuntini erano comunque comuni (anche se disapprovati dalla chiesa) e chi lavorava aveva in genere il permesso dai propri datori di lavoro di comprarsi cibo da sbocconcellare durante le pause.\nL'etichetta.\nCome quasi ogni altro momento della giornata in quell'epoca, nel Medioevo solitamente il pasto era un'attivit\u00e0 condivisa con gli altri. Tutti gli abitanti della casa, inclusi i servi, idealmente dovevano mangiare insieme. Evitare la compagnia degli altri, in un mondo dove le persone dipendevano strettamente le une dalle altre, era considerato un comportamento egoista e altezzoso. Nel XII secolo il vescovo di Lincoln Roberto Grossatesta cos\u00ec consigli\u00f2 la contessa di Lincoln:\nRaccomandava inoltre di stare attenti a che i servi non si allontanassero con gli avanzi di cibo per divertirsi con cene notturne invece che destinarli a elemosina. Verso la fine del Medioevo, i ricchi iniziarono a cercare di sfuggire a questo regime di rigido collettivismo. Quando possibile i ricchi possidenti si ritiravano con le consorti nelle loro stanze private, dove potevano consumare i pasti con maggiore tranquillit\u00e0 e riservatezza. Essere invitati nelle stanze di un signore era un grande privilegio e poteva essere un modo per ricompensare amici e alleati o per intimorire i subordinati. Tale abitudine inoltre permetteva ai nobili di distinguersi dal resto degli abitanti del palazzo e di godersi piatti pi\u00f9 raffinati mentre al resto delle persone, che continuava a mangiare nel salone comune, venivano serviti cibi di qualit\u00e0 inferiore. Tuttavia, nelle occasioni pi\u00f9 importanti e durante i banchetti, il padrone e la padrona di casa tornavano a mangiare con gli altri nel salone. Esistono descrizioni dell'etichetta che bisognava rispettare a tavola nelle occasioni speciali, mentre sia del comportamento delle classi superiori durante i pasti di tutti i giorni che delle maniere delle persone comuni e dei poveri si sa poco. Si pu\u00f2 comunque dire con ragionevole sicurezza che non si concedevano stravaganti lussi come pranzi di molte portate, l'uso di spezie rare o lavarsi le mani in acqua profumata.\nLe cose erano naturalmente diverse per i ricchi. Prima dei pasti e tra una portata e l'altra agli ospiti venivano offerti catini d'acqua e asciugamani di lino perch\u00e9 potessero lavarsi le mani, mettendo in evidenza la pulizia della casa. Le abitudini del tempo rendevano difficile alle donne poter rispettare lo stereotipo che le voleva linde, delicate e immacolate anche mentre partecipavano a una sontuosa festa, cos\u00ec la moglie del padrone di casa spesso cenava in privato insieme alla sua cerchia. Poteva unirsi al convivio solo dopo che il pasto vero e proprio, potenziale fonte di sporcizia e confusione, era terminato. Complessivamente le cene raffinate erano riservate soprattutto agli uomini, ed era poco comune, tranne che per gli ospiti pi\u00f9 importanti, che qualcuno portasse con s\u00e9 la moglie o le sue ancelle. La natura gerarchica della societ\u00e0 era rafforzata dall'etichetta, dal momento che ci si aspettava che la persona di rango pi\u00f9 basso aiutasse quella di rango pi\u00f9 elevato, che il giovane assistesse il pi\u00f9 anziano, e che gli uomini risparmiassero alle donne il rischio di macchiarsi vestiti e reputazione maneggiando cibi in una maniera che non si addiceva alle donne. Anche nei banchetti pi\u00f9 lussuosi l'abitudine di condividere le coppe era diffusa tra tutti, tranne coloro che sedevano al tavolo principale, cos\u00ec come era considerato un comportamento normale spezzare il pane e tagliare la carne anche per i commensali di pari grado.\nI cibi venivano per lo pi\u00f9 serviti su piatti o grosse pentole. I commensali prendevano la loro parte dai piatti e la mettevano su grosse fette di pane raffermo oppure su tavolette di legno o di peltro, aiutandosi con un cucchiaio oppure a mani nude. Nelle case delle classi inferiori era abitudine comune mangiare poggiando il cibo direttamente sulla tavola. A tavola si usavano i coltelli ma di norma le persone portavano con s\u00e9 il proprio e solo agli ospiti di assoluto riguardo si dava un coltello riservato. Il coltello veniva condiviso perlomeno con un altro commensale, a meno che uno non fosse persona di rango molto elevato o fosse davvero nelle grazie del padrone di casa. L'uso della forchetta non si diffuse in Europa fino all'et\u00e0 moderna, ovvero all'inizio del XIV secolo, e soltanto in Italia. La differenza nelle abitudini pu\u00f2 essere valutata dalle reazioni al comportamento a tavola della principessa bizantina Teodora Anna Ducas Selvo verso la fine dell'XI secolo. La donna, futura moglie del Doge di Venezia Domenico Selvo, provoc\u00f2 un grande sbigottimento tra i veneziani: la sua insistenza nel pretendere che i suoi cibi fossero tagliati dai suoi servitori eunuchi, per poi servirsi di una forchetta d'oro per mangiarne i pezzi, sciocc\u00f2 a tal punto i commensali che, in seguito, san Pier Damiani, vescovo di Ostia, interpret\u00f2 le sue raffinate maniere esotiche come superbia, parlando in tal modo di lei in occasione della sua morte dovuta a una malattia degenerativa:\nLa preparazione dei cibi.\nTutti i tipi di cottura prevedevano l'uso diretto del fuoco. I fornelli non furono inventati fino al XVIII secolo e i cuochi dovevano essere capaci di cucinare direttamente sopra al fuoco vivo. Si usavano anche forni ma costruirli era molto costoso e se ne trovavano solo nelle dimore pi\u00f9 grandi e nelle botteghe di fornaio. Spesso le comunit\u00e0 medievali avevano un forno la cui propriet\u00e0 era condivisa, in modo che il pane, alimento essenziale per tutti, fosse preparato in forma pubblica anzich\u00e9 privata. Esistevano anche dei forni portatili progettati perch\u00e9, dopo che il cibo era posto al loro interno, li si seppellisse sotto le braci roventi, mentre altri anche pi\u00f9 grandi che si spostavano grazie a delle ruote venivano usati per vendere torte e pasticci lungo le strade delle citt\u00e0 medievali. Tuttavia, per la maggior parte delle persone, quasi tutte le cotture si facevano in semplici pentoloni, dal momento che quello era il metodo pi\u00f9 efficiente per servirsi del fuoco perch\u00e9 permetteva di non sprecare preziosi liquidi di cottura; zuppe e stufati erano quindi i piatti pi\u00f9 comuni. Complessivamente tutto lascia intendere che i piatti medievali avevano un contenuto di grassi piuttosto elevato, perlomeno quando ci si poteva permettere di avere dei grassi in tavola. La cosa non rappresentava infatti il bench\u00e9 minimo problema in un'epoca di durissimo lavoro manuale, di carestie e in cui le rotondit\u00e0 del corpo erano ampiamente accettate quando non addirittura considerate desiderabili; solo i poveri, i malati e gli asceti dovevano essere magri.\nNelle preparazioni si univa senza alcun problema la frutta alla carne, alle uova e al pesce. La ricetta della \"Tart de brymlent\", un pasticcio di pesce, tratta dal ricettario del XIV secolo \"Forme of Cury\" comprende un misto di fichi, uva passa, mele e pere da cuocere con salmone o merluzzo, con prugne snocciolate da mettere sotto la crosta superiore del pasticcio stesso. Si credeva importante che il piatto rispettasse le prescrizioni mediche e dietetiche dell'epoca. Questo significa che il cibo doveva essere \"miscelato\" a seconda della sua natura, combinando nel modo giusto ingredienti, salse e spezie; il pesce era ritenuto di natura fredda e umida quindi si credeva che i metodi migliori per cuocerlo fossero quelli che lo riscaldavano e lo seccavano, come la frittura o il passaggio al forno, oppure la stagionatura con spezie calde e secche. Il manzo era valutato secco e caldo e quindi andava di preferenza bollito. Il maiale, caldo ed umido, doveva essere quindi per lo pi\u00f9 arrostito. Alcuni ricettari suggerivano degli ingredienti alternativi basandosi pi\u00f9 sulla loro natura umorale che, come farebbe invece un cuoco contemporaneo, sulla somiglianza dei sapori. Ad esempio si dice che per fare una torta di mele cotogne pu\u00f2 andare bene anche il cavolo e in un'altra occasione si dice che le rape possono essere sostituite dalle pere.\nLa pasta frolla, completamente commestibile, non fece la sua comparsa nei ricettari fino al XV secolo. Prima di allora la pasta veniva usata soprattutto come contenitore per il cibo. Ricettari giunti fino a noi mostrano come nel tardo Medioevo la gastronomia ebbe uno sviluppo significativo. Nuove tecniche, come appunto l'uso della pasta frolla e la chiarificazione della gelatina per mezzo dell'albume d'uovo iniziarono a farsi strada verso la fine del XIV secolo e nello stesso periodo le ricette iniziarono a comprendere istruzioni dettagliate per l'esecuzione invece di essere semplici elenchi di ingredienti che servivano solo come aiuto mnemonico per cuochi gi\u00e0 esperti.\nL'ambiente cucina nel Medioevo.\nNella maggior parte delle case si cucinava su un focolare aperto posto in mezzo all'ambiente domestico principale, in modo da sfruttare efficacemente anche il calore prodotto. Questa era la disposizione pi\u00f9 comune anche nelle dimore pi\u00f9 ricche per la maggior parte del Medioevo e la cucina era quindi tutt'uno con la sala da pranzo. Verso il basso Medioevo cominci\u00f2 a diffondersi l'uso della cucina come stanza separata. Il primo passo in tale direzione fu di spostare il camino o il focolare a ridosso di una delle pareti della sala principale, mentre in seguito si costruirono edifici separati oppure ali della casa che contenevano una zona dedicata alla cucina, spesso divisi dall'edificio principale da un portico coperto. In questo modo i fumi, gli odori e la confusione della cucina potevano essere tenuti lontani dagli ospiti, inoltre si riducevano i possibili pericoli che la presenza del fuoco comportava.\nEsistevano gi\u00e0 molti utensili da cucina simili a quelli in uso oggi, come padelle, pentole, bricchi piastre e griglie, anche se spesso erano troppo costosi perch\u00e9 i pi\u00f9 poveri potessero permetterseli. Altri strumenti specifici per poter cucinare sopra il fuoco vivo erano spiedi di varie misure e materiali, per poter infilzare di tutto, dalle delicate quaglie fino a un bue intero. C'erano anche delle gru munite di ganci regolabili in modo che le pentole e i calderoni potessero essere agevolmente tolti dal fuoco quando serviva. Il cuoco si serviva anche di un assortimento di coltelli, cucchiai, mestoli e grattugie.\nNelle case pi\u00f9 agiate tra gli utensili pi\u00f9 comuni c'erano il mortaio e il setaccio, poich\u00e9 molte ricette medievali richiedevano che il cibo fosse finemente tritato, macinato o spezzettato prima o dopo la cottura. Tale usanza era diffusa perch\u00e9 i medici credevano che pi\u00f9 minuta era la consistenza del cibo, pi\u00f9 il corpo avrebbe assorbito il nutrimento con facilit\u00e0. Inoltre forniva ai cuochi pi\u00f9 abili la possibilit\u00e0 di dare ai piatti forme elaborate e fantasiose. Il cibo finemente tritato era anche direttamente collegato alla ricchezza delle persone; ad esempio la farina finemente setacciata era costosa e quindi riservata ai ricchi, mentre il pane della gente comune era solitamente pane nero fatto con farina grezza. Una tipica tecnica culinaria dell'epoca era la \"farcitura\", che consisteva nello staccare accuratamente la pelle di un animale, tritarne la carne mischiandola con spezie e altri ingredienti, e quindi reinserire il tutto nella pelle, oppure rimodellare il preparato dandogli la forma di un animale completamente diverso.\nIl personale addetto alla cucina di ricchi nobili o delle corti reali poteva talvolta contare centinaia di persone: dispensieri, fornai, pasticceri, addetti alle salse, macellai, scalcatori, inservienti, lattaie, coppieri, e un'infinit\u00e0 di aiutanti di livello pi\u00f9 basso. Mentre nelle cucine delle case di campagna spesso ci si serviva per il fuoco della legna raccolta nei campi circostanti, le cucine dei grandi palazzi dovevano quotidianamente fronteggiare i problemi logistici che comportava preparare almeno due pasti al giorno per centinaia di persone. Nel libro di cucina del XV secolo \"Du fait de cuisine\" di Chiquart, capo cuoco di Amedeo VIII di Savoia, si possono trovare consigli su come si debba preparare un banchetto della durata di due giorni. Chiquart raccomanda che il capo cuoco disponga almeno di 1.000 carretti di \"legna da ardere buona e secca\" e di un grande magazzino pieno di carbone.\nConservazione dei cibi.\nI metodi di conservazione dei cibi erano sostanzialmente gli stessi che erano stati usati fin dall'antichit\u00e0, e le cose non cambiarono molto fino all'invenzione della conservazione in scatolette di metallo a tenuta d'aria, avvenuta all'inizio del XIX secolo. Il metodo pi\u00f9 semplice e pi\u00f9 comune consisteva nell'esporre i generi alimentari al calore o al vento per eliminarne la parte umida e quindi prolungare la durevolezza di quasi tutti i tipi di alimento, dai cereali alle carni; l'essiccazione del cibo riduce drasticamente l'attivit\u00e0 di vari microrganismi idrofili che provocano la decomposizione. Nei climi caldi si raggiungeva questo risultato per lo pi\u00f9 esponendo il cibo al sole, mentre nei paesi pi\u00f9 freddi si sfruttava l'azione del vento (metodo di uso comune soprattutto per la preparazione dello stoccafisso), oppure ci si serviva di forni, scantinati e solai riscaldati. Talvolta si sfruttavano gli stessi ambienti in cui vivevano le persone. Anche sottoporre i cibi ad alcuni procedimenti di tipo chimico, come l'affumicatura, la salatura, la fermentazione o la riduzione in marmellata serviva a farli durare pi\u00f9 a lungo. La maggior parte di questi metodi presentava il vantaggio di richiedere poi tempi ridotti per la preparazione dei cibi, inoltre favoriva la creazione di nuovi sapori. Affumicare o salare la carne in autunno era una strategia abbastanza diffusa per evitare di dover nutrire pi\u00f9 animali del necessario durante i duri mesi invernali. Era abitudine comune salare parecchio il burro (attorno al 5-10%) perch\u00e9 non si deteriorasse. Le verdure, le uova e il pesce spesso venivano messi sott'aceto, sotto limone o in salamoia pressandoli in capienti vasi. Un altro metodo seguito era di creare una spessa crosta attorno al cibo, cuocendolo nello zucchero, nel miele o nel grasso, e poi riporlo. Si sfruttavano anche in vari modi le modifiche provocate dai batteri; cereali, frutta e uva venivano trasformati in bevande alcoliche, mentre il latte veniva fatto fermentare e trasformato in una grande variet\u00e0 di formaggi e latticelli.\nI cuochi professionisti.\nPrima della rivoluzione industriale la maggior parte della popolazione europea viveva in comunit\u00e0 rurali o in fattorie e casali isolati. Di norma dovevano essere autosufficienti e solo una piccola parte della produzione veniva esportata oppure venduta nei mercati. Le citt\u00e0 di dimensioni maggiori rappresentavano un'eccezione ed avevano bisogno di un territorio circostante che le rifornisse di cibo e combustibile. La densa popolazione urbana poteva mantenere un'ampia variet\u00e0 di attivit\u00e0 di ristorazione che si rivolgevano ai diversi gruppi sociali. La maggior parte dei poveri che abitavano in citt\u00e0 erano costretti a vivere in ristrettezze senza avere la possibilit\u00e0 di usare una cucina e talvolta neppure un focolare, di conseguenza non possedeva la bench\u00e9 minima attrezzatura per cucinare. L'unica opzione di cui disponevano era quindi servirsi di cibo pronto venduto loro da commercianti. Le taverne potevano sia vendere cibo caldo gi\u00e0 pronto, una specie di \"fast food ante litteram\", sia offrire il solo servizio di cucina a clienti che portavano con s\u00e9, tutti o in parte, gli ingredienti necessari. I viaggiatori, come i pellegrini diretti verso qualche luogo sacro, si servivano di cuochi professionisti per non dover essere costretti a portare con s\u00e9 le provviste.\nA disposizione dei pi\u00f9 facoltosi c'erano molti tipi di specialisti che potevano fornire vari tipi di cibi e condimenti: formaggiai, pasticceri, preparatori di salse, eccetera. I cittadini benestanti che avevano i mezzi per tenere una cucina in casa, in alcune occasioni speciali potevano ingaggiare dei professionisti, ad esempio quando il loro personale e la loro attrezzatura non erano sufficienti per sostenere lo sforzo dell'allestimento di un grande banchetto.\nLe taverne urbane frequentate dai lavoratori manuali o dai poveri erano considerate luoghi sgradevoli e malfamati da parte dei ceti superiori, e i cuochi professionisti in genere godevano anch'essi di una cattiva reputazione. Il cuoco londinese ritratto da Geoffrey Chaucer nei suoi \"Racconti di Canterbury\" viene descritto come un tizio sciatto e trasandato abituato a servire cibo immangiabile, mentre il cardinale francese dell'inizio del XIII secolo Jacques de Vitry nei suoi sermoni definisce l'affidarsi ai venditori di carne cotta come un vero e proprio azzardo per la salute. Anche se talvolta il lavoro dei cuochi era riconosciuto e apprezzato, spesso veniva invece sminuito perch\u00e9 serviva a soddisfare il pi\u00f9 elementare dei bisogni fisici dell'uomo, invece di occuparsi del suo miglioramento spirituale. La tipica rappresentazione del cuoco nelle arti figurative e nella letteratura era quella di un uomo dal temperamento collerico e tendente all'ubriachezza, spesso ritratto tra i suoi pentoloni mentre altre persone e animali rubacchiano da questi quanto va preparando.\nGli alimenti.\nCereali.\nNei primi secoli del Medioevo il tradizionale modello cerealicolo dell'et\u00e0 classica perse, in alcune aree dell'Europa, quella centralit\u00e0 produttiva che aveva costituito il fondamento alimentare durante l'Impero romano. In particolare nell'Italia del nord si verific\u00f2 \"un crollo clamoroso della produzione del frumento\" a vantaggio di cereali minori come segale, spelta, orzo, grano saraceno, miglio, avena e sorgo. Almeno fino al XIII secolo il grano tenero rester\u00e0 appannaggio dei ricchi mentre nell'Italia del sud il frumento continu\u00f2 ad essere, senza soluzione di continuit\u00e0 con la romanit\u00e0, il cereale di riferimento sia per le classi ricche sia per i ceti meno abbienti.\nDal farro dell'antichit\u00e0 si inizia lentamente a produrre grano tenero, pi\u00f9 facile da raccogliere e di maggior resa, mentre sul modello barbarico continentale ebbe un forte impulso l'attivit\u00e0 silvo-pastorale. Bisogna attendere l'et\u00e0 comunale per assistere all'aumento generalizzato della produzione di frumento a cui verr\u00e0 dedicata una crescente quantit\u00e0 di terreno, divenendo unitamente alle verdure, predominante sull'alimentazione di origine animale come carne e latticini.\nPrima del XIV secolo il pane non era un alimento molto diffuso tra le classi inferiori, specialmente nel nord dove il grano cresceva con maggior difficolt\u00e0. La dieta basata sul pane divent\u00f2 gradualmente pi\u00f9 comune nel corso del XV secolo e quest'alimento sostitu\u00ec i pasti intermedi che fino ad allora erano basati su farinate e polente. Il pane lievitato era pi\u00f9 comune nelle regioni del sud in cui il grano cresceva pi\u00f9 facilmente, mentre al nord o nelle zone di montagna si usava pane non lievitato di orzo, cereale che era comunemente usato anche per nutrire gli animali e pane di segale o avena; questo tipo di pane era usato comunemente anche come rancio per le truppe.\nIl riso per tutto il Medioevo rimase un costoso prodotto d'importazione e si inizi\u00f2 a coltivarlo nell'Italia settentrionale soltanto verso la fine dell'epoca. Il grano era comune in tutta Europa ed era considerato il pi\u00f9 nutriente di tutti i cereali e di conseguenza il cereale pi\u00f9 prestigioso e pi\u00f9 caro. La farina bianca e finemente raffinata comune al giorno d'oggi era riservata alla produzione del pane delle classi superiori. Scendendo dalla scala sociale il pane diventava pi\u00f9 grezzo e scuro, e il suo contenuto di crusca aumentava.\nQuando il grano scarseggiava o c'era una vera e propria carestia, i cereali potevano essere sostituiti con alimenti pi\u00f9 economici e meno pregiati come castagne, legumi secchi, ghiande e un'ampia variet\u00e0 di vegetali pi\u00f9 o meno commestibili.\nUna delle portate pi\u00f9 comuni di un pasto medievale, sia che si trattasse di un banchetto che di un semplice spuntino, erano gallette o crostini, pezzi di pane secco che potevano essere fatti rinvenire inzuppandoli in un liquido come il vino, il brodo, una zuppa o una salsa e quindi mangiati. Sulle tavole medievali si poteva vedere altrettanto frequentemente la pappa di frumento, una farinata molto densa spesso preparata con brodo di carne e insaporita con spezie. Le farinate venivano preparate con ogni tipo di cereale e potevano essere servite anche come dessert o come pietanza per i malati se preparate con latte o latte di mandorla e addolcite con lo zucchero. In tutta Europa erano comuni torte salate farcite con carne, uova, verdure o frutta, cos\u00ec come pastine, frittelle, ciambelle e altri dolcetti simili. Nel tardo Medioevo si cominciarono a mangiare per dessert biscotti, specialmente di tipo simile al wafer, che diventarono un alimento particolarmente prestigioso. I cereali, sia sotto forma di briciole di pane che di farina, erano usati anche come addensanti per zuppe e stufati, sia da soli che insieme al latte di mandorle.\nL'importanza assunta dal pane come alimento quotidiano implic\u00f2 che i fornai ricoprissero un ruolo cruciale in tutte le comunit\u00e0 medievali. Entro il XIV secolo il consumo di pane nella maggior parte dell'Europa occidentale divent\u00f2 molto elevato. Le stime del consumo pro capite nelle varie regioni sono piuttosto simili: circa 1-1,5\u00a0kg di pane a persona ogni giorno. Quella dei fornai fu una delle prime gilde ad essere organizzate nelle citt\u00e0 e furono emanati leggi e regolamenti per mantenere stabile il prezzo del pane. L'\"Assize of Bread and Ale\" inglese del 1266 fissava lunghe tabelle in cui erano regolati la misura delle pagnotte, il peso e il prezzo in relazione al costo dei cereali. Il margine di profitto del fornaio stabilito dalle tabelle fu in seguito progressivamente aumentato grazie alle pressioni della \"Worshipful Company of Bakers\", che fece compensare ogni tipo di costo dalla legna da ardere al sale, fino alla moglie del fornaio, alla sua casa e pure al cane di bottega. Le eventuali truffe da parte di persone come i fornai, a cui le comunit\u00e0 affidavano un compito di tale importanza, erano considerate un grave crimine. I fornai sorpresi a frodare sul peso o ad adulterare l'impasto con ingredienti meno costosi ricevevano dure punizioni. Questo diede origine all'usanza della \"dozzina del fornaio\": il fornaio in genere dava 13 pani al prezzo di dodici, per essere certo di non essere sospettato di imbrogliare.\nFrutta e verdura.\nAnche se i cereali rappresentavano la base di ogni pasto, verdure come cavoli, barbabietole, cipolle, agli e carote erano anch'esse cibi molto comuni. Molti di questi ortaggi venivano consumati quotidianamente da contadini e lavoratori manuali, pertanto erano considerati alimenti meno prestigiosi della carne. I libri di cucina, scritti soprattutto per chi poteva permettersi un simile lusso e che cominciarono a fare la propria comparsa verso la fine del Medioevo, riportano un modesto numero di ricette che prevedono una verdura come ingrediente principale. La carenza di ricette per molti diffusi piatti a base di verdura, come le zuppe, \u00e8 stata interpretata non tanto nel senso che tali piatti fossero assenti sulle tavole della nobilt\u00e0, quanto che erano considerate cos\u00ec elementari da non richiedere di essere messe per iscritto. Durante il Medioevo erano disponibili diverse variet\u00e0 di carote: tra queste una rosso-violacea molto saporita e una di minor valore tendente al giallo-verde. Anche legumi come ceci, fave e piselli erano di consumo comune e rappresentavano un'importante fonte di proteine, soprattutto per le classi inferiori.\nFatta eccezione per i piselli, i legumi spesso erano visti con sospetto dai dietisti dell'epoca, che li sconsigliavano agli appartenenti alle classi superiori, in parte per la loro tendenza a provocare flatulenze, ma anche perch\u00e9 venivano associati alla rozza alimentazione dei contadini.\nL'importanza delle verdure per la gente comune \u00e8 attestata da racconti tedeschi del XVI secolo che sostengono che molti contadini mangiavano crauti anche tre o quattro volte al giorno.\nAnche il consumo di frutta era molto diffuso ed essa veniva servita in vari modi: fresca, essiccata o conservata. Era anche un ingrediente piuttosto comune presente in molti piatti. Dato che sia lo zucchero che il miele erano alimenti costosi si usava aggiungere la frutta a molte pietanze per addolcirle in qualche modo. Nel sud dell'Europa si consumavano prevalentemente limoni, cedri, arance amare (la variet\u00e0 dolce venne scoperta solo secoli dopo), melograni, mele cotogne e uva.\nPi\u00f9 a nord invece erano pi\u00f9 diffuse mele, pere, prugne e fragole. Fichi e datteri venivano mangiati in tutta Europa, ma nel nord restavano comunque costosi prodotti d'importazione.\nAlcuni ingredienti comunissimi, e talvolta fondamentali, delle cucine europee contemporanee come patate, fagioli, cacao, vaniglia, pomodori, peperoncini e mais non furono conosciuti dagli europei fino alla fine del XV secolo, quando venne scoperta l'America, e anche in seguito ci volle spesso molto tempo perch\u00e9 questi nuovi cibi fossero diffusamente accettati dalla societ\u00e0.\nLatte e latticini.\nIl latte e i suoi derivati erano un'importante fonte di proteine animali per coloro che non potevano permettersi la carne. Generalmente si consumava quello di pecora o di capra, ma era diffuso anche il latte di vacca. Il semplice latte fresco veniva raramente consumato dalle persone adulte, tranne i poveri e i malati (medicamento suggerito sin dall'antichit\u00e0 da Ippocrate e Galeno), e generalmente era considerato un alimento per bambini e anziani. I poveri talvolta bevevano latticello o siero di latte oppure latte inacidito o annacquato. Contrariamente all'Europa del nord, con il suo clima freddo, nell'area mediterranea il latte fresco era un alimento meno diffuso rispetto ai prodotti caseari a causa della mancanza di tecnologie adatte alla sua conservazione. Nel consumo abituale di latte gli scrittori medievali riconoscono usi e costumi attribuiti alle societ\u00e0 barbariche, individuando il discrimine tra le \"societ\u00e0 pastorali primitive\" che ne facevano abbondante uso, e le \"societ\u00e0 agricole evolute\" che privilegiavano l'utilizzo di cibi elaborati \"inventati dall'uomo come il pane e il vino\". Fra i vari tipi di latte si riconoscevano con molta prudenza le principali virt\u00f9 terapeutiche al latte di capra e questo far\u00e0 dire all'umanista Platina: \"ottimo quello di capra perch\u00e9 aiuta lo stomaco, elimina le occlusioni del fegato, lubrifica l'intestino; per secondo viene quello di pecora, per terzo quello di mucca\". Talvolta in cucina le classi superiori si servivano del latte aggiungendolo agli stufati, ma sempre a causa delle difficolt\u00e0 di conservazione veniva pi\u00f9 spesso usato al suo posto il latte di mandorla.\nIl formaggio era un alimento di gran lunga pi\u00f9 importante, specialmente per la gente comune, e alcuni hanno suggerito che sia stato per lunghi periodi la principale fonte di proteine animali per gli appartenenti alle classi inferiori. Sia il Platina sia Pantaleone di Confidenza lo raccomandano a conclusione del pasto \u00abfinch\u00e9 la bocca non sa di formaggio\u00bb, consuetudine rimasta inalterata fino ai tempi odierni e presente sin da allora nei pi\u00f9 celebri ricettari di cucina come in quello di Maestro Martino che prescrive il \"caso in patellecte\" caldo a fine pasto. I formaggi erano prevalentemente di pecora o di capra, meno frequenti di mucca, e almeno fino al XII secolo, costituivano il principale sostentamento per le classi inferiori e l'abbellimento delle tavole dei ricchi.\nMa fu proprio nel Basso Medioevo che si assist\u00e9 ad un lento rovesciamento di valori, grazie all'influenza culturale del \"modello alimentare monastico\", di fatto inclusivo sempre pi\u00f9 spesso dei formaggi nella dieta dei monaci, che intravide nei derivati del latte un ottimo alimento sostitutivo della carne, unitamente al pesce e alle uova. Infatti nei monasteri, grazie all'apporto dei \"rustici\" residenti nelle pertinenze, si inizi\u00f2 quel processo di sperimentazione e affinamento dei prodotti caseari cos\u00ec che, afferma Massimo Montanari \"la cultura della rinuncia diventava essa stessa generatrice di una nuova cultura gastronomica, di uno spirito curioso e creativo da cui presero avvio molte future acquisizioni del gusto.\" Sempre pi\u00f9 spesso gli affittuari riconosceranno, in pagamento ai monaci, quote di formaggio sia a peso sia nel numero di forme, come nel caso dell'Abbazia di San Colombano di Bobbio, sull'Appennino emiliano e del Monastero di Santa Giulia di Brescia.\nTra Trecento e Quattrocento i formaggi verranno pi\u00f9 volte menzionati nei ricettari con descrizioni accurate, entrando a pieno diritto nelle tavole imbandite delle classi agiate: \"formaggio duro, grasso, tomini, pecorino, sardesco; marzolini, provature e ravogliuoli\" dir\u00e0 Cristoforo di Messisbugo, cuoco alla corte degli Estensi. Per il confezionamento delle torte e dei pasticci dolci o salati ormai il \"cascio fresco\" diviene un ingrediente abituale: si unisce alle uova, alla carne e alle verdure, in ricette che preludono a quelle dell'era moderna e in voga ancor oggi: \u00abcrispelli di carne, o vero tortelli e ravioli\u00bb, la spalla di pecora ripiena di \u00abcascio fresco, bene pesto con ova, in bona quantit\u00e0\u00bb; nel \u00abpastello romano\u00bb, nella \u00abtorta parmesana\u00bb con il formaggio fresco e stagionato, nelle \u00abova piene\u00bb e nelle \u00ablasagne\u00bb assieme all'uso di arrostirlo sul fuoco infilzato in un legno.\nMolte variet\u00e0 di formaggio attualmente in produzione e commercio erano disponibili e ben conosciute gi\u00e0 durante il Medioevo, come l'edam olandese, il brie del nord della Francia oltre ai gi\u00e0 citati pecorino e parmigiano molto apprezzato anche nelle varianti lodigiane e piacentine. \u00c8 al parmigiano che allude Salinbene da Parma per le lasagne di cui era ghiotto frate Giovanni da Ravenna e famoso \u00e8 il Paese di Bengodi di Giovanni Boccaccio con la \u00abmontagna tutta di formaggio Parmigiano grattugiato, sopra la quale stavan genti che niuna altra cosa facevan, che fare maccheroni e raviuoli e cuocergli in brodo di capponi\u00bb tanto che sulla fine del Medioevo comincer\u00e0 ad entrare in crisi la tradizionale superiorit\u00e0 del pecorino sul parmigiano, un lento declino che per contro far\u00e0 assurgere il parmigiano alle vette dei tempi odierni.\nOltre ai formaggi c'erano anche latticini fatti con il siero, come la ricotta, ottenuti con i sottoprodotti della lavorazione di formaggi pi\u00f9 duri e stagionati che entrano sempre pi\u00f9 spesso nelle ricette tardo medievali. Un altro importante prodotto era il burro, molto popolare nell'Europa settentrionale dove, nella seconda met\u00e0 del Medioevo, ci si era specializzati nell'allevamento del bestiame, specialmente nei Paesi Bassi e nella Scandinavia meridionale. In queste zone il burro fu il principale grasso di cottura, mentre in altre regioni si usavano altri grassi come l'olio o il lardo. Inoltre, dal XII secolo in poi da tali regioni nacque un lucrativo commercio di esportazione di tale prodotto.\nCarni.\nAnche se tutte le variet\u00e0 di selvaggina erano molto popolari, perlomeno tra quelli che se le potevano permettere, la maggior parte della carne che veniva consumata proveniva da animali domestici. La carne bovina non era diffusa come al giorno d'oggi, perch\u00e9 allevare le mandrie era molto impegnativo, richiedeva abbondanti pascoli e grandi quantit\u00e0 di foraggio e buoi e vacche erano considerati molto pi\u00f9 utili come animali da lavoro e come produttori di latte. I capi che venivano macellati perch\u00e9 vecchi e non pi\u00f9 adatti al lavoro non erano particolarmente appetibili e di conseguenza la loro valutazione era piuttosto bassa. Molto pi\u00f9 usata era la carne di maiale, dal momento che si tratta di un animale che richiede meno cure e si nutre di alimenti pi\u00f9 economici. I maiali domestici spesso venivano lasciati razzolare liberamente anche nelle citt\u00e0 e si nutrivano di ogni tipo di rifiuti organici provenienti dalle cucine, mentre il maialino da latte era considerato una vera leccornia. Molto diffuse erano anche le carni di montone o di agnello, soprattutto nelle zone in cui era pi\u00f9 sviluppata l'industria della lana, cos\u00ec come quelle di vitello. A differenza di quanto oggi accade nella maggior parte del mondo occidentale, tutte le parti dell'animale venivano mangiate, incluse orecchie, muso, coda, lingua e interiora. L'intestino, la vescica e lo stomaco venivano impiegati per rivestire salsicce e salumi oppure venivano utilizzati dai cuochi per dare al cibo forme fantastiche e artificiali come quella di uova giganti. Tra i tipi di carne allora usate ma rare al giorno d'oggi o considerate inadatte all'alimentazione umana c'erano quelle di riccio e di istrice, occasionalmente menzionate in ricettari del tardo Medioevo.\nSi mangiava poi un'ampia variet\u00e0 di volatili tra cui cigni, pavoni, quaglie, pernici, cicogne, gru, allodole e praticamente qualsiasi uccello che potesse essere cacciato. Cigni e pavoni spesso erano addomesticati, ma venivano consumati solo dalla classe pi\u00f9 elevata e in effetti apprezzati pi\u00f9 per il loro magnifico aspetto (li si usava per creare piatti molto appariscenti da servire in tavola) che per la bont\u00e0 delle carni. Come succede anche oggi oche ed anatre erano animali domestici piuttosto diffusi, ma non raggiungevano la popolarit\u00e0 di cui godeva il pollo, che in pratica era l'equivalente pennuto del maiale. Curiosamente, si credeva che l'oca facciabianca, una specie nordica e selvatica, non si riproducesse deponendo le uova come gli altri uccelli, ma che nascesse dai cirripedi marini che si trovavano sulle scogliere e di conseguenza era considerata un alimento accettabile per i periodi di penitenza e digiuno.\nLa carne era un cibo pi\u00f9 caro rispetto a quelli di origine vegetale e poteva raggiungere un costo anche quattro volte superiore a quello del pane. Il pesce poteva invece costare anche sedici volte di pi\u00f9, ed era quindi troppo caro anche per le stesse popolazioni costiere. Questo significava che nei giorni di digiuno la dieta, per coloro che non potevano permettersi alternative alla carne e ai prodotti di origine animale come uova e latte, poteva essere piuttosto povera.\nFu solo dopo l'epidemia di peste nera (1347-1352) che uccise quasi un terzo della popolazione europea che la carne divent\u00f2 un alimento comune anche per le persone pi\u00f9 povere. La drastica riduzione di abitanti di molte aree provoc\u00f2 una carenza di manodopera che signific\u00f2 di conseguenza un aumento dei salari. Inoltre vasti appezzamenti di terreno rimasero incolti, rendendoli disponibili per il pascolo, fatto che immise una maggiore quantit\u00e0 di carne sui mercati.\nPesce e frutti di mare.\nAnche se considerati meno prestigiosi della carne di altri animali, e spesso considerati semplicemente l'alternativa alla carne per i giorni di magro, pesci e frutti di mare rappresentavano comunque la base dell'alimentazione di molte popolazioni costiere. \"Pesce\" per l'uomo medievale era una categoria che ricomprendeva qualsiasi animale non venisse considerato propriamente un animale di terra, tra cui i mammiferi marini come le balene e i delfini. Rientravano nella definizione anche i castori, per la loro coda squamosa e per il fatto che passano molto tempo in acqua, e le oche facciabianca perch\u00e9 non si sapeva nulla delle loro migrazioni. Tutti questi animali erano considerati un cibo accettabile per i giorni di penitenza. Sulle coste dell'oceano Atlantico e nel mar Baltico erano molto importanti la pesca e il commercio di aringhe e merluzzi. L'aringa ebbe un impatto senza precedenti nell'economia del Nord Europa, e fu uno dei beni di consumo pi\u00f9 comuni tra quelli trattati dalla Lega Anseatica, una potente alleanza di compagnie commerciali dell'area germanica. Le aringhe affumicate preparate con il pescato del Mare del Nord si potevano trovare anche in mercati lontanissimi come quello di Costantinopoli.\nLa maggior parte del pesce veniva consumato fresco, ma una discreta quantit\u00e0 veniva invece salato, essiccato o, in misura minore, affumicato. Lo stoccafisso, il merluzzo aperto a met\u00e0, appeso ad un palo e lasciato a seccare, era molto comune anche se la sua preparazione richiedeva molto tempo e che il pesce venisse lungamente battuto con una mazza prima di essere fatto ammollare in acqua. Le popolazioni che vivevano lungo le coste del mare o dei fiumi consumavano anche una certa variet\u00e0 di molluschi, come ostriche, cozze e cappesante, oppure crostacei come i gamberi di fiume. Si consumavano comunemente anche pesci d'acqua dolce come lucci, carpe, lamprede, trote e pesci persici. Rispetto alla carne il pesce per le popolazioni dell'entroterra era molto pi\u00f9 costoso, specialmente nell'Europa centrale, e per molti era fuori dalla loro portata.\nOdori, spezie e condimenti.\nLe spezie erano tra i prodotti pi\u00f9 lussuosi tra quelli disponibili durante il Medioevo; le pi\u00f9 comuni erano il pepe nero, la cannella (e la sua alternativa economica, la cassia), il cumino, la noce moscata, lo zenzero e i chiodi di garofano. Tutte dovevano essere importate dalle piantagioni dell'Asia e dell'Africa, fatto che le rendeva estremamente costose. Si stima che nel corso del tardo Medioevo ogni anno venissero importate in Europa occidentale circa 1.000 tonnellate di pepe e 1.000 di altre spezie. Il valore di tali prodotti equivaleva a quello del fabbisogno annuale di grano di un milione e mezzo di persone.\nMentre il pepe era la spezia pi\u00f9 comune lo zafferano, usato sia per il suo sapore che per il vivido colore giallo che conferisce ai piatti, era invece quella pi\u00f9 esclusiva. Alcune tra le spezie allora in uso attualmente sono cadute quasi nel dimenticatoio come i grani del paradiso, semi di una pianta affine al cardamomo che nella cucina tardo medievale del nord della Francia avevano quasi completamente soppiantato il pepe, il pepe lungo, il macis, il nardo, la galanga e il cubebe.\nLo zucchero era considerato un tipo di spezia, sia per il suo alto costo che per le sue qualit\u00e0 umorali. In pochi piatti si usavano solo uno o due tipi di spezie, ma piuttosto una combinazione di molte di esse. Anche quando in una pietanza uno degli aromi era nettamente prevalente si usava combinarlo con un altro per generare un sapore composto, ad esempio unendo prezzemolo e chiodi di garofano, oppure pepe e zenzero.\nComuni erbe aromatiche come salvia, senape nera, prezzemolo, carvi, menta, aneto e finocchio venivano coltivate in tutta Europa e venivano regolarmente usate in cucina. Molte di queste piante venivano fatte crescere in orti o giardini e rappresentavano un'alternativa economica alle spezie esotiche. In particolare la senape era particolarmente amata per il suo ottimo connubio con le carni e Ildegarda di Bingen la descrive come un alimento tipico dei poveri. Le erbe aromatiche erano considerate meno prestigiose delle spezie ma venivano comunque impiegate anche alla tavola dei ricchi, pur investite di un ruolo marginale o usate solo per colorare i cibi. L'anice era usato per insaporire i piatti a base di pesce o di pollo e i suoi semi usati per produrre confetti glassandoli con lo zucchero.\nI ricettari medievali giunti fino a noi frequentemente suggeriscono di insaporire i cibi con liquidi acidi o aspri. Vino, agresto,aceto o succhi di diversi tipi di frutta, specialmente quelle il cui sapore \u00e8 pi\u00f9 aspro, erano universalmente diffusi e rappresentavano un autentico tratto caratteristico della cucina tardo medievale. Uniti ad altre spezie e a sostanze zuccherine questi succhi conferivano ai piatti un caratteristico sapore tra l'agrodolce e il fruttato. Ugualmente comuni, e usate come contrasto al sapore piuttosto deciso di questi ingredienti, erano le mandorle dolci. Venivano impiegate in molti modi: intere, sgusciate o meno, a fettine, macinate e, impiego pi\u00f9 importante, lavorate fino ad ottenerne il latte di mandorla. Questo era probabilmente l'ingrediente pi\u00f9 usato di tutta la cucina tardo medievale e contrastava l'aroma delle spezie e dei liquidi di cottura aciduli con il suo sapore dolce e la sua consistenza cremosa.\nIl sale era un altro elemento fondamentale e impiegato ovunque della cucina medievale. La salatura, insieme all'essiccazione, era uno dei metodi pi\u00f9 comuni per conservare i cibi e ci\u00f2 significava che spesso pesci e carni erano eccessivamente salati. Molti ricettari medievali specificano di fare attenzione all'eccessiva salatura e raccomandano di ammollare in acqua alcuni alimenti per liberarli dall'eccesso di sale. Il sale era presente anche direttamente sulle tavole nel corso dei pranzi pi\u00f9 importanti: pi\u00f9 era ricco l'anfitrione o pi\u00f9 prestigioso era l'ospite, pi\u00f9 era ricco ed elaborato il contenitore del sale nonch\u00e9 il prezzo del sale stesso. I signori pi\u00f9 facoltosi possedevano saliere di peltro, di metalli preziosi o altri materiali pregiati, spesso finemente decorate. Dal livello della cena dipendeva anche quanto finemente macinato sarebbe stato il sale, nonch\u00e9 la sua colorazione. Il sale usato per cucinare, per conservare e quello usato dalla gente comune era pi\u00f9 grezzo; il sale marino, in particolare, aveva una maggior quantit\u00e0 di impurit\u00e0, e veniva venduto in una gamma di colori che andavano dal nero al verde. Il sale pi\u00f9 costoso e raffinato, invece, aveva un aspetto molto simile al sale fino attualmente in commercio.\nDolci e dessert.\nIl termine \"dessert\" proviene dall'antico francese \"desservir\", che significava \"sparecchiare la tavola\" o letteralmente il contrario di servire, ed \u00e8 entrato in uso proprio durante il Medioevo. Originariamente consisteva in caramelle o piccoli confetti serviti con vino caldo speziato e pezzi di formaggio stagionato, mentre nel tardo Medioevo aveva iniziato ad includere frutta fresca ricoperta di zucchero, miele o sciroppi con dolcetti a base di frutta cotta.\nEsisteva nel Medioevo un'ampia variet\u00e0 di frittelle, cr\u00eapes zuccherate, budini, tortine\ne paste di sfoglia che talvolta potevano contenere della frutta, ma anche midollo o pesce. Nei paesi germanofoni erano particolarmente amati i krapfen, che venivano anch'essi farciti in vari modi. In Italia e nel sud della Francia era molto diffuso il marzapane che si ritiene sia stato introdotto dagli arabi. I libri di cucina anglo-normanni sono pieni di ricette per preparare budini dolci e salati, minestre, salse e torte con fragole, ciliegie, mele e prugne. I cuochi inglesi avevano un debole per l'impiego di petali di fiori come rose, violette e sambuco. Una prima versione della quiche si pu\u00f2 trovare nel \"Forme of Cury\", un ricettario del XIV secolo dove viene chiamata \"Torte de Bry\" ed ha una farcitura di formaggio e tuorlo d'uovo.\nNel nord della Francia si consumava un vasto assortimento di cialde e wafer, mangiati con formaggio e hypocras oppure un malvasia dolce come \"issue de table\" (piatto preso prima di lasciare la tavola). L'onnipresente zenzero candito, il coriandolo, l'anice e altre spezie venivano definite \"\u00e9pices de chambre\" (spezie da salotto) e venivano consumate come digestivi alla fine del pasto per \"chiudere lo stomaco\". I conquistatori arabi della Sicilia introdussero sull'isola una certa variet\u00e0 di nuovi dolci e dessert che finirono per diffondersi in tutta Europa. Cos\u00ec come Montpellier, la Sicilia un tempo fu celebre per i suoi confetti e per il suo torrone. Dal sud del Mediterraneo gli arabi portarono anche l'arte di preparare il gelato che si tradusse nella nascita del sorbetto e altri dolci come la cassata siciliana (che deve il nome all'arabo \"qas'ah\", termine che designava la ciotola di terracotta in cui veniva modellata) fatta di marzapane, pan di Spagna e ricotta dolce, e i \"cannoli alla siciliana\" (in origine \"cappelli di turchi\") fritti, tubi di pasta dolce e fritta riempiti di ricotta zuccherata.\nBevande.\nIn epoca moderna l'acqua rappresenta una scelta comune per la bevanda con cui accompagnare un pasto. Nel Medioevo invece, le preoccupazioni riguardo alla sua purezza, le raccomandazioni mediche e il suo scarso prestigio la rendevano una scelta di secondo piano e le bevande alcoliche venivano sempre preferite. Erano infatti considerate pi\u00f9 nutrienti e migliori per favorire la digestione rispetto all'acqua, inoltre avevano l'ineguagliabile pregio, grazie al loro contenuto alcolico, di essere meno inclini a guastarsi ed andare a male. Il vino veniva consumato quotidianamente nella maggior parte della Francia e in tutti i paesi del bacino del Mediterraneo dove si coltivava la vite. Nei paesi del nord era la bevanda preferita dalla borghesia e dalle classi elevate che potevano permetterselo, ma molto meno comune tra i contadini e la classe lavoratrice. La bevanda della gente comune nei paesi nordici era la birra. Data la difficolt\u00e0 di conservare a lungo questa bevanda (specialmente prima dell'introduzione del luppolo) veniva per lo pi\u00f9 consumata fresca; era quindi meno limpida rispetto alle birre moderne ed aveva un contenuto alcolico minore.\nIl latte non veniva bevuto dagli adulti, tranne i poveri e i malati ed era riservato a bambini ed anziani. Era comunque molto meno diffuso degli altri prodotti caseari per la mancanza di tecnologie che gli impedissero di andare a male in fretta.\nAlla pari del vino sin dall'antichit\u00e0 si preparavano succhi con diversi frutti e bacche, che venivano consumati anche durante il Medioevo: il vino di melograno e di more e il sidro di pere e di mele erano popolari soprattutto nei paesi nordici dove questi frutti crescevano abbondanti. Tra le bevande medievali sopravvissute fino ai giorni nostri si ricorda il \"prunell\u00e9\" , fatto con le prugne selvatiche (attualmente chiamato slivovitz). Nei ricettari medievali si trovano molte varianti per preparare l'idromele, con o senza contenuto alcolico. Tuttavia, questa bevanda a base di miele divent\u00f2 meno popolare verso la fine del periodo e fin\u00ec per essere relegata ad uso medicinale. L'idromele \u00e8 stato spesso rappresentato come la bevanda d'elezione delle popolazioni slave: questo era vero solo in parte perch\u00e9 l'idromele rivestiva un grande valore simbolico, specialmente nelle occasioni pi\u00f9 importanti. Quando concludevano trattati o importanti affari di stato spesso offrivano idromele come dono cerimoniale. Si usava comunemente anche in occasione di matrimoni o battesimi anche se in piccole quantit\u00e0 a causa del suo costo elevato. Nella cultura polacca aveva lo stesso \"status\" di lussuosi beni di importazione come vino e spezie. Il kumis, bevanda ottenuta dalla fermentazione del latte di cavallo o di cammello di origine asiatica, era conosciuto anche in Europa ma, come l'idromele, era consumato soprattutto se prescritto dai medici.\nVino.\nIl vino veniva bevuto abitualmente ed era considerato la bevanda pi\u00f9 prestigiosa e salutare. In accordo con le prescrizioni dietetiche di Galeno era valutato come caldo e secco ma queste qualit\u00e0 venivano attenuate quando era annacquato. A differenza di quanto succedeva per l'acqua e per la birra, che erano considerate fredde e umide, si riteneva che un moderato consumo di vino (specialmente quello rosso) tra le altre cose aiutasse la digestione, producesse buon sangue e migliorasse l'umore. La qualit\u00e0 del vino differiva notevolmente a seconda dell'invecchiamento, del tipo di uva impiegata e, cosa pi\u00f9 importante, dal numero di pigiature con cui era stato ottenuto. Con la prima pigiatura si ottenevano i vini pi\u00f9 raffinati e costosi, riservati alle classi superiori. Con la seconda e la terza pigiatura si producevano invece vini di qualit\u00e0 inferiore e con un contenuto alcolico pi\u00f9 basso. La gente comune in genere doveva accontentarsi di vini bianchi o rosati di seconda o terza pigiatura, che potevano essere consumati in abbondanti quantit\u00e0 senza produrre gravi intossicazioni alcoliche. Per i pi\u00f9 poveri spesso l'unica scelta a disposizione era bere aceto annacquato.\nLa procedura di invecchiamento del vino rosso di buona qualit\u00e0 richiedeva conoscenze specialistiche, nonch\u00e9 costose cantine e attrezzature, tutti fattori che contribuivano ad innalzare il costo del prodotto. A giudicare dalla quantit\u00e0 di consigli presenti su manoscritti medievali su come salvare il vino che desse segno di stare per andare a male, il problema della corretta conservazione doveva essere piuttosto diffuso. Anche se l'aceto era un alimento diffuso, in effetti se ne poteva riutilizzare in questo modo solo una parte. Nel ricettario del XIV secolo \"Le Viandier\" si trovano numerosi metodi per tentare di salvare il vino che sta andando a male; assicurarsi che le botti siano sempre ben chiuse, aggiungere una mistura di semi di uva bianca essiccati e bolliti oppure la cenere di fondi di vino essiccati e bruciati. Questi ultimi erano entrambi efficaci sistemi battericidi, anche se all'epoca in realt\u00e0 non si comprendevano i processi chimici che li rendevano tali.\nIl vino speziato e il vin brul\u00e9 non solo erano molto apprezzati dai ricchi, ma erano anche considerati molto salutari dai medici. Si credeva che il vino agisse come una sorta di diffusore e conduttore delle altre sostanze nutritive in tutte le parti del corpo, e che l'aggiunta di spezie esotiche e profumate non poteva che incrementare questa sua caratteristica. I vini speziati solitamente si facevano miscelando comune vino rosso con spezie varie come zenzero, cardamomo, pepe, grani del paradiso, noce moscata, chiodi di garofano e zucchero. L'infuso veniva poi messo in piccoli otri che erano a loro volta intrisi di vino oppure venivano bagnati con del liquido per produrre l'ippocrate e il claret. Gi\u00e0 a partire dal XIV secolo i mercanti vendevano sacchetti di spezie miste gi\u00e0 pronti per essere impiegati in questo modo.\nBirra.\nMentre il vino era la pi\u00f9 comune bevanda da pasto nella maggior parte d'Europa, questo non succedeva nelle regioni del nord dove la vite non veniva coltivata. Chi poteva permetterselo beveva vino d'importazione, ma in queste zone anche i nobili d'abitudine bevevano birra, chiara o scura, in particolare verso al fine del Medioevo. In Inghilterra, nei Paesi Bassi, nel nord della Germania, in Polonia e in Scandinavia la birra veniva consumata quotidianamente dalle persone di tutte le classi sociali e di tutte le et\u00e0. Tuttavia la forte influenza delle culture arabe e mediterranea sulla scienza medica (dovuta in particolare al periodo della Reconquista e all'influsso dei manoscritti arabi) fece s\u00ec che la birra godesse per\u00f2 di cattiva reputazione. Per la maggior parte degli europei medievali, si trattava quindi di un liquido piuttosto umile al confronto con quelli tipici del sud come vino, succo di limone ed olio d'oliva. Anche prodotti di origine esotica come il latte di cammello o la carne di gazella generalmente venivano giudicati di maggior valore nei testi medici dell'epoca. La birra era considerata solo come una passabile alternativa e le venivano attribuite varie qualit\u00e0 negative. Nel 1256 il medico senese Aldobrandino da Siena descrisse la birra in questo modo:\nSi credeva che gli effetti di un'ubriacatura da birra durassero di pi\u00f9 di quelli di una dovuta al vino, ma si ammetteva che non creava la sensazione di \"sete falsa\" associata al vino. Anche se in minore misura rispetto ai paesi del nord, la birra veniva consumata anche nel nord della Francia e nell'Italia continentale. Forse in conseguenza della conquista normanna dell'Inghilterra e dei frequenti viaggi dei nobili tra la Francia e l'Inghilterra una birra francese descritta nel ricettario del XIV secolo \"Le Menagier de Paris\" veniva chiamata \"godale\" (evidentemente una diretta derivazione dell'inglese \"good ale\" - it. \"Birra chiara buona\") ed era fatta con orzo e farro ma senza luppolo. In Inghilterra esistevano anche le varianti \"poset ale\", un miscuglio di latte caldo e birra fredda, e \"brakot\" o \"braggot\" una birra speziata preparata in maniera simile all'ippocrate.\nL'uso del luppolo per dare sapore alla birra era conosciuto almeno dall'epoca carolingia, ma si diffuse lentamente per le difficolt\u00e0 di riuscire a fissare le giuste proporzioni. Prima della scoperta del luppolo si usava il \"gruit\", una mistura di varie erbe diverse. Il gruit non possedeva le stesse propriet\u00e0 conservanti del luppolo e di conseguenza la birra prodotta in quel modo doveva essere consumata velocemente per evitare che andasse a male. Un altro modo di insaporire il preparato era di aumentarne il contenuto alcolico, ma era pi\u00f9 costoso e dava alla birra l'indesiderata capacit\u00e0 di dare ubriacature pi\u00f9 veloci e pesanti. Durante l'Alto Medioevo la birra veniva prodotta principalmente nei monasteri oppure su scala pi\u00f9 ridotta nelle abitazioni private. Nel Basso Medioevo invece iniziarono a diffondersi nel nord della Germania delle birrerie cittadine a cui veniva delegata la produzione.\nAnche se la maggior parte delle birrerie erano piccole imprese familiari che davano lavoro al massimo a otto o dieci persone, la regolarit\u00e0 della produzione permise di investire in attrezzature migliori e di sperimentare nuove ricette e tecniche di preparazione della birra. Questi tipi di lavorazione in seguito si diffusero anche in Olanda, nelle Fiandre e nel Brabante, raggiungendo anche l'Inghilterra nel XV secolo. La birra aromatizzata con il luppolo divent\u00f2 molto popolare negli ultimi decenni del tardo Medioevo. In Inghilterra e nei Paesi Bassi il consumo annuale pro capite raggiunse i 275-300 litri e veniva consumata praticamente ad ogni pasto: a colazione si beveva una birra a bassa gradazione alcolica, mentre pi\u00f9 in l\u00e0 nel corso della giornata si passava a birre pi\u00f9 forti. Una volta che il suo impiego venne perfezionato il luppolo permise alla birra di conservarsi anche per sei mesi o pi\u00f9 e ne facilit\u00f2 l'esportazione su larga scala.\nDistillati.\nGli antichi greci e romani conoscevano la tecnica della distillazione, ma questa non venne praticata su larga scala in Europa fino al XII secolo circa, quando si diffusero le scoperte degli Arabi sull'argomento insieme agli alambicchi in vetro. I dotti medievali credevano che la distillazione producesse la pura essenza del liquido di partenza e si servivano del termine \"aqua vitae\" (it. \"Acqua della vita\") per definire qualsiasi tipo di distillato. Originariamente i modi per utilizzare i distillati, alcolici o meno, erano vari ma principalmente il loro impiego fu in ambito culinario o medico: i medici prescrivevano sciroppo d'uva mischiato con zucchero e spezie come cura per una gran variet\u00e0 di malanni, mentre l'acqua di rose veniva usata, come profumo, come ingrediente in varie ricette e per lavarsi bene le mani. Talvolta i distillati alcolici venivano usati per creare spettacolari piatti fiammeggianti, imbevendo pezzi di cotone nel liquido, ponendoli in posizioni strategiche come le bocche degli animali che venivano serviti e accendendoli al momento di portarli in tavola.\nI medici medievali lodavano molto le virt\u00f9 dell'\"Aqua vitae\" alcolica. Nel 1309 Arnaldo da Villanova scrisse che \"prolunga lo stato di buona salute, disperde gli umori superflui, rianima il cuore e mantiene giovani\". Nel tardo Medioevo inizi\u00f2 a prendere piede la produzione di distillati casalinghi, specialmente nei paesi di lingua tedesca. Entro il XIII secolo l'\"Hausbrand\" (letteralmente \"fuoco di casa\") era diventato di uso comune e tale prodotto rappresent\u00f2 in pratica un antenato del brandy. Verso la fine del Medioevo il consumo di superalcolici divent\u00f2 cos\u00ec diffuso tra la popolazione che alla fine del XV secolo iniziarono a comparire leggi che ne limitavano la produzione e la vendita. Nel 1496 la citt\u00e0 di Norimberga promulg\u00f2 restrizioni alla vendita di \"acquavite\" nel giorno di domenica e in occasione delle festivit\u00e0 ufficiali.\nStoriografia e fonti.\nFino al 1980 circa, la ricerca sulle abitudini alimentari medievali \u00e8 stato un campo di studi piuttosto trascurato. Tra gli storici erano comuni idee sbagliate e veri e propri errori di valutazione, errori che sono diffusi tuttora, in quanto il Medioevo tende comunque ad essere visto come un'epoca arretrata, primitiva e barbarica. La cucina medievale veniva descritta come qualcosa di rivoltante a causa degli accostamenti di sapori inconsueti, del fatto che si credeva che si usassero pochissime verdure e dell'abbondante impiego di spezie. Le versioni conosciute di alcuni piatti tardomedievali venivano usate per sostenere l'affermazione non dimostrata che le spezie servissero per coprire il sapore della carne andata a male, una deduzione che mancava di qualsiasi prova a suo sostegno. Chi poteva permetterselo poteva procurarsi carne fresca tutto l'anno e le tecniche di conservazione dell'epoca, sebbene piuttosto rozze rispetto agli standard attuali, erano perfettamente adeguate agli standard del periodo. L'alto valore attribuito alle spezie e il prestigio dell'anfitrione sarebbero stati del tutto annullati se fossero state servite su alimenti di cattiva qualit\u00e0.\nLa diffusa abitudine di tritare e macinare gli ingredienti e di farne degli impasti insieme al gran numero di minestre e salse che si consumavano veniva usata come argomento per sostenere che la maggior parte dei membri adulti della nobilt\u00e0 medievale perdeva i denti in et\u00e0 giovanile e quindi era costretta a mangiare soltanto farinate, zuppe e carne macinata. Un'altra teoria naturalmente priva di ogni fondamento. \nFonti storiche molto interessanti sono anche quelle \"indirette\" come il \"Decameron\" di Giovanni Boccaccio, \"Il Pecorone\" di Ser Giovanni Fiorentino, \"Novelle\" di Giovanni Sercambi e \"Il Trecentonovelle\" di Franco Sacchetti. Quest'ultima opera \u00e8 senz'altro un efficace veicolo per ricostruire le consuetudini di vita della popolazione del basso Medioevo, soprattutto quelle riguardanti l'alimentazione e l'incidenza concreta, quotidiana, che una struttura economico-sociale agricola ebbe sulla vita degli uomini.\nRicettari.\nI ricettari, o pi\u00f9 specificamente le raccolte di ricette, rappresentano la pi\u00f9 importante fonte storica per quanto riguarda la cucina medievale. Anche se si ritiene che descrivano piatti reali, gli studiosi non credono che fossero usati allo stesso modo in cui si usano i moderni libri di cucina, ovvero come una guida passo passo su come realizzare il piatto, che il cuoco pu\u00f2 tenere sottomano mentre lavora. Le ricette riportate spesso sono molto brevi e solo in pochi casi sono specificate le quantit\u00e0 degli ingredienti. In genere non vengono riportati neppure i tempi di cottura n\u00e9 le temperature, dal momento che all'epoca non esistevano orologi accurati e che la cottura avveniva sempre esponendo i cibi al fuoco, diretto o indiretto. Al massimo i tempi di cottura venivano fissati indicando il tempo necessario a recitare un certo numero di preghiere o il tempo che il cuoco avrebbe impiegato per girare attorno ad un campo di determinate dimensioni. I cuochi professionisti non imparavano il mestiere in una scuola tradizionale ma con un apprendistato e attraverso la pratica sul campo. Un cuoco medievale al servizio in un grande palazzo doveva essere capace di pianificare e realizzare un pranzo senza l'aiuto di ricette o istruzioni scritte. Viste le complessive buone condizioni dei ricettari manoscritti giunti fino a noi, storici come Terence Scully hanno proposto che fossero in realt\u00e0 delle specie di registri di quanto si faceva a palazzo e dovessero servire solo per il ricco e letterato signore della casa. Sono sopravvissute pi\u00f9 di 70 raccolte di ricette medievali, scritte nella maggior parte delle lingue europee."}
{"id": "2311279", "revid": "599013", "url": "https://it.wikipedia.org/wiki?curid=2311279", "title": "Jim Burns", "text": "Carriera.\nVenne selezionato al quarto giro del Draft NBA 1967 (34\u00aa scelta assoluta) dai Chicago Bulls. Tagliato dai Bulls dopo tre partite della stagione 1967-68, pass\u00f2 ai Dallas Chaparrals della ABA.\nDurante la stagione la rottura del tendine di Achille mise fine alla sua carriera."}
{"id": "2311282", "revid": "599013", "url": "https://it.wikipedia.org/wiki?curid=2311282", "title": "Cliff Anderson", "text": ""}
{"id": "2311285", "revid": "1869172", "url": "https://it.wikipedia.org/wiki?curid=2311285", "title": "Concilio di Melfi III", "text": "Il Terzo concilio di Melfi, che inizi\u00f2 il 10 settembre 1089 e si protrasse per una settimana nel castello sul Monte Vulture, fu indetto da Papa Urbano II. Riveste importanza perch\u00e9 fu il momento e, al tempo stesso, il luogo in cui il Pontefice band\u00ec la prima Crociata, assumendo decisioni di portata storica relative sia alla politica, sia al clero.\nIn precedenza Niccol\u00f2 II aveva indetto nel 1059 il Concilio di Melfi I, mentre il papa Alessandro II nel 1067 aveva tenuto il Concilio di Melfi II; dopo il III Concilio, sarebbero seguiti quelli indetti da Pasquale II nel 1101 (il Concilio di Melfi IV) e da Innocenzo II nel 1137 (il Concilio di Melfi V, l'ultimo della serie).\nAspetti organizzativi.\nIl Papa da Roma ritorna nel sud della Penisola e stabilisce la propria dimora nella Capitale dei Normanni, Melfi, presso Ruggero Borsa, che lo ospita. Urbano II riunisce il terzo dei cinque Concili Papali di Melfi, secondo il cronista Lupo Protospata, che riporta l'evento nella sua cronaca. Al sinodo partecipano 70 Vescovi di Puglia, Calabria e Molise.\nUn ritratto del Pontefice, realizzato tra il 1748 e il 1765, sar\u00e0 esposto nella cattedrale di Melfi a ricordo dell'avvenimento.\nAspetti religiosi.\nUrbano II attua in pieno la riforma avviata dal predecessore Gregorio VII e procede nel meridione della penisola a trasformare nel rito latino il clero greco, di cui progetta di cancellare la secolare presenza.\nIl Sinodo riforma la disciplina monastica, approva diversi articoli del diritto canonico romano e stabilisce sedici canoni: condanna le pratiche di simonia, contrasta il concubinato dei Chierici ed istituisce l'obbligo del celibato per i religiosi, a cominciare dal suddiaconato.\nPer evitare la simonia prescrive che i monasteri e le canoniche chiedano il consenso episcopale per l'acquisizione di chiese private e decime. Per rafforzare il celibato impone la schiavit\u00f9 alle mogli dei sacerdoti.\nUrbano II ravviva l'unit\u00e0 delle due chiese cristiane: riapre le trattative con la chiesa greca e l'impero bizantino, ma il tentativo fallisce.\nIl concilio riafferma la supremazia del Pontefice riguardo alle nomine dei Vescovi, ad eccezione della Sicilia, e vieta l'investitura da parte dei laici.\nAspetti politici.\nDurante le sessioni al Papa rendono omaggio alcuni nobili, tra cui Goffredo, conte di Conversano, ed i religiosi baresi, l'Abate Elia e l'arcidiacono Giovanni; alla met\u00e0 di settembre anche Boemondo I d'Altavilla raggiunge il Pontefice.\nDurante il sinodo, i baroni firmano la Tregua di Dio per assicurare pace alle popolazioni stremate dalle guerre.\nNel Concilio il Papa riceve in omaggio da Ruggero Borsa i territori del Ducato di Puglia e Calabria e gli concede, immediatamente dopo, la nuova investitura con il titolo di secondo Duca di Apulia.\nUrbano II riesce ad ordinare i rapporti fra i due principali capi normanni: i fratellastri Boemondo e Ruggero, dopo anni di lotte interne, depongono le armi e si accordano per la divisione dei possedimenti. Il patto sancisce ufficialmente il compromesso raggiunto di recente nel castello di Canosa, voluto dal Gran Conte Ruggero I di Sicilia, il quale non partecipa al Concilio perch\u00e9 si reca nell'isola.\nIl Papa riconosce Boemondo d'Altavilla Signore di Bari (\"domino Boamundo eundem Papam nobiscum deprecante\") e gli affida un feudo che comprende il principato di Taranto con Gallipoli, Montepeloso (Irsina) e Torre di Mare o Santa Trinit\u00e0 (Metaponto). Nell'occasione aggrega Matera al giustizierato di Terra d'Otranto ed incorpora Bari nel Principato di Taranto. Goffredo di Conversano si riconosce vassallo di Boemondo e chiede al Papa di recarsi a Brindisi per consacrare la cattedrale e sancire il rientro dei presuli brindisini dalla sede di Oria.\nDurante le sessioni Conciliari, il Papa \u00e8 invitato anche da Boemondo ad organizzare il successivo Concilio proprio a Bari ed a raggiungere la citt\u00e0 al termine del Sinodo per deporre l'urna che contiene le ossa di San Nicola di Bari nella tomba predisposta. Urbano II \u00e8 invitato inoltre dall'Abate Ursone a consacrare la Chiesa di Banzi.\nNota.\nIl Concilio (senza Numero) tenuto nel 1130 non \u00e8 riconosciuto dalla chiesa perch\u00e9 \u00e8 organizzato dall'Antipapa Anacleto II."}
{"id": "2311287", "revid": "599013", "url": "https://it.wikipedia.org/wiki?curid=2311287", "title": "Keith Swagerty", "text": ""}
{"id": "2311288", "revid": "118834", "url": "https://it.wikipedia.org/wiki?curid=2311288", "title": "William Cecil", "text": ""}
{"id": "2311289", "revid": "287204", "url": "https://it.wikipedia.org/wiki?curid=2311289", "title": "43\u00aa Mostra internazionale d'arte cinematografica di Venezia", "text": "La 43\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 30 agosto al 10 settembre del 1986. Fu l'ultima edizione diretta da Gian Luigi Rondi.\nLa retrospettiva fu dedicata a Glauber Rocha. Tra i film proiettati fuori concorso, \"Aliens\" di James Cameron, \"Pericolosamente insieme\" di Ivan Reitman, \"Grosso guaio a Chinatown\" di John Carpenter e \"M\u00e9lo\" di Alain Resnais. L'edizione \u00e8 ricordata soprattutto per la clamorosa decisione di Rondi di escludere \"Velluto blu\" di David Lynch.\nSezioni.\nSettimana Internazionale della Critica.\nRassegna di film, opere prime, autonomamente selezionati da una commissione nominata dal Sindacato Nazionale Critici Cinematografici Italiani secondo un proprio regolamento. Delegato generale: Giorgio Tinazzi. Commissione di selezione: Roberto Ellero, Enrico Magrelli, Emanuela Martini, Morando Morandini."}
{"id": "2311290", "revid": "767487", "url": "https://it.wikipedia.org/wiki?curid=2311290", "title": "Wes Bialosuknia", "text": ""}
{"id": "2311292", "revid": "767487", "url": "https://it.wikipedia.org/wiki?curid=2311292", "title": "Ron Kozlicki", "text": ""}
{"id": "2311295", "revid": "599013", "url": "https://it.wikipedia.org/wiki?curid=2311295", "title": "Craig Dill", "text": ""}
{"id": "2311296", "revid": "2228759", "url": "https://it.wikipedia.org/wiki?curid=2311296", "title": "Eduard von Keyserling", "text": "Biografia.\nAppartenente ad un'antica famiglia di nobilt\u00e0 baltica, nacque a Schloss-Paddern, a quel tempo sotto l'impero russo e oggi parte della Lettonia. Studi\u00f2 dapprima nelle locali scuole tedesche, quindi all'Universit\u00e0 di Vienna.\nSi stabil\u00ec nel 1895 a Monaco di Baviera, dove visse fino alla morte. Gran parte della sua produzione letteraria (romanzi, racconti e drammi) fu composta qui. Negli ultimi vent'anni di vita fu tormentato da una grave forma di sifilide, che lo costrinse a lunghi periodi di immobilit\u00e0 e da ultimo lo rese cieco.\nProduzione letteraria.\nLe opere di Keyserling sono state spesso definite \"le novelle del castello\", perch\u00e9 gran parte di esse sono ambientate nelle tenute della nobilt\u00e0 baltica da cui proveniva. Questo sfondo \u00e8 caratteristico per l'isolamento che contraddistingueva i suoi personaggi: sudditi dell'impero russo (a cui diedero molti generali), ma di lingua e cultura tedesca, signori di vaste tenute dove lavoravano contadini di differente etnia. Traspare il senso di crisi e di esaurimento di queste casate, ritratte alla vigilia della Prima guerra mondiale e della Rivoluzione russa, che ne avrebbero decretato la fine.\nOpere principali.\nTra parentesi, la data di pubblicazione originale e il titolo della pi\u00f9 recente traduzione italiana:"}
{"id": "2311298", "revid": "123680936", "url": "https://it.wikipedia.org/wiki?curid=2311298", "title": "Barbara Benedettelli", "text": "Biografia.\nNasce a Rimini, dove consegue il diploma di maturit\u00e0 artistica.\nNel 1992 si iscrive e frequenta la Facolt\u00e0 di Sociologia dell'Universit\u00e0 di Urbino. Contemporaneamente pubblica racconti e poesie in raccolte locali.\nLa Casa Editrice Alba nel 1993 pubblica \"Proiezioni 1993\" un catalogo di opere di artisti, in cui al suo interno \u00e8 recensito un suo dipinto firmato con il suo nome d'arte\" Ba.Ben\"\nDal 2001 al 2003 collabora con la sezione saggistica della Mondadori come lettrice. Lo stesso anno collabora alla realizzazione di videoclip musicali e partecipa come autrice alla stesura del programma televisivo Mediaset \"Arcana, storie di streghe e di magia\" del giornalista Giorgio Medail. Il programma va in onda su Rete4 ed \u00e8 condotto da Eliana Miglio. Nello stesso periodo collabora con la struttura del produttore mediaset Gianni Distoflo nell'ideazione di nuovi format.\nDal 2002 al 2008 \u00e8 autrice e curatrice del programma \"Top Secret\" di Claudio Brachino per cui realizza e conduce reportage ed interviste esclusive.\nNel 2004 pubblica il libro \"Punto e a capo, ricominciare la nuova vita dopo la separazione\", Arnoldo Mondadori Editore. Nel 2005 cura il libro della serie \"Top Secret\" di Claudio Brachino, Mondadori.\nLo stesso anno entra, in esclusiva, all'interno degli Archivi segreti del Vaticano dove mostra al pubblico un documento storico mai visto prima e intervista la scrittrice Barbara Frale. Lo stesso anno si reca a Tomar in Portogallo dove realizza un reportage sui templari.\nNel 2006, per Top Secret, a Madrid intervista un alto esponente del Governo spagnolo sugli attentati di Atocha.\nTra il 2006 e il 2007 collabora in qualit\u00e0 di autrice con la struttura Mediaset capitanata da Fatma Ruffini nella ideazione e stesura di un nuovo format.\nNel 2008 pubblica, per Cairo editore, il libro scritto a quattro mani I\" Delitti del condominio\"; \"storie di vicini che ammazzano\". La stesura del testo, che gli autori dedicano alle vittime della violenza e nel quale prendono una posizione netta a favore della \"certezza della pena\", la mette in contatto con il dolore di chi subisce perdite improvvise e ingiuste. Per questo decide di unirsi ai parenti delle vittime e li sostiene nelle loro battaglie per ottenere giustizia.\nNell'ottobre 2008 per un incontro casuale con Daniela Santanch\u00e8, anche lei sul campo in difesa delle vittime della violenza, accetta l'invito di entrare a far parte del suo nuovo movimento politico di centro destra, il Movimento per l'Italia (MPI) di cui la Benedettelli \u00e8 socio fondatore e dirigente nazionale (capo del dipartimento sociale). Nel giugno del 2010 si dimette. Il 22 novembre 2008 a Roma durante la costituente del movimento fa il suo esordio in politica dal palco dell'assemblea con un suo discorso programmatico incentrato proprio sulla certezza della pena.\nLo stesso anno, per il programma Top Secret, passato sotto la testata Videonews, realizza un'intervista esclusiva all'attore Massimo Boldi che parla della moglie scomparsa insieme alle figlie.\nDa aprile a luglio 2009 collabora in qualit\u00e0 di consulente editoriale per il rilancio di Canale Italia.\nNel giugno dello stesso anno partecipa in qualit\u00e0 di autrice alla realizzazione della serie Terrorism, presentata dal programma Top Secret, in onda su Rete4 Mediaset.\nNel 2010 pubblica \"Il volto della Sindone alla ricerca della verit\u00e0\" (RTI).\nNel febbraio del 2011 esce il suo libro \"Vittime per Sempre\", per i tipi di Aliberti, in cui d\u00e0 voce ai parenti di chi \u00e8 stato ucciso.\nIl 27 agosto 2011 a Rimini riceve il Premio Letterario Nostalgia come particolare riconoscimento per l'impegno civile dalla parte delle vittime della violenza. Riceve il premio in qualit\u00e0 di autrice di un libro etico, apolitico e di denuncia sociale quale \u00e8 Vittime per Sempre.\nIl 29 settembre 2011, organizza la Tavola Rotonda \"Violenza Stradale. L'omicidio Stradale\" alla Camera. Un incontro, mai realizzato prima in questa sede, tra familiari delle vittime di omicidio stradale e Istituzioni, con Valentina Pappacena (ass. Valore Donna) e la professoressa Maria Rosaria De Simone.\nIl 22 ottobre 2011 riceve il Premio \"Livio Andronico - Spiagge d'autore\" con la seguente motivazione: \"Per la generosa e solidale adesione agli ideali di giustizia e verit\u00e0, espressione del diritto di vivere. Benemerita fautrice del racconto che preserva la memoria, rende testimonianza e richiama la responsabilit\u00e0 verso il dolore dimenticato, offrendo dignit\u00e0 alle vittime senza voce\".\nIn occasione della Giornata Mondiale (20 novembre 2011) per le Vittime della strada indetta dall'ONU, con Elisabetta De Nando, Valentina Pappacena e Maria Rosaria de Simone organizza \"La protesta dei fiori rossi\". Rose rigorosamente rosse, come il colore del sangue versato sulle strade, portati davanti ai tribunali italiani per sensibilizzare societ\u00e0 e istituzioni verso la perenne strage della strada. La manifestazione si ripete il 18 novembre del 2012, questa volta a organizzarla \u00e8 l'Associazione culturale \"Diamo Valore alla Vita\", fondata da Barbara Benedettelli, Elisabetta Cipollone e Erina Panepucci.\nIl 30 gennaio 2011 riceve il premio \"Il Dono dell'Umanit\u00e0\" per il suo impegno a favore dei Diritti delle Vittime.\nIl 25 aprile 2012 organizza a Roma, davanti alla Corte Suprema di Cassazione in Piazza Cavour, la \"Diamo Valore alla Vita\" per contrastare la richiesta di Amnistia dei Radicali e per chiedere l'introduzione del reato di omicidio stradale.\nIl 5 giugno 2012 deposita il simbolo del Movimento per la tutela dei diritti della persona da lei fondato L'Italia Vera, di cui \u00e8 Presidente Nazionale.\nGennaio 2013. Barbara Benedettelli \u00e8 candidata con Fratelli d'Italia alla Camera dei Deputati per Lombardia I e Puglia. Responsabile per Fratelli d'Italia del Dipartimento per la tutela delle vittime dei reati contro la persona. Per la prima volta un partito ha al suo interno un'intera area dedicata alle Vittime dei reati contro la persona.\nMarzo 2014. A Fiuggi partecipa come delegato al I Congresso di Fratelli d'Italia - Alleanza Nazionale, dove fa un discorso accorato sulla difesa delle vittime della violenza. Al Congresso viene eletta tra i membri dell'Assemblea Nazionale di FDI-AN. \u00c8 membro della Direzione nazionale.\nA ottobre del 2014 pubblica il libro \"L'amore ci salva, storie di sopravvissuti alla vita\", con la prefazione di Francesco Alberoni, per Imprimatur editore.\nA dicembre del 2014 consegna le dimissioni da tutte le cariche e dalla militanza in FDI - AN.\nIl 16 marzo 2017 pubblica in allegato al quotidiano Il Giornale il pamphlet \"Il Maschicidio Silenzioso\", collana Fuori dal Coro.\nIl 9 novembre 2017 esce il suo libro/inchiesta sulla Violenza Domestica \"50 Sfumature di Violenza. Femminicidio e Maschicidio in Italia\" (Cairo Editore) \nDal 17 ottobre 2019 \u00e8 Assessore con delega a Sicurezza, Polizia Locale, Prevenzione Stradale, Protezione Civile per il comune di Parabiago .\nVita privata.\nSposata dal 2003 con Claudio Brachino, conduttore televisivo e giornalista. Due i figli."}
{"id": "2311299", "revid": "599013", "url": "https://it.wikipedia.org/wiki?curid=2311299", "title": "Larry Bunce", "text": ""}
{"id": "2311300", "revid": "137928", "url": "https://it.wikipedia.org/wiki?curid=2311300", "title": "IP stack", "text": ""}
{"id": "2311301", "revid": "767487", "url": "https://it.wikipedia.org/wiki?curid=2311301", "title": "Biplan", "text": "Biplan \u00e8 un gruppo pop rock lituano. Il gruppo, formato da quattro componenti, \u00e8 stato fondato a Vilnius nel 1995, pubblicando il primo album, \"Banzai\", nel 1997."}
{"id": "2311302", "revid": "137928", "url": "https://it.wikipedia.org/wiki?curid=2311302", "title": "Stack IP", "text": ""}
{"id": "2311305", "revid": "300067", "url": "https://it.wikipedia.org/wiki?curid=2311305", "title": "Plummer Lott", "text": ""}
{"id": "2311306", "revid": "599013", "url": "https://it.wikipedia.org/wiki?curid=2311306", "title": "Gary Keller", "text": ""}
{"id": "2311308", "revid": "599013", "url": "https://it.wikipedia.org/wiki?curid=2311308", "title": "Dale Schlueter", "text": ""}
{"id": "2311314", "revid": "300067", "url": "https://it.wikipedia.org/wiki?curid=2311314", "title": "Ron Perry", "text": ""}
{"id": "2311323", "revid": "599013", "url": "https://it.wikipedia.org/wiki?curid=2311323", "title": "Bobby Lloyd", "text": "In seguito \u00e8 stato alla guida della filiale statunitense dell'azienda di videogiochi Data East."}
{"id": "2311325", "revid": "1005847", "url": "https://it.wikipedia.org/wiki?curid=2311325", "title": "Heather McGowan", "text": "I dettagli della sua vita, e perfino il luogo e l'anno di nascita, non sono noti. Nata fra la met\u00e0 e la fine degli anni Settanta, ha trascorso parte dell'adolescenza in Francia, Belgio e Gran Bretagna e attualmente vive a Brooklyn. Nel 2001 ha pubblicato il romanzo \"Schooling\" (tr. ital. \"Schooling\", 2007) con ottimi esiti critici (Rick Moody l'ha definita \"la pi\u00f9 elegante, singolare e lucida cesellatrice di prosa che io abbia letto da molti anni a questa parte\"), e nel 2006 il romanzo \"Duchess of Nothing\" (tr. ital. \"Duchessa del nulla\", 2009). Suoi lavori sono apparsi in \"Scribner's Best of the Fiction Workshops 1997\" e in \"Soft Skull's Juncture\".\nNel 2002 \u00e8 stata autrice, con Niels Mueller, del soggetto e della sceneggiatura del film \"Tadpole - Un giovane seduttore a New York\", diretto da Gary Winick."}
{"id": "2311327", "revid": "599013", "url": "https://it.wikipedia.org/wiki?curid=2311327", "title": "Frank Card", "text": ""}
{"id": "2311328", "revid": "1505830", "url": "https://it.wikipedia.org/wiki?curid=2311328", "title": "Corine Mauch", "text": " \u00c8 la prima donna e la prima persona lesbica a divenire sindaco della pi\u00f9 grande citt\u00e0 svizzera.\nBiografia.\nCorine Mauch \u00e8 nata con la doppia cittadinanza svizzero-americana nello stato americano dell'Iowa come figlia dell'ingegnere Samuel e dell'insegnante di chimica Ursula Mauch (nata Widmer). Con due fratelli pi\u00f9 piccoli, \u00e8 cresciuta a Boston, dove suo padre ha studiato per il dottorato presso il Massachusetts Institute of Technology. In Svizzera, ha trascorso la sua infanzia nel cantone di Argovia a Oberlunkhofen con quasi 500 abitanti, dove lei e i suoi fratelli erano gli unici bambini protestanti a scuola. \nCorine Mauch ha studiato all'ETH di Zurigo e si \u00e8 laureata in economia agraria. Ha studiato Sinologia all'Universit\u00e0 di Zurigo e ha conseguito un Master in Scienze Politiche e Amministrative presso l'Universit\u00e0 di Losanna/IDHEAP.\nPer quattro anni, Mauch \u00e8 stato responsabile dei rifiuti e dell'ambiente della citt\u00e0 di Uster e ha lavorato, tra le altre cose, come capo dell'ufficio SAGUF (Societ\u00e0 accademica svizzera per la ricerca ambientale e l'ecologia) e come project manager presso gli studi di politica di interfaccia di Lucerna. \u00c8 stata anche project manager per le valutazioni e i controlli d'impatto presso i servizi parlamentari dell'Assemblea federale.\nAlla fine del 2012 ha rinunciato alla cittadinanza statunitense, perch\u00e9 si sentiva molto pi\u00f9 legata alla Svizzera. Sua madre Ursula Mauch \u00e8 stata consigliera nazionale del PS dell'Argovia dal 1979 al 1995, quindi consigliere nazionale e capogruppo del partito alle Camere federali.. Suo padre Samuel ha co-fondato il Team 67 liberale di sinistra a Baden nel 1967. Suo zio materno \u00e8 l'imprenditore Hans Widmer.\nDopo dieci anni nel consiglio comunale, si \u00e8 candidata come sindaco di Zurigo. Nel primo turno di votazione, ha terminato al secondo posto, appena dietro, per 1300 voti, a Kathrin Martelli, candidata del Partito Liberale Radicale. Al ballottaggio ha ricevuto 41.745 voti, battendo l'avversaria con il 58% dei voti.\nVita privata.\nCorine Mauch vive con la sua compagna di lunga data, la musicista Juliana Maria M\u00fcller, nel quartiere Unterstrass di Zurigo. Nell'aprile 2014, hanno registrato la loro unione."}
{"id": "2311331", "revid": "599013", "url": "https://it.wikipedia.org/wiki?curid=2311331", "title": "Arvesta Kelly", "text": ""}
{"id": "2311336", "revid": "666668", "url": "https://it.wikipedia.org/wiki?curid=2311336", "title": "I liga 2000-2001 (calcio a 5)", "text": "Il Campionato polacco di calcio a 5 2000-2001 detto Liga halowa \u00e8 stato il settimo campionato polacco di calcio a 5, disputato nella stagione 2000/2001 e che ha visto imporsi per la seconda volta nella sua storia il Clearex Chorz\u00f3w che si aggiudica anche il suo primo \"double\" vincendo anche la Coppa di Polonia."}
{"id": "2311337", "revid": "767487", "url": "https://it.wikipedia.org/wiki?curid=2311337", "title": "Franca Evangelisti", "text": "Biografia.\nDopo aver studiato canto con il maestro Lino Benedetto, inizia la carriera come cantante, con il nome d'arte di Evy Angeli.\nNel 1959 partecipa al Festival di Lucca, dopodich\u00e9 entra come cantante in alcune orchestre, tra cui il complesso jazz di Dora Musumeci, e lavora spesso negli Stati Uniti.\nAlla fine degli anni '60 si ritira e si dedica all'attivit\u00e0 di autrice di testi per l'RCA Italiana, con cui raccoglier\u00e0 i maggiori successi, collaborando con molti musicisti, tra cui Piero Pintucci, Antonio Coggio, Claudio Mattone, Michele Zarrillo e Dario Baldan Bembo.\nNel 1969 scrive i testi in italiano di due canzoni di Clodagh Rodgers che la cantante irlandese incide nella nostra lingua, \"Come Back and Shake Me\", che diventa \"Il cuore nella rete\", e \"I Am a Fantasy\", tradotta come \"Non finisce qui\".\nLa prima affermazione risale al 1971, quando scrive \"Tuta blu\" per Domenico Modugno; sempre nello stesso anno partecipa a Un disco per l'estate 1971 con \"Tredici ragioni\", interpretata da Marisa Sacchetto, che non arriva in finale, e vince in inverno Canzonissima con \"Chitarra suona pi\u00f9 piano\", scritta insieme a Marcello Marrocchi e Nicola Di Bari che la interpreta.\nPartecipa al Festival di Sanremo 1973 con \"Ogni volta che mi pare\", interpretata da Alberto Feri, che non arriva in finale; nello stesso anno scrive con Antonello Venditti \"Ma quale amore\", portata al successo da Mia Martini.\nNel 1974 scrive con Antonello De Sanctis \"Libert\u00e0\", cover di \"Take me home country road\", successo di John Denver, incisa da Nicola Di Bari.\nNel 1975 scrive \"Stella cadente\" per Patty Pravo e \"Tu no\" per Mina.\nScrive molti successi per Renato Zero, da \"Madame\" a \"Niente trucco stasera\", da \"Amico\" a \"Il carrozzone\"; con quest'ultimo brano, scritto per Gabriella Ferri (che per\u00f2 si rifiuta di inciderlo) vince nel 1979 la \"Gondola d'oro\" alla Mostra Internazionale di Musica Leggera di Venezia).\nNel 1982 scrive tutti i testi dell'interessante concept album \"Immersione\" di Adriano Pappalardo con la produzione di Lucio Battisti.\nTorna al Festival di Sanremo nel 1987 con \"Pigramente signora\" per Patty Pravo, nel 1989 con \"Non finisce cos\u00ec\" per Riccardo Fogli e nel 1996 con \"Sottovoce\" per Olivia."}
{"id": "2311338", "revid": "79503792", "url": "https://it.wikipedia.org/wiki?curid=2311338", "title": "Cantiere della Foce di Genova", "text": ""}
{"id": "2311339", "revid": "547034", "url": "https://it.wikipedia.org/wiki?curid=2311339", "title": "32\u00aa Mostra internazionale d'arte cinematografica di Venezia", "text": "La 32\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 25 agosto al 6 settembre del 1971. Il direttore della Mostra \u00e8 per la prima volta Gian Luigi Rondi.\nAnche in questa edizione fu mantenuta l'abolizione dei premi. Furono assegnati dalla Direzione della Mostra tre Leoni d'oro alla carriera a John Ford, Marcel Carn\u00e9 e Ingmar Bergman.\nStoria.\nDurante gli anni settanta le diverse edizioni si svolsero in un clima di precariet\u00e0 e discontinuit\u00e0. Questa edizione venne diretta da Gian Luigi Rondi sotto il controllo del commissario straordinario, Filippo Longo; Rondi invit\u00f2 alla mostra la Repubblica popolare cinese che present\u00f2 \"H\u00f3ngs\u00e8ni\u00e1ngzij\u016bn\", un film di propaganda del 1961 di Xie Jin, e istitu\u00ec i Leoni d'oro alla carriera."}
{"id": "2311355", "revid": "729019", "url": "https://it.wikipedia.org/wiki?curid=2311355", "title": "Rotondello", "text": "Il rotondello o \"rond\u00f2\" \u00e8 un componimento che in origine faceva da accompagnamento al ballo in tondo. Esso \u00e8 solitamente formato da otto versi dei quali alcuni vengono ripetuti in alcuni punti, soprattutto all'inizio e alla fine.\nIl rotondello non ebbe in Italia un grande sviluppo. Alcun esempi, molto simili alla ballata, vengono dati da Antonio da Tempo e poi da Gidino di Sommacampagna, mentre il Boiardo chiam\u00f2 una sua forma metrica piuttosto complessa rotondello. Il Carducci e il D'Annunzio usano il rotondello per alcuni esperimenti. Il primo autore in \"O piccola Maria\", il secondo nell'intermezzo della \"Chimera\"."}
{"id": "2311361", "revid": "729019", "url": "https://it.wikipedia.org/wiki?curid=2311361", "title": "Anderson (Indiana)", "text": "Anderson \u00e8 una citt\u00e0 degli Stati Uniti d'America, capoluogo della Contea di Madison, nello Stato dell'Indiana."}
{"id": "2311364", "revid": "23131263", "url": "https://it.wikipedia.org/wiki?curid=2311364", "title": "Iniziative", "text": ""}
{"id": "2311365", "revid": "23131285", "url": "https://it.wikipedia.org/wiki?curid=2311365", "title": "Convenzioni", "text": ""}
{"id": "2311367", "revid": "169219", "url": "https://it.wikipedia.org/wiki?curid=2311367", "title": "Here at Last... Bee Gees... Live", "text": "Here at Last... Bee Gees... Live \u00e8 un album live del gruppo musicale dei Bee Gees, registrato il 20 dicembre 1976 e pubblicato nel maggio 1977.\nL'album ha raggiunto il #8 nella classifica degli USA ed in quella dell'Australia, il #1 in Nuova Zelanda ed il #2 in Spagna ed ha venduto 4,6 milioni di copie nel mondo.\nOriginariamente pubblicato su doppio vinile, l'album \u00e8 stato ristampato come doppio CD nel 1990.\nTracce.\nTutte le tracce composte da Barry, Robin e Maurice Gibb, eccetto dove segnalato."}
{"id": "2311375", "revid": "10125", "url": "https://it.wikipedia.org/wiki?curid=2311375", "title": "Cronstadt", "text": ""}
{"id": "2311378", "revid": "697352", "url": "https://it.wikipedia.org/wiki?curid=2311378", "title": "La nuova ragazza del quartiere", "text": ""}
{"id": "2311382", "revid": "599013", "url": "https://it.wikipedia.org/wiki?curid=2311382", "title": "PSDP", "text": ""}
{"id": "2311386", "revid": "287204", "url": "https://it.wikipedia.org/wiki?curid=2311386", "title": "Lifeforce", "text": ""}
{"id": "2311389", "revid": "2091899", "url": "https://it.wikipedia.org/wiki?curid=2311389", "title": "Chogolisa", "text": "Il Chogolisa, o Bride Peak (\"picco della sposa\" in inglese) \u00e8 una montagna del Pakistan, situata nella regione del Karakorum, vicino al massiccio del Gasherbrum.\nCaratteristiche.\nSi trova nelle vicinanze del ghiacciaio Baltoro, nella zona del \"circo Concordia\", sede di alcune delle montagne pi\u00f9 alte del mondo. Il Chogolisa ha diverse vette: la pi\u00f9 alta, \"Chogolisa I\", sul versante sud-ovest, ha una quota di 7665 ; la seconda, \"Chogolisa II\", sul versante nord-est, \u00e8 alta 7654 , e fu chiamata \"Bride Peak\" nel 1892 da Sir Martin Conway. Le due cime sono collegate da una lunga cresta pianeggiante.\nIl nome \"Chogolisa\" significa \"grande territorio di caccia\", e deriva dai termini balti: \"chhogo\" (grande), \"ling\" (caccia), \"sa\" (terreno, territorio).\nAlpinismo.\nNel 1909 la spedizione del Duca degli Abruzzi, partendo da un campo base sul lato settentrionale, ed appoggiandosi ad un campo intermedio al colle Chogolisa (6335\u00a0m), raggiunse la quota di 7498\u00a0m. Il tentativo fu arrestato dalle avverse condizioni meteo; ci\u00f2 nonostante, la spedizione aveva stabilito il record di altitudine per l'epoca.\nNel 1957, Hermann Buhl e Kurt Diemberger effettuarono un tentativo al Chogolisa dopo aver salito, alcune settimane prima, il Broad Peak con Marcus Schmuck e Fritz Wintersteller. La spedizione era organizzata per essere leggera: nessun portatore d'alta quota, e pochi materiali al seguito. Gli alpinisti austriaci avevano chiamato questa impostazione \"stile alpino occidentale\", e si trattava di una delle prime manifestazioni di quello che sarebbe poi diventato noto come stile alpino. Buhl e Diemberger partirono dal campo I il 25 giugno e pernottarono su un colle a 6706\u00a0m sullo sperone sud-ovest. A causa del maltempo i due dovettero ritirarsi il 27 giugno; durante il ritorno, Buhl precipit\u00f2 per il crollo di una cornice nevosa e scomparve. Il suo corpo non \u00e8 mai stato ritrovato.\nNel 1958, una spedizione giapponese della \"Kyoto University\", guidata da T. Kawabara, complet\u00f2 la prima ascensione del Chogolisa II; ad arrivare in cima furono M. Fujihira e K. Hirai.\nLa prima ascensione del Chogolisa I fu portata a termine il 2 agosto 1975 da Fred Pressl e Gustav Ammerer, membri di una spedizione austriaca guidata da Eduard Koblmuller. Per poco Koblmuller non sub\u00ec la stessa sorte di Buhl, essendo rimasto anch'egli coinvolto dal crollo di una cornice nevosa durante la salita; fortunatamente, saliva legato, ed i compagni di salita riuscirono a recuperarlo."}
{"id": "2311393", "revid": "1573940", "url": "https://it.wikipedia.org/wiki?curid=2311393", "title": "Centropus phasianinus", "text": "Il cucal fagiano (Centropus phasianinus ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Australia, Papua Nuova Guinea, Indonesia e Timor Est.\nTassonomia.\n\"Centropus phasianinus\" ha sette sottospecie:"}
{"id": "2311399", "revid": "110157", "url": "https://it.wikipedia.org/wiki?curid=2311399", "title": "Monastero di Santa Lucia (Adrano)", "text": "Il monastero di Santa Lucia \u00e8 un importante complesso architettonico della citt\u00e0 di Adrano, nella citt\u00e0 metropolitana di Catania.\nStoria e descrizione.\nLa chiesa e l'annesso monastero dedicati a santa Lucia furono eretti nel 1596. Il primitivo impianto edificato nel 1150 per volont\u00e0 della contessa Adelasia di Adern\u00f2, nipote del gran conte Ruggero I d'Altavilla seguiva la regola dell'Ordine di San Benedetto.\nLa chiesa fu ricostruita alla fine del XVIII secolo, la facciata si presenta su tre ordini ed ai lati si ergono due campanili alle cui estremit\u00e0 sono poste rispettivamente due cupole quadrangolari.\nAll'interno, non appena varcata la soglia si pu\u00f2 ammirare il coro in stile rococ\u00f2, e proseguendo vero il primo altare, il dipinto che raffigura santa Lucia condotta al martirio attribuito a Giuseppe Rapisardi.\nNotevoli anche i dipinti dell'abside, le decorazioni della volta e le tele presenti sul primo altare a sinistra e sul secondo altare a destra attribuite alla scuola di Olivio Sozzi.\nIl monastero \u00e8 oggi sede della scuola secondaria di primo grado del \"II Istituto Comprensivo Canonico Vincenzo Bascetta\"."}
{"id": "2311400", "revid": "138353", "url": "https://it.wikipedia.org/wiki?curid=2311400", "title": "Barzelletta (metrica)", "text": "La barzelletta o frottola \u00e8 una canzonetta tipica della poesia italiana che deriva probabilmente dal francese \"bergerette\" e che indicava una forma appartenente in parte al virelai e in parte al rond\u00f2.\nLa barzelletta aveva un accompagnamento musicale, di solito del liuto e della viola, ed aveva la forma metrica di una ballata composta, anzich\u00e9 da endecasillabi e settenari, da ottonari.\nLo schema che serviva di base era composto da una ripresa o ritornello (ab.ab (piedi), bccx (volta) + xyyx \"ritornello\" o ripresa.\nLa barzelletta si diffuse bel Trecento e nel Quattrocento e venne adottata da Lorenzo il Magnifico e dal Angelo Poliziano.\nQuant'\u00e8 bella giovinezza,\nChe si fugge tuttavia!\nChi vuol esser lieto, sia:\ndi doman non c'\u00e8 certezza "}
{"id": "2311401", "revid": "167900", "url": "https://it.wikipedia.org/wiki?curid=2311401", "title": "Incensiere", "text": ""}
{"id": "2311404", "revid": "297059", "url": "https://it.wikipedia.org/wiki?curid=2311404", "title": "Infermiere specialista clinico", "text": ""}
{"id": "2311407", "revid": "486946", "url": "https://it.wikipedia.org/wiki?curid=2311407", "title": "Evidence-Based Nursing", "text": ""}
{"id": "2311409", "revid": "1573940", "url": "https://it.wikipedia.org/wiki?curid=2311409", "title": "Centropus superciliosus", "text": "Il cucal dai sopraccigli bianchi (Centropus superciliosus ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Africa centrale orientale e occidentale, dal Gabon alla Namibia e dal Sudan al Mozambico, sull'isola di Socotra, in Arabia Saudita e in Yemen.\nTassonomia.\n\"Centropus superciliosus\" ha tre sottospecie:"}
{"id": "2311410", "revid": "1005847", "url": "https://it.wikipedia.org/wiki?curid=2311410", "title": "Elezioni europee del 2009 in Lituania", "text": "Le elezioni europee del 2009 in Lituania si sono tenute il 7 giugno."}
{"id": "2311411", "revid": "729019", "url": "https://it.wikipedia.org/wiki?curid=2311411", "title": "Castello della Solicchiata", "text": "Il castello della Solicchiata venne costruito a pochi chilometri fuori dall'abitato della citt\u00e0 di Adrano intorno al 1875 per volere del barone Spitaleri che intendeva costruire nella contrada Solicchiata un edificio adibito a uso rurale. Divenne un'importante industria per la produzione del vino, il cosiddetto \"Vino della Solicchiata\".\nL'architettura si rif\u00e0 allo stile medioevale, il castello \u00e8 costruito in pietra lavica, circondato da un fossato e accessibile tramite un ponte levatoio."}
{"id": "2311413", "revid": "1950328", "url": "https://it.wikipedia.org/wiki?curid=2311413", "title": "Embargo contro Cuba", "text": "L'embargo contro Cuba, conosciuto anche come el bloqueo, \u00e8 un embargo commerciale, economico e finanziario imposto dagli Stati Uniti d'America contro Cuba all'indomani della rivoluzione castrista. Il 17 dicembre 2014, il presidente statunitense Barack Obama annuncia l'intenzione di porvi fine. Tuttavia, per poter essere effettivamente rimosso, sarebbe stato necessario il voto favorevole del congresso americano, controllato dal Partito Repubblicano, che era contrario. Con la fine della presidenza Obama, il nuovo presidente Donald Trump ha rinnovato l'embargo fino a che non ci saranno \u00ablibere elezioni\u00bb nell'isola. L'embargo riguarda prevalentemente il solo commercio bilaterale USA-Cuba e non il commercio tra Cuba e la comunit\u00e0 internazionale.\nPremesse.\nPrima del 1959 a Cuba gli statunitensi controllavano il petrolio, le miniere, le centrali elettriche, la telefonia e un terzo della produzione di zucchero di canna. Quell'anno gli Stati Uniti erano il primo partner commerciale cubano, comprando il 74% delle esportazioni e fornendo il 65% delle importazioni dell'isola.\nLa riforma agraria.\nDopo la presa del potere da parte dei rivoluzionari di Fidel Castro il 17 maggio 1959 viene varata la prima riforma agraria cubana, affidata all'INRA, Istituto Nazionale per la Riforma Agraria, che aveva il compito di espropriare e ridistribuire la terra.\nLa legge di riforma prevedeva la nazionalizzazione delle propriet\u00e0 al di sopra dei 405 ettari e l'affidamento delle terre espropriate a cooperative agricole o a singoli coltivatori. Contemporaneamente, per impedire il minifondo, fissava dimensioni minime di 27 ettari e proibiva la vendita dei fondi ricevuti, il loro affitto e il frazionamento. Era inoltre previsto un sistema di indennizzo per gli espropriati basato sul valore dei terreni dichiarato a fini fiscali e il pagamento di questi compensi era liquidato in buoni del tesoro ventennali con un interesse massimo del 4%.\nGli espropri colpirono cittadini e compagnie statunitensi e spinsero il governo degli Stati Uniti a richiedere, inutilmente, una modifica degli indennizzi improntata a criteri di \"prontezza\" (compensi immediati e non dilazionati nel tempo), \"equit\u00e0\" (stime basate sul valore reale e non su quello dichiarato al fisco) ed \"effettivit\u00e0\" (pagamenti in denaro liquido e non in titoli).\nNell'ottobre 1959 il presidente degli Stati Uniti Dwight Eisenhower reag\u00ec approvando un piano, proposto dal Dipartimento di Stato e dalla CIA, che prevedeva il supporto agli oppositori interni e includeva raid degli esuli contro l'isola a partire dal territorio statunitense.\nQuesta prima strategia venne modificata il 17 marzo 1960 dopo una riunione nello Studio Ovale che approv\u00f2 un documento, elaborato dal gruppo 5412, denominato \"A Program of Covert Actions Against the Castro Regime\", basato su quattro punti: creare un'opposizione unitaria al regime all'estero; mettere in pratica un'offensiva basata sulla propaganda anticastrista; mantenere agenti sull'isola; addestrare una forza paramilitare all'estero preparata per future azioni sull'isola. Queste azioni erano conosciute dal presidente e da una ristretta cerchia di persone ma ignorate dalla grande maggioranza dei membri del Congresso statunitense.\nLe nazionalizzazioni.\nI rapporti con gli Stati Uniti andarono sempre pi\u00f9 deteriorandosi e all'inizio del 1960 si ripeterono le incursioni degli esuli che a bordo di aerei da turismo partivano dalla Florida per bombardare le piantagioni cubane.\nNel febbraio 1960 il vicepresidente sovietico Anastas Mikojan arriv\u00f2 all'Avana e dichiar\u00f2 che l'Unione Sovietica sarebbe stata disposta ad aiutare Cuba. Tra i due Stati si stabilirono feconde relazioni diplomatiche e in breve la giovane rivoluzione pot\u00e9 contare su un prestito di cento milioni di dollari e un accordo per scambiare imponenti quantitativi di zucchero cubano con un'importante fornitura di petrolio sovietico. La prima conseguenza fu che, dopo essersi rifiutate di raffinare 300.000 tonnellate di petrolio acquistate dai sovietici, le compagnie statunitensi Standard Oil, Esso e Texaco e la britannica Shell furono espropriate. Il decreto di nazionalizzazione, che porta la firma del ministro dell'industria Che Guevara \u00e8 del 29 giugno 1960.\nIl 6 luglio 1960 il Congresso degli Stati Uniti vot\u00f2 una prima misura economica contro Cuba autorizzando il presidente a ridurre o sopprimere le importazioni di zucchero da Cuba. Il giorno dopo Eisenhower eman\u00f2 un provvedimento che ridusse drasticamente tali importazioni per l'anno in corso. Va considerato che dall'inizio del secolo una serie di accordi commerciali avevano favorito la penetrazione della produzione di zucchero cubana negli Stati Uniti ma aveva legato l'economia cubana a questa esportazione, tanto che circa l'80% della moneta straniera che arrivava a Cuba proveniva dal commercio di zucchero con gli Stati Uniti. Sempre il 7 luglio, il Parlamento cubano rispose con una legge di nazionalizzazione di tutte societ\u00e0 statunitensi operanti a Cuba. Come nel caso della riforma agraria furono previsti indennizzi attraverso buoni governativi ma si aumentava la dilazione temporale, che diventava trentennale, e si fissava un interesse annuo inferiore al 2%.\nQuesta legge anticipava la nazionalizzazione di tutte le grandi imprese private, che venne attuata con la legge del 13 ottobre 1960, cui Eisenhower rispose il 17 dello stesso mese con il ritiro dell'ambasciatore statunitense e la decisione di ridurre ulteriormente i commerci bilaterali.\nIl 20 ottobre 1960 venne istituito un ampio embargo sulle esportazioni in base all'Export control Act del 1949. La scelta di fare appello a questa legge piuttosto che al Trading with the Enemy Act in teoria consentiva alle sussidiarie delle multinazionali statunitensi di aggirare il blocco anche se il Consiglio di Sicurezza statunitense aveva manifestato la netta preferenza verso l'utilizzo del Trading with the Enemy Act. Tra l'agosto e il settembre di quell'anno, il Dipartimento di Stato e quello del Tesoro avevano espresso posizioni molto diverse sull'applicazione dell'embargo e mentre il primo proponeva di attenuarne gli effetti, sottolineando ad esempio la necessit\u00e0 di mantenere attivi canali di comunicazione telefonica e di non estendere l'embargo a medicinali e beni alimentari per ragioni propagandistiche, il Tesoro insisteva sulla necessit\u00e0 di un embargo rigoroso.\nAlla fine le misure economiche contemplavano, oltre al drastico crollo delle importazioni di zucchero, il divieto di ogni tipo di commercio eccetto cibo e medicine. Gli Stati Uniti prevedevano che l'entit\u00e0 degli scambi tra i due Paesi sarebbero crollati dai 1.100 milioni del 1957 a 100 milioni e gli investimenti diretti statunitensi sull'isola, che prima assommavano 900 milioni, sarebbero stati totalmente azzerati.\nQuando la quota dello zucchero cubano sul mercato statunitense venne definitivamente diminuita, nel dicembre 1960, il Governo cubano firm\u00f2 accordi per vendere a tutta l'area socialista 4 milioni di tonnellate di zucchero a un prezzo preferenziale di quasi quattro centavos (prezzo molto pi\u00f9 alto rispetto alle quotazioni dello zucchero sul mercato occidentale).\nLa Baia dei Porci.\nIl 3 gennaio 1961 Fidel Castro, sicuro che l'ambasciata statunitense fosse un covo di spie e timoroso di un'invasione, chiese alla Casa Bianca di ridurre il personale diplomatico all'Avana per raggiungere gli stessi numeri della piccola delegazione cubana a Washington; per tutta risposta gli Stati Uniti troncarono le relazioni diplomatiche. \u00c8 opinione di molti analisti che la dura politica estera statunitense acceler\u00f2, se non determin\u00f2, l'entrata di Cuba nella sfera d'influenza sovietica.\nIl nuovo presidente John Fitzgerald Kennedy, che durante la campagna elettorale aveva accusato Richard Nixon (candidato repubblicano e vicepresidente con Eisenhower) di aver consegnato Cuba al comunismo, autorizz\u00f2 nel febbraio 1961 la realizzazione pratica di un piano di intervento denominato \"operazione Zapata\", elaborato sulla scia del \"programma per un'azione segreta contro il regime di Castro\" approvato dall'amministrazione Eisenhower il 17 marzo 1960. L'azione inizi\u00f2 con alcuni bombardamenti aerei su piccola scala che resero palese l'intento di procedere a un'invasione ed ebbero come prima conseguenza il fermo di molti dissidenti cubani. Il 16 aprile 1961 Castro dichiar\u00f2 Cuba Stato socialista e il giorno successivo inizi\u00f2 lo sbarco nella baia dei Porci.\nIl tentativo di invadere si risolse in un clamoroso fallimento: circa 1189 controrivoluzionari furono arrestati, imprigionati e processati. Venti mesi dopo, il 23 dicembre 1962, furono rilasciati, in cambio di 53 milioni di dollari in alimenti per bambini e farmaci.\nIl Blocco.\nIl blocco economico contro Cuba scatta ufficialmente con il Proclama 3447 nel 1962.\nAlcuni analisti evidenziano comunque come il Proclama 3447 segn\u00f2 il culmine dell'escalation di un conflitto che, pur non sfociando in un diretto conflitto armato, ha le caratteristiche di una guerra dal punto di vista diplomatico, economico e legale delle relazioni.\nNel frattempo gli Stati Uniti non rinunciarono a colpire Cuba in modo pi\u00f9 diretto e a partire dal 1961 tentarono di destabilizzare il Governo castrista con atti di terrorismo e sabotaggi, come previsto dall'operazione Mangusta.\nIl Proclama 3447.\nDal 22 al 31 gennaio 1962 si svolse a Punta del Este, in Uruguay, l'ottavo \"Meeting of Consultation of Ministers of Foreign Affairs\" (Incontro di Consultazione dei Ministri degli Affari Esteri) dell'OAS. Il Documento finale approvato dai partecipanti parlava esplicitamente di \"offensiva comunista in America\", paventando un pericolo per le istituzioni democratiche e l'unit\u00e0 del Continente. Per questo istituiva un Comitato Speciale per la Sicurezza contro la sovversione comunista e dichiarava Cuba escluso dal Sistema Interamericano.\nIl 7 febbraio 1962, con il \"Proclama 3447\" Kennedy ampli\u00f2 le restrizioni commerciali varate da Eisenhower nell'ottobre 1960 e impose l'embargo su ogni tipo di scambio. Il \"Proclama 3447\", che faceva esplicito riferimento agli esiti del meeting di Punta del Este, richiam\u00f2 l'autorizzazione emanata dal Congresso il 4 settembre 1961 con il \"Foreign Assistance Act\"; ma al contrario di questa, che cercava le ragioni dell'embargo anche nel danno economico provocato ai cittadini statunitensi dagli espropri, l'atto presidenziale pose l'accento solo sull'allineamento ideologico del governo di Cuba al comunismo sino-sovietico. Il portavoce di Kennedy, Pierre Salinger, dichiar\u00f2 che prima di siglare l'embargo il presidente lo incaric\u00f2 di procurargli un migliaio di sigari H. Upmann, un particolare tipo di cubani che fumava abitualmente e che presto non avrebbero pi\u00f9 potuto essere acquistati negli Stati Uniti.\nLa crisi di Cuba.\nSentendosi minacciati dalla vicina superpotenza, i cubani chiesero all'Unione Sovietica l'installazione di batterie di missili nucleari sul proprio territorio. Il 14 ottobre 1962, un aereo spia U-2 statunitense evidenzi\u00f2 la costruzione di una postazione missilistica e, dopo successive ricognizioni, il presidente Kennedy annunci\u00f2 in un appello televisivo del 22 ottobre la scoperta delle installazioni e dichiar\u00f2 l'Unione Sovietica direttamente responsabile di eventuali attacchi missilistici provenienti da Cuba. Kennedy ordin\u00f2 inoltre una \"quarantena\" navale sull'isola per prevenire ulteriori consegne di materiale militare, evitando di utilizzare il termine blocco navale in quanto interpretabile come atto di guerra in base al diritto internazionale.\nLa crisi termin\u00f2 il 28 ottobre con il ritiro dei missili sovietici in cambio del ritiro dei missili statunitensi dalla Turchia e della garanzia che gli Stati Uniti non avrebbero appoggiato un'invasione a Cuba. La quarantena navale venne rimossa il 20 novembre.\nTerminata la crisi dei missili, Kennedy intensific\u00f2 le sanzioni contro Cuba. Il 7 febbraio 1963 venne proibito il trasporto di merci statunitensi su navi straniere che avessero fatto tappa nei porti cubani.\nIl Cuban Asset Control Regulation.\nL'8 luglio 1963, utilizzando il \"Trading with the Enemy Act\", venne infine varato il Cuban Assets Control Regulations (CACR). Con questi \"regolamenti sul controllo dei patrimoni cubani\" si proibisce l'esportazione di prodotti, tecnologie e servizi statunitensi a Cuba, sia direttamente che attraverso Stati terzi. Viene inoltre proibita l'importazione di prodotti cubani, sia direttamente che indirettamente, fatta eccezione per materiale informativo e opere d'arte con valore inferiore ai 25.000 dollari. Si sancisce il totale congelamento dei patrimoni cubani (sia statali, sia dei cittadini) in possesso statunitense e viene posto l'assoluto divieto di mandare rimesse a Cuba o favorire viaggi verso gli Stati Uniti, prevedendo licenze particolari solo in caso di emergenze umanitarie.\nIl Cuban Democracy Act.\nTale documento stabilisce che verr\u00e0 tolto l'embargo quando saranno soddisfatte alcune condizioni:\nLa legge Helms-Burton.\nTale legge, del 1996, aggrava l'embargo stabilendo che gli Stati Uniti ritireranno tutti i finanziamenti verso le organizzazioni internazionali che violeranno l'embargo e annuller\u00e0 le importazioni da quei paesi che effettueranno traffici con Cuba nella stessa misura delle importazioni da questi effettuate. Tale legge \u00e8 stata ritenuta da molti illegittima in quanto, oltre a contribuire al mantenimento dell'economia cubana a uno stadio di povert\u00e0, viola il diritto di autodeterminazione, la libert\u00e0 degli scambi economici, il divieto di non ingerenza nelle questioni di sovranit\u00e0 interna. L'Helms-Burton Act non ha pertanto trovato piena applicazione, e Cuba intrattiene regolari rapporti commerciali con numerosi Stati.\nLa presidenza Obama.\nIl 13 aprile 2009 il presidente statunitense Barack Obama ha ordinato la revoca delle restrizioni ai viaggi e alle rimesse per i cubano-americani con parenti nell'isola. La direttiva allarga tra l'altro la gamma di oggetti che possono essere spediti a Cuba conservando il divieto di inviare doni ai dirigenti del Partito Comunista di Cuba e agli alti funzionari del governo.\nLa decisione mira a rendere il popolo cubano \"meno dipendente dal regime castrista\". Il segretario del Partito Comunista di Cuba, Fidel Castro, ha commentato le aperture chiedendo la fine dell'embargo e affermando che \"Cuba ha resistito e resister\u00e0 ancora. Non tender\u00e0 la mano per chiedere l'elemosina. Andr\u00e0 avanti con la testa alta\".\n\"El Bloqueo\" e la Comunit\u00e0 internazionale.\nIl 26 luglio 1964 sanzioni multilaterali furono varate dall'OAS e vennero poi ritirate il 29 luglio 1975. Cuba commercia con numerosi Stati della comunit\u00e0 internazionale: dal Canada alla Spagna, dal Brasile alla Cina, dalla Germania all'Italia.\nL'espressione dell'Assemblea Generale delle Nazioni Unite.\nNell'ottobre 2011 l'Assemblea generale delle Nazioni Unite ha approvato con 187 voti favorevoli, 2 contrari (Israele e Stati Uniti) e 3 astensioni (i piccoli stati di Palau, Isole Marshall e Micronesia) una mozione per chiedere agli Stati Uniti la cessazione dell'embargo.\nIn precedenza l'ONU si era gi\u00e0 espressa svariate volte contro l'embargo, con una maggioranza sempre pi\u00f9 ampia: dai 59 voti contro l'embargo del 1992, si \u00e8 passati a 179 nel 2004, 182 nel 2005, 184 nel 2007 e 185 nel 2008. Nel 2009 i voti favorevoli sono saliti a 187 voti favorevoli, con 3 contrari (Israele, Palau e Stati Uniti) e 2 astenuti (Isole Marshall e Micronesia). Nel 2010 si \u00e8 ripetuto l'esito dell'anno precedente, con la significativa eccezione di Palau che non ha pi\u00f9 espresso un voto contrario, ma ha preferito l'astensione lasciando cos\u00ec soltanto Israele e Stati Uniti ad opporsi alla cessazione dell'embargo. Nel 2013, per la ventiduesima volta, l'Assemblea dell'ONU si \u00e8 espressa contro l'embargo con 188 voti favorevoli, 2 contrari (Stati Uniti e Israele) e 3 astenuti (Palau, Micronesia e Isole Marshall). La posizione dell'Assemblea Generale \u00e8 stata confermata per ultimo con la risoluzione n. 69/5 del 28 ottobre del 2014, approvata con le stesse maggioranze dell'anno precedente. In essa vengono tra l'altro riaffermati il principio di uguaglianza sovrana degli Stati, quello di non intervento e non ingerenza negli affari interni di altro Stato ed infine la libert\u00e0 di commercio e di navigazione internazionale.\nIl 23 giugno del 2021 si \u00e8 ripetuto il 29\u00b0 voto contrario all'embargo, con 184 voti favorevoli alla mozione, 2 contrari (Stati Uniti e Israele) e tre Stati che si sono astenuti (Colombia, Ucraina e Brasile).\nLa ripresa delle relazioni diplomatiche con gli Stati Uniti.\nIn seguito ad uno scambio di prigionieri tra Cuba e gli Stati Uniti, i presidenti Barack Obama e Raul Castro hanno annunciato di voler riallacciare le relazioni diplomatiche tra i due Stati a partire dal 17 dicembre 2014 per favorire i viaggi nei due Paesi e l'economia cubana. Alan Gross, un prigioniero americano per motivi umanitari, e una spia americana in cambio di tre dei restanti membri dei Cinque Cubani. Obama ha anche annunciato di voler revisionare lo status internazionale di Cuba \u2013 considerata prima come un Paese terrorista \u2013 e di voler chiedere al Congresso americano di togliere del tutto l'embargo. Cuba ha accettato di liberare 53 prigionieri politici e di consentire l'accesso nella nazione agli ispettori della Croce Rossa e delle Nazioni Unite sui diritti umani.\nGrazie alle modifiche annunciate da Obama ci sar\u00e0 un aumento della facilit\u00e0 del commercio tra i cittadini e le imprese cubani e quelli del resto del mondo, comprese le istituzioni finanziarie. Inoltre le banche statunitensi, anche se in precedenza autorizzate, non saranno in grado di accedere direttamente al sistema finanziario cubano."}
{"id": "2311414", "revid": "1573940", "url": "https://it.wikipedia.org/wiki?curid=2311414", "title": "Centropus burchellii", "text": "Il cucal di Burchell (Centropus burchellii ) \u00e8 un uccello della famiglia Cuculidae.\nDistribuzione e habitat.\nQuesto uccello vive nell'Africa sudorientale e meridionale, dalla Tanzania e la Namibia al Sudafrica.\nTassonomia.\n\"Centropus burchellii\" ha due sottospecie:"}
{"id": "2311416", "revid": "1005847", "url": "https://it.wikipedia.org/wiki?curid=2311416", "title": "Elezioni europee del 2009 in Lettonia", "text": "Le elezioni europee del 2009 in Lettonia si sono tenute il 6 giugno."}
{"id": "2311420", "revid": "97701", "url": "https://it.wikipedia.org/wiki?curid=2311420", "title": "Embargo cubano", "text": ""}
{"id": "2311421", "revid": "97701", "url": "https://it.wikipedia.org/wiki?curid=2311421", "title": "Bloqueo", "text": ""}
{"id": "2311422", "revid": "1005847", "url": "https://it.wikipedia.org/wiki?curid=2311422", "title": "Elezioni europee del 2009 in Finlandia", "text": "Le elezioni europee del 2009 in Finlandia si sono tenute il 7 giugno."}
{"id": "2311425", "revid": "6923", "url": "https://it.wikipedia.org/wiki?curid=2311425", "title": "Quattro momenti su tutto il nulla", "text": "Quattro momenti su tutto il nulla \u00e8 una serie di quattro puntate televisive ideate, interpretate e dirette da Carmelo Bene, registrate per la Rai nel maggio del 2001. Esse riassumono decisivamente il pensiero, o meglio, il non-pensiero, il modo di considerare l'arte in generale, il teatro, e quant'altro, dell'autore. Le \"puntate\", o meglio, i \"quattro momenti\" sono altrettante lezioni impartite in forma quasi confidenziale e colloquiale, con diversi \"insert\" tratti dalle sue opere teatrali, ed aventi i seguenti titoli indicativi:\nDurante questi quattro momenti vi \u00e8 totale assenza di effetti speciali e cambi d'inquadratura."}
{"id": "2311426", "revid": "486946", "url": "https://it.wikipedia.org/wiki?curid=2311426", "title": "Taddeo Luigi del Verme", "text": ""}
{"id": "2311427", "revid": "767487", "url": "https://it.wikipedia.org/wiki?curid=2311427", "title": "Luciano Gisberti", "text": "Carriera.\nGiocatore.\nHa giocato in Serie A con il Liguria, totalizzando 6 presenze in massima serie nella stagione 1939-1940, ed in Serie B con lo stesso Liguria ed il . Conta in totale 69 presenze in serie cadetta. \u00c8 entrato nella storia come il primo calabrese ad avere militato in Serie A.\nIn carriera ha giocato anche a Cuneo, dove svolse servizio militare, e ha disputato anche diversi campionati di Serie C con il Lecce ed il Cosenza.\nAllenatore.\nHa allenato diverse formazioni soprattutto in Calabria; fu giocatore ed allenatore della Paolana e guid\u00f2 la Folgore Castelvetrano nella stagione 1962-1963 vincendo il campionato di Promozione e portando la squadra in Serie D."}
{"id": "2311428", "revid": "486946", "url": "https://it.wikipedia.org/wiki?curid=2311428", "title": "Liguria Calcio", "text": ""}
{"id": "2311429", "revid": "110157", "url": "https://it.wikipedia.org/wiki?curid=2311429", "title": "Strange Angels", "text": "Strange Angels \u00e8 il quinto album di Laurie Anderson, pubblicato nel 1989.\nTutte le musiche e i testi sono di Laurie Anderson ad eccezione di \"The Day of the Devil\" (che \u00e8 scritta insieme con Peter Laurence Gordon).\nLaurie Anderson in questo album attenua il suo ruolo di \"performance artist\" e cerca una propria dimensione come musicista. Bench\u00e9 la musica sia sempre stata parte delle sue performance, \u00e8 con questo album che viene per la prima volta messa in primo piano. A differenza dei lavori precedenti, l'album \u00e8 quasi completamente cantato; l'uscita fu posticipata di un anno a seguito della decisione della Anderson di prendere lezioni di canto, in cui scopr\u00ec di avere una voce da mezzo-soprano.\nAlle voci dell'album partecipa Bobby McFerrin. La copertina \u00e8 di Robert Mapplethorpe, morto alcuni mesi prima dell'uscita dell'album.\nL'album ha ricevuto una nomination ai Grammy Award come miglior album di musica alternativa.\nDel brano \"Beautiful Red Dress\" \u00e8 stata fatta una cover in portoghese dalla cantante brasiliana Marina Lima, intitolata \"Vestidinho Vermelho\" e pubblicata nel 2006."}
{"id": "2311432", "revid": "767487", "url": "https://it.wikipedia.org/wiki?curid=2311432", "title": "Chiostri di Santa Chiara", "text": "I chiostri di Santa Chiara sono quattro chiostri monumentali di Napoli appartenenti al complesso monastico di Santa Chiara. \nNel corso del tempo, con la trasformazione del refettorio dei Frati Minori in chiesa delle Clarisse, due dei quattro chiostri sono entrati a far parte dello spazio destinato a quest'ultima chiesa. \nI chiostri appartenenti al complesso di Santa Chiara sono:\nI chiostri appartenenti alla chiesa delle Clarisse sono:\nStoria e descrizione.\nIl chiostro maiolicato, o delle Clarisse, \u00e8 opera del 1739 di Domenico Antonio Vaccaro quando si avvi\u00f2 un radicale cambiamento artistico che riguard\u00f2 tutto il complesso monastico. Scampato ai bombardamenti di Napoli della seconda guerra mondiale, \u00e8 una delle testimonianze barocche della basilica.\nIl piccolo chiostro di San Francesco \u00e8 posto alle spalle del refettorio e del coro delle monache del monastero. Esso ha subito numerosi rimaneggiamenti nel corso del tempo, tra cui l'ultimo post bellico che gli ha dato l'aspetto attuale. Unici elementi superstiti della composizione originaria sono le colonne che compongono le arcate, risalenti per l'appunto agli anni di edificazione del complesso religioso.\nIl chiostro dei Frati Minori seppur per dimensioni \u00e8 il secondo del monastero, \u00e8 rimasto superstite agli ammodernamenti settecenteschi che hanno invece interessato il vicino chiostro maiolicato. I religiosi, essendo infatti in ridotto numero rispetto al vicino ordine femminile delle clarisse e non essendo ricchi quanto queste ultime, non investirono alcun denaro in restauri o rimaneggiamenti, lasciando la struttura invariata, identica a come la si conosce oggi.\nIl pi\u00f9 antico dei quattro chiostri tuttavia risulta essere quello di Servizio che seppur frammentato, \u00e8 risalente infatti al XIV secolo."}
{"id": "2311443", "revid": "413187", "url": "https://it.wikipedia.org/wiki?curid=2311443", "title": "Ixia (Lupo Solitario)", "text": ""}
{"id": "2311457", "revid": "110157", "url": "https://it.wikipedia.org/wiki?curid=2311457", "title": "Chiesa di Santa Maria della Speranza (Roma)", "text": "La chiesa di Santa Maria della Speranza \u00e8 una chiesa di Roma, nel quartiere Nuovo Salario, in piazza A. Fradeletto.\nLa posa della prima pietra dell'edificio sacro avvenne nel 1988; i lavori di costruzione terminarono nel 1995, ed il 10 dicembre di quell'anno la nuova chiesa fu consacrata dal cardinale vicario Camillo Ruini.\nLa chiesa \u00e8 sede della parrocchia omonima, istituita nel 1968 con il decreto del cardinale vicario Angelo Dell'Acqua \"Neminem fugit\", ed affidata ai Salesiani: prima della costruzione della nuova chiesa, le attivit\u00e0 parrocchiali si svolgevano nella vicina universit\u00e0 pontificia salesiana. Merita di essere menzionato questo fatto curioso: nel 1970 papa Paolo VI fece visita alla parrocchia; nel suo discorso salut\u00f2 il cardinale Karol Wojty\u0142a (futuro Giovanni Paolo II) presente tra gli astanti; e a sua volta il papa ricevette il benvenuto dall'allora professore della vicina universit\u00e0 salesiana, il futuro segretario di Stato vaticano cardinal Tarcisio Bertone. Giovanni Paolo II visiter\u00e0 la chiesa nuovamente nel 1997.\nLa chiesa \u00e8 sede del titolo cardinalizio di Santa Maria della Speranza. Cardinale titolare \u00e8 \u00d3scar Andr\u00e9s Rodr\u00edguez Maradiaga, S.D.B."}
{"id": "2311460", "revid": "1573940", "url": "https://it.wikipedia.org/wiki?curid=2311460", "title": "Chiesa di Sant'Ugo", "text": "La chiesa di Sant'Ugo \u00e8 una chiesa di Roma, nella zona Castel Giubileo, in viale Lina Cavalieri.\nEssa \u00e8 stata inaugurata il 14 dicembre 1991.\nLa chiesa \u00e8 sede della parrocchia omonima, istituita il 28 ottobre 1985 dal cardinale vicario Ugo Poletti. Al medesimo cardinale fu offerto dalla diocesi di Roma l'intero complesso parrocchiale, in occasione dei cinquant'anni del suo sacerdozio.\nLa chiesa \u00e8 sede del titolo cardinalizio di \"\u201cSant'Ugo\u201d\", istituito da Giovanni Paolo II nel 1994."}
{"id": "2311463", "revid": "1573940", "url": "https://it.wikipedia.org/wiki?curid=2311463", "title": "Chiesa di Santa Maria del Soccorso (Roma)", "text": "La chiesa di Santa Maria del Soccorso \u00e8 una chiesa di Roma che sorge al Tiburtino III, nel quartiere Collatino, nell'omonima piazza.\nStoria e descrizione.\n\u00c8 stata costruita tra il 1937 ed il 1938 su progetto dell'architetto Tullio Rossi e inaugurata il 24 settembre 1938. La chiesa \u00e8 a pianta basilicale a tre navate con abside e soffitto a capriate, ed abbellita da marmi policromi. All'altare maggiore vi \u00e8 l'effigie ottocentesca della \"Madonna del soccorso\", ivi collocata nel 1946, dopo che per pi\u00f9 di settanta anni era appartenuta alla famiglia Pasquali. La chiesa ha ricevuto la visita di due papi: Giovanni XXIII nel 1960 e Giovanni Paolo II nel 1995.\nLa chiesa \u00e8 sede parrocchiale, istituita il 23 settembre 1938 con il decreto del cardinale vicario Francesco Marchetti Selvaggiani \"Ad viam Tiburtinam,\" e affidata dal 1986 ai preti dell'Istituto del Prado."}
{"id": "2311464", "revid": "1782831", "url": "https://it.wikipedia.org/wiki?curid=2311464", "title": "Sommerlund", "text": "Sommerlund \u00e8 una grande nazione del Magnamund, il mondo immaginario dove hanno luogo le avventure di Lupo Solitario, personaggio dei libri game di Joe Dever.\nSi affaccia a Nord sul mare di Kalt', il Kaltesee, a sud confina con la Vassagonia, a est con le Terre Selvagge e a ovest \u00e8 delimitata dai Monti Durncrag, che la separano dalla terra dei Signori delle Tenebre, il Naogizaga. La sua capitale \u00e8 Holmgard. Il territorio \u00e8 coperto di conifere al Nord, al Centro e al Centro-Sud mentre all'estremo Sud \u00e8 coperto di latifoglie.\nScorrono 4 grandi fiumi: il Tor, l'Eledil, l'Unoram (che sfociano nel Mare di Kalt) e lo Xane (che sfocia nelle paludi del Maakenmire).\nI Sommerliani, popolo da cui trae il nome, giungeranno sulle sue sponde dal Nordenheim nell'anno PL 3.434 e dopo un'aspra battaglia contro gli eserciti dei Signori delle Tenebre l\u00ec stanziati, la conquisteranno e il re Khian I fonder\u00e0 la capitale provvisoria, Skarnburg, sulle rive del fiume Tor.\nNell'anno PL 3.450 verranno fondate le citt\u00e0 di Toran, Holmgard, Anskaven e Tyso.\nA partire dall'anno Pl 3.520, fino al PL 3.550, Sommerlund si trover\u00e0 a fronteggiare il tentativo di invasione da parte degli Helghast, scongiurato grazie alla potente magia della Confraternita della Stella di Cristallo.\nDuecento anni pi\u00f9 tardi (anno PL 3.785-PL 3.799) si trover\u00e0 a combattere contro il Signore delle Tenebre Vashna, sconfitto presso il Maakengorge dal re Ulnar I, che sacrificher\u00e0 la sua vita per imprigionare l'anima di Vashna nelle profondit\u00e0 del Maakengorge.\nNell'anno PL 3.810, per scongiurare il rischio di ulteriori invasioni, sar\u00e0 fondato l'Ordine Ramas e costruito il Monastero, che verr\u00e0 assediato, senza successo, una prima volta nell'anno PL 4.219.\nNon verr\u00e0 pi\u00f9 attaccato fino al giorno della distruzione dell'Ordine Ramas, nel PL 5.050.\nStorica alleata di Sommerlund \u00e8 la potente nazione di Durenor, separata da lei dalle Terre Selvagge (in originale Wildlands).\nLa bandiera di Sommerlund \u00e8 un sole dorato sormontato da una corona dorata in campo rosso scarlatto.\nHolmgard.\nHolmgard \u00e8 la capitale del regno, storica nemica dei malvagi Signori delle Tenebre.\nSorge sulla confluenza dei fiumi Eledil e Unoram e si affaccia sul Golfo di Holm. La citt\u00e0 \u00e8 famosa per la piazza di Vinas, una piazza lastricata con del marmo rosa. Inoltre tempo fa, gli abitanti di Holmgard erano soliti utilizzare dei ponti che collegavano i tetti delle case quando la pioggia e il fango rendevano impraticabili le strade. Tuttavia questa \"abitudine\" venne severamente vietata a causa dei numerosi incidenti che provocava. La zona pi\u00f9 ricca di Holmgard \u00e8 il quartiere della Corporazione. L'unico modo per entrarci \u00e8 passare da una porta ad arco sorvegliata dal piccolo esercito privato del quartiere. I membri della corporazione possiedono anche il privilegio di utilizzare i canali fognari per spostarsi in citt\u00e0, cosa che era stata proibita al resto del popolo a causa della grande crescita della popolazione. La citt\u00e0 \u00e8 protetta da una cinta di mura esterna e le mura interne. In mezzo a queste ultime risiedono i malviventi esiliati da Holmgard ma anche gli immigrati che non hanno trovato posto nell'affollata capitale.\nAll'esterno della citt\u00e0 \u00e8 presente il Cimitero degli Antichi, una vasta necropoli, una zona considerata tab\u00f9.\nL'Assedio di Holmgard.\nCorreva l'anno PL5.050 quando Holmgard venne assediata dall'esercito del Signore delle Tenebre Zagarna (libro Traversata infernale).\nMentre il cavaliere Ramas Lupo Solitario era in cerca della Spada del Sole per sconfiggere i Signori delle Tenebre, l'armata di Helgedad, dopo aver raso al suolo il Monastero Ramas e la citt\u00e0 portuale di Toran, si diresse verso Holmgard nel tentativo di sconfiggere una volta per tutte il Regno di Sommerlund.\nIl tempestivo ritorno di Lupo Solitario(entrato in possesso della Spada del Sole), quando ormai la citt\u00e0 era allo stremo delle forze, permise di mettere fine all'assedio, con l'uccisione del signore delle Tenebre Zagarna."}
{"id": "2311466", "revid": "1318658", "url": "https://it.wikipedia.org/wiki?curid=2311466", "title": "Chiesa di Nostra Signora di Czestochowa", "text": "La chiesa di Nostra Signora di Cz\u0119stochowa \u00e8 un luogo di culto cattolico di Roma, situato in largo Augusto Corelli, zona Z.VIII Tor Sapienza, quartiere La Rustica.\nStoria e architettura.\nEssa sorse per volont\u00e0 di papa Paolo VI nel 1965, anno della posa della prima pietra, per ricordare i mille anni della evangelizzazione della Polonia; i lavori, condotti tra il 1969 ed il 1971 su progetto dell'architetto Gianfranco Tonelli, terminarono con la solenne inaugurazione, avvenuta il 30 ottobre 1971 alla presenza del primate della chiesa cattolica polacca, il cardinale Stefan Wyszy\u0144ski, che chiese al pontifice di intitolare un luogo di culto alla Madonna di Cz\u0119stochowa.\nLa chiesa si caratterizza per la presenza di una grande vetrata larga tutta la facciata, inizialmente completamente trasparente, sostituita poi da vetri colorati, che separa l'aula liturgica dal piazzale antistante. All'interno, sia il tabernacolo, sospeso al centro di un rosone in vetro policromo, che il fonte battesimale sono rappresentati con una sfera che si apre: il tabernacolo per mostrare l'interno di pietra rossa ove \u00e8 posto l'ostensorio; il fonte battesimale per mostrare l'acqua benedetta. Caratteristico \u00e8 pure l'altare maggiore in acciaio inossidabile. Sospesa sopra l'altare maggiore una copia autentica dell'Icona della Vergine Nera di Cz\u0119stochowa, donata dai Vescovi Polacchi nel 1971.\nLa chiesa \u00e8 sede della parrocchia omonima, istituita il 12 giugno 1962 col decreto \"Simul cum numero\" del Cardinale vicario Clemente Micara col nome di \"parrocchia di San Massimo\", e poi, nel 1965, cambiata in quello attuale.\nDal 20 novembre 2004, la chiesa accoglie le spoglie mortali della Serva di Dio Lorena D'Alessandro, \"il fiore de La Rustica\", frequentatrice della parrocchia, nonch\u00e9 catechista nella stessa.\nMuore il 3 aprile 1981, all'et\u00e0 di 16 anni, a causa di un tumore. L'8 aprile 2003 si \u00e8 conclusa, presso il Vicariato di Roma, la fase diocesana della sua causa di beatificazione."}
{"id": "2311468", "revid": "110157", "url": "https://it.wikipedia.org/wiki?curid=2311468", "title": "Chiesa di Santa Maria Causa Nostrae Laetitiae", "text": "La chiesa di Santa Maria Causa Nostrae Laetitiae \u00e8 una chiesa di Roma situata a Villaggio Breda, nella zona Torre Gaia, in piazza Siderea.\nEssa fu costruita su un terreno donato alla Pontificia Opera per la Preservazione della Fede dalla Societ\u00e0 Breda, che nel 1938 aveva aperto una nuova fabbrica di armi nella tenuta del cavaliere Albino Ravel, da poco denominata Torre Gaia. I lavori, iniziati nel dicembre 1939 su progetto dell'architetto Tullio Rossi, terminarono nel 1941, con la solenne inaugurazione avvenuta il 4 ottobre. Il nome della chiesa (dedicata a Maria \"causa della nostra gioia\") si deve molto probabilmente al nome della zona Torre Gaia.\nLa chiesa \u00e8 sede della parrocchia omonima, istituita il 4 ottobre 1941 col decreto \"Ad munus pascendi\" del cardinale vicario Francesco Marchetti Selvaggiani."}
{"id": "2311469", "revid": "33689", "url": "https://it.wikipedia.org/wiki?curid=2311469", "title": "Holmgard (Lupo Solitario)", "text": ""}
{"id": "2311470", "revid": "44939", "url": "https://it.wikipedia.org/wiki?curid=2311470", "title": "Carbamilfosfato", "text": ""}
{"id": "2311472", "revid": "1979289", "url": "https://it.wikipedia.org/wiki?curid=2311472", "title": "Animazione (disambigua)", "text": ""}
{"id": "2311473", "revid": "1442080", "url": "https://it.wikipedia.org/wiki?curid=2311473", "title": "ABA Liga 2003-2004", "text": "La ABA Liga 2003-2004 fu la 3\u00aa edizione della Lega Adriatica. La vittoria finale fu ad appannaggio dei serbi del FMP \u017deleznik sui croati del Cibona Zagabria.\nOgnjen A\u0161krabi\u0107, del FMP \u017deleznik, venne nominato MVP della finale."}
{"id": "2311477", "revid": "4711", "url": "https://it.wikipedia.org/wiki?curid=2311477", "title": "Coppa di Serbia e Montenegro (pallacanestro maschile)", "text": ""}
{"id": "2311478", "revid": "23133669", "url": "https://it.wikipedia.org/wiki?curid=2311478", "title": "Interazioni sociali", "text": ""}
{"id": "2311480", "revid": "61051", "url": "https://it.wikipedia.org/wiki?curid=2311480", "title": "Bloch MB 151", "text": ""}
{"id": "2311485", "revid": "4252", "url": "https://it.wikipedia.org/wiki?curid=2311485", "title": "Erlk\u00f6nig (personaggio)", "text": "L'Erlking (tedesco: \"Erlk\u00f6nig\", lett. \"Re degli elfi\") \u00e8 un personaggio della letteratura tedesca che compare in molte ballate e poesie come creatura malvagia che infesta boschi e foreste e conduce i viandanti verso la morte. Il nome \u00e8 una cattiva traduzione del XVIII secolo della parola originale danese \"elverkonge\", \"re degli elfi\". La pi\u00f9 famosa composizione poetica in cui compare \u00e8 Der Erlk\u00f6nig, ballata di Goethe, da cui l'adattamento musicale di Franz Schubert con lo stesso titolo.\nOrigini.\nL'Erlk\u00f6nig \u00e8 un archetipo del folklore europeo, la creatura seducente ma mortale simile a una sirena omerica (cfr \"La Belle Dame sans Merci\". Nella sua forma originaria nel folklore scandinavo, si trattava di un personaggio femminile, la figlia del re degli elfi (\"Elverkongens datter\"). Simili storie erano diffuse in numerose ballate in tutta la Scandinavia in diverse versioni: solitamente un elfo femmina \"elverpige\" intrappolava esseri umani col pretesto di soddisfare il loro desiderio, invidia o lussuria e sete di vendetta.\nLa Figlia del Re degli Elfi.\nJohann Gottfried Herder introdusse il tema nella letteratura tedesca in \"Erlk\u00f6nigs Tochter\", ballata pubblicata nel suo volume del 1778 \"Stimmen der Volker in Liedern\". Era basata su una ballata popolare danese pubblicata nel \"Danske Kaempevisor\" del 1739. che Herder tradusse liberamente rendendo il termine danese \"elverkonge\" con \"Erlk\u00f6nig\", \"re degli ontani\"; per l'assonanza della parola tedesca \"elle\", \"ontano\". Si \u00e8 spesso ritenuto che la traduzione sia un errore, ma \u00e8 stato anche suggerito che Herder stava tentando di equiparare il folletto malvagio del testo originale a un demone dei boschi (da cui il nome di re degli ontani).\nLa storia, riformulata da Herder, racconta di un uomo chiamato Sir Oluf che, mentre si reca al suo matrimonio viene stregato dalla musica degli elfi. Una delle ragazze del popolo degli elfi, la figlia del Re degli elfi, appare e lo invita a danzare con lei. Egli rifiuta nonostante le sue offerte di doni e oro. Infuriata, ella lo colpisce e il cavaliere si allontana, mortalmente pallido. Il mattino dopo, il giorno del suo matrimonio, sua moglie lo trova morto sotto il suo mantello scarlatto.\nLa ballata di Herder \u00e8 stata tradotta da Giosu\u00e8 Carducci che la pubblic\u00f2 in \"Rime Nuove\".\nErlk\u00f6nig di Goethe.\nBench\u00e9 ispirato dalla ballata di Herder, Goethe si discosta significativamente sia da Herder sia dall'originale scandinavo. Il protagonista dell'Erlk\u00f6nig di Goethe \u00e8, il nome suggerisce, lo stesso Erlking piuttosto che la figlia. In Goethe, Erlking si differenzia anche perch\u00e9 la sua preda \u00e8 un bambino e non un adulto dello stesso sesso. L'Erlk\u00f6nig di Goethe \u00e8 assai pi\u00f9 simile all'originale motivo germanico dell'elfo e della valchiria - una forza distruttrice e mortale pi\u00f9 che uno spirito magico."}
{"id": "2311488", "revid": "2169993", "url": "https://it.wikipedia.org/wiki?curid=2311488", "title": "Pentala Harikrishna", "text": "Nel 2001 divent\u00f2, all'et\u00e0 di 15 anni, il pi\u00f9 giovane Grande maestro dell'India.\nPrincipali risultati.\nIn novembre del 2004 ha vinto a Kochi il campionato del mondo juniores (under 20) e in agosto del 2006 ha vinto a Magonza il campionato del mondo juniores di Scacchi960, battendo in finale Arkadij Naiditsch 4,5 - 3,5.\nHa partecipato con la nazionale indiana a tutte le Olimpiadi degli scacchi dal 2000 al 2012, realizzando complessivamente +19 =44 \u201311 (55,4 %).\nSuccessivamente ha partecipato nelle edizioni di Baku 2016 e Batumi 2018.\nHa raggiunto il massimo rating FIDE nel dicembre 2016, con 2770 punti Elo, numero 11 al mondo e secondo tra i giocatori indiani dietro Viswanathan Anand.\nAltri risultati:\nVita privata.\nSi \u00e8 sposato nel marzo 2018 con la scacchista serba WFM Nadezda Stojanovic."}
{"id": "2311489", "revid": "125074883", "url": "https://it.wikipedia.org/wiki?curid=2311489", "title": "Logistica (disambigua)", "text": ""}
{"id": "2311490", "revid": "631536", "url": "https://it.wikipedia.org/wiki?curid=2311490", "title": "Campionato europeo di pallavolo maschile 1981", "text": "Il XII campionato europeo di pallavolo maschile si svolse a Burgas, Pazard\u017eik e Varna, in Bulgaria, dal 19 al 27 settembre 1981. Al torneo parteciparono 12 squadre nazionali europee e la vittoria finale and\u00f2 per l'ottava volta all'Unione Sovietica.\nPodio.\nCampione.\nUnione Sovietica(Ottavo titolo)\nSecondo posto.\nPolonia\nTerzo posto.\nBulgaria"}
{"id": "2311493", "revid": "23133839", "url": "https://it.wikipedia.org/wiki?curid=2311493", "title": "Mass medium", "text": ""}
{"id": "2311498", "revid": "123543297", "url": "https://it.wikipedia.org/wiki?curid=2311498", "title": "Dare (Gorillaz)", "text": "Dare (stilizzato come \u6311\u6226 (DARE)) \u00e8 un singolo del gruppo musicale britannico Gorillaz, pubblicato il 29 agosto 2005 come secondo estratto dal secondo album in studio \"Demon Days\".\nDescrizione.\nIl brano \u00e8 cantato, oltre che, nei cori, da Damon Albarn come classica voce di 2D, anche dalla cantante londinese Rosie Wilson come voce di Noodle e dall'artista ospite Shaun Rider.\nHa raggiunto l'ottava posizione nella Alternative Songs di \"Billboard\"."}
{"id": "2311500", "revid": "149485", "url": "https://it.wikipedia.org/wiki?curid=2311500", "title": "Campionati europei di tuffi", "text": "I Campionati europei di tuffi sono organizzati dalla LEN ogni due anni, alternandosi ai Campionati europei di nuoto. La prima edizione si \u00e8 disputata nel 2009 a Torino: prima di quell'anno i titoli europei dei tuffi venivano assegnati solo all'interno dei campionati europei di nuoto.\nEdizioni.\nLe prime due edizioni dei Campionati europei di tuffi si sono svolte alla Piscina Monumentale di Torino, in Italia.\nDiversamente dal previsto, anche nel 2012 i tuffi si sono svolti in maniera indipendente dal nuoto: la rassegna si \u00e8 tenuta a Eindhoven in accoppiata con il nuoto sincronizzato. In questa edizione il \"Team event\", la gara mista a squadre, \u00e8 diventata un evento ufficiale che assegna medaglie.\nLe successive due edizioni hanno avuto luogo a Rostock in Germania, mentre le due successive a Kiev in Ucraina."}
{"id": "2311503", "revid": "1745361", "url": "https://it.wikipedia.org/wiki?curid=2311503", "title": "Medium", "text": ""}
{"id": "2311508", "revid": "229244", "url": "https://it.wikipedia.org/wiki?curid=2311508", "title": "Terremoto di L'Aquila", "text": ""}
{"id": "2311509", "revid": "83531", "url": "https://it.wikipedia.org/wiki?curid=2311509", "title": "Albert Edward Sterner", "text": "La vita.\nNato da genitori americani in Inghilterra, dopo avere studiato a Birmingham e a Parigi (con Jean-L\u00e9on G\u00e9r\u00f4me, Gustave Boulanger e Jules Joseph Lefebvre), Albert Edward Sterner si trasfer\u00ec definitivamente a New York nel 1885. \nL'opera.\nEsord\u00ec come pittore e illustratore, mentre la sua attivit\u00e0 di incisore, per cui \u00e8 pi\u00f9 noto, ebbe inizio solo intorno al 1910. La maggior parte dei suoi lavori sono ritratti o figure allegoriche."}
{"id": "2311511", "revid": "203463", "url": "https://it.wikipedia.org/wiki?curid=2311511", "title": "Krishnan Sasikiran", "text": "Divent\u00f2 Grande maestro nel 2000, all'et\u00e0 di 19 anni. Nel gennaio 2007 divent\u00f2 il secondo giocatore indiano, dopo Viswanathan Anand, a superare la soglia dei 2700 punti Elo.\nQuattro volte vincitore del Campionato nazionale indiano (1999, 2002, 2003 e 2013).\nHa partecipato a nove edizioni delle Olimpiadi degli scacchi dal 1998 al 2014 (cinque volte in prima scacchiera), ottenendo complessivamente il 61 % dei punti. Ha vinto l'argento individuale in terza scacchiera e il bronzo di squadra alle olimpiadi di Troms\u00f8 2014.\nHa raggiunto il massimo rating FIDE nel maggio 2012, con 2720 punti Elo, numero 26 al mondo e secondo tra i giocatori indiani dietro Viswanathan Anand.\nAlcuni altri risultati: "}
{"id": "2311512", "revid": "103564788", "url": "https://it.wikipedia.org/wiki?curid=2311512", "title": "Carreggiata (veicoli)", "text": "Nell'industria automobilistica, la carreggiata \u00e8 la distanza tra i rispettivi centri delle due ruote dello stesso asse. La carreggiata quindi non coincide con la larghezza totale del veicolo, anzi, \u00e8 quasi sempre minore, poich\u00e9 la misura si rileva al centro dell'impronta dello pneumatico.\nIntroduzione.\nPu\u00f2 essere diversa fra l'assale anteriore e il posteriore e pu\u00f2 variare, a seconda del tipo di sospensione adottata, in dipendenza del carico o di sollecitazioni cui la vettura sia sottoposta durante l'utilizzo (ad esempio in curva). Anche la variazione di campanatura (in sede di manutenzione o prodotta in curva dalla sospensione) produce lievi modificazioni della misura della carreggiata.\nLa misura della carreggiata e l'eventuale differenziazione fra gli assali sono progettate, anche ai fini della sicurezza automobilistica, per agevolare la tenuta di strada attraverso la previsione di specifici comportamenti del veicolo, soprattutto in funzione della richiesta aderenza a seguito degli spostamenti del baricentro.\nCaratteristiche.\nVantaggi di una carreggiata stretta.\nSolitamente, ferme restando tutte le caratteristiche tecniche della vettura, stringendo la carreggiata della vettura si ha:\nVantaggi di una carreggiata larga.\nSolitamente, ferme restando tutte le caratteristiche tecniche della vettura, allargando la carreggiata della vettura si ha:\nNella produzione e nelle competizioni.\nPer questi motivi, spesso per realizzare una versione sportiva partendo da una berlina esistente di serie, se ne prende il telaio e se ne allarga la carreggiata.\nLa carreggiata e la distribuzione delle masse.\nLa carreggiata non \u00e8 l'unica variabile a influire sulle doti di un mezzo, difatti questo valore deve essere preso in considerazione anche con le masse e la loro distribuzione.\nPer questo si parla di carreggiata anche nel settore dei trasporti merci e quindi relativamente a mezzi come furgoni e autocarri di varie dimensioni. In questo caso, essi vengono spesso offerti in pi\u00f9 varianti di carreggiata per offrire vari livelli di capacit\u00e0 di carico.\nSe carichiamo una massa da un lato o in alto nel veicolo, questa agir\u00e0 in modo pi\u00f9 marcato sulla stabilit\u00e0 del mezzo a seconda di quanto questa \u00e8 decentrata e alta, aumentando il trasferimento di carico e la sua influenza.\nInfatti, se per esempio carichiamo lateralmente una vettura con enormi pesi, la carreggiata influenzer\u00e0 la capacit\u00e0 della vettura di affrontare pi\u00f9 o meno in sicurezza delle curve, dato che sovraccaricando il lato si tende ad abbassare quel lato, aumentando la probabilit\u00e0 di capovolgimento da quel lato e riducendo l'aderenza sul lato opposto."}
{"id": "2311516", "revid": "827882", "url": "https://it.wikipedia.org/wiki?curid=2311516", "title": "Caacup\u00e9", "text": "Caacup\u00e9 \u00e8 una citt\u00e0 del Paraguay capoluogo del dipartimento di Cordillera.\nLa citt\u00e0 \u00e8 il principale centro del turismo religioso in Paraguay ed \u00e8 celebre per famosa per la sua festa religiosa, che si tiene annualmente l'8 dicembre, in onore di Nostra Signora dei Miracoli. La venerata effigie mariana, scolpita nel XVI secolo da un fedele convertito, fu salvata miracolosamente da una grande inondazione, e le si attribuiscono numerosi miracoli. Nel centro della citt\u00e0 vi \u00e8 un'enorme basilica, ed \u00e8 ad essa che pi\u00f9 di 200.000 fedeli si dirigono in pellegrinaggio durante la festa.\nEtimologia.\nIl suo nome deriva dall'espressione guaran\u00ed Ka\u00b4agykupe, che significa \"dietro il monte\".\nGeografia fisica.\nTerritorio.\nCaacup\u00e9 \u00e8 a 54 km dalla citt\u00e0 di Asunci\u00f3n, la capitale del paese. Sorge sulla sommit\u00e0 dell'omonimo colle, dal quale si pu\u00f2 vedere il lago Ypacara\u00ed. \u00c8 una tranquilla citt\u00e0 circondata da colli e valli verdi.\nClima.\nIl clima di Caacup\u00e9 \u00e8 temperato e secco: la temperatura media giornaliera \u00e8 di 12\u00a0\u00b0C a luglio (inverno australe) e di 34\u00a0\u00b0C a gennaio (estate). Le precipitazioni medie annue sono attorno ai 1.500\u00a0mm.\nStoria.\nIl primo nucleo di abitanti nacque nel 1600. Secondo la tradizione un indigeno cristiano del popolo degli Atyr\u00e1, di nome Jos\u00e9, si era spinto fino alle selve della valle Yt\u00fa, alla ricerca di alimenti e legname, in territorio inospitale, dove ancora non era giunto il Cristianesimo. Lo seguivano degli indios \"mbayaes\" non cristiani. Jos\u00e9 si rifugi\u00f2 dietro un enorme tronco, chiedendo alla Vergine Maria che lo salvasse dalla morte. Gli indios \"mbayaes\" che lo stavano seguendo non lo trovarono: essendosi salvato, l'indigeno prese un pezzo di tronco e lo port\u00f2 a casa sua, dove lavor\u00f2 il legno e scolp\u00ec la Vergine Maria come ex voto.\nJos\u00e9, si install\u00f2 con la famiglia in quelle valli, con la sicurezza che la Vergine Maria lo avrebbe sempre protetto. Costru\u00ec una piccola cappella, e questa a sua volta attir\u00f2 altra gente dai dintorni, andando a costituire il nucleo di una popolazione che chiamarono \"ytuensi\".\nNell'anno 1765 la zona era gi\u00e0 conosciuta come la \"valle di Caacup\u00e9\". Il fervore religioso spinse la popolazione a costruire un tempio pi\u00f9 grande, terminato il 4 aprile del 1770, durante il governo del Capitano Generale dei Granatieri Carlos Murphy (Charles Murphy), irlandese al servizio del Re Carlo III di Spagna; \u00e8 la stessa persona alla quale tocc\u00f2 il compito di cacciare i gesuiti dal Paraguay.\nLa data del 4 aprile 1770 \u00e8 considerata la data ufficiale di fondazione della citt\u00e0.\nSociet\u00e0.\nPopolazione.\nAl censimento del 2002 Caacup\u00e9 contava una popolazione urbana di 19.131 abitanti (42.127 nel distretto), secondo la \"Direcci\u00f3n General de Estad\u00edstica, Encuestas y Censos\".\nReligione.\nLa citt\u00e0 \u00e8 sede della diocesi di Caacup\u00e9 ed \u00e8 considerata la capitale spirituale del Paraguay.\nEconomia.\nNella citt\u00e0 sono presenti industrie alimentari. Sono presenti anche laboratori d'artigianato tipici della regione, in special modo oreficerie e pasticcerie.\nL'artigianato tradizionale di questo distretto \u00e8 per\u00f2 la lavorazione del cuoio.\nUn'altra importante risorsa della zona \u00e8 costituita dal turismo, soprattutto nel periodo vicino alle celebrazioni della Vergine di Caacup\u00e9 (8 dicembre).\nTurismo.\nLa principale attrazione \u00e8 la basilica in cui si venera la \"Virgen de la Inmaculada Concepci\u00f3n de los Milagros\", che richiama annualmente migliaia di pellegrini. Attorno alla basilica si trovano l'antica cappella e il \"Pozo de la Virgen\" (Pozzo della Vergine), il cui antico nome guaran\u00ed era \"Tup\u00e3sy Ykua\", che, secondo la tradizione popolare, possiede propriet\u00e0 curative.\nUn'altra attrattiva naturale \u00e8 il Cerro Kavaju, un'interessante formazione geologica per la quale la popolazione sta cercando di creare un'area protetta. Secondo la mitologia guaran\u00ed in una grotta di questo colle la divinit\u00e0 protettrice dei campi, dell'aria e degli uccelli Mo\u00f1ai era solita accumulare il prodotto delle proprie rapine.\nInfrastrutture e trasporti.\nCaacup\u00e9 \u00e8 attraversata dalla strada nazionale 2, la principale arteria di comunicazione del paese, che unisce la capitale Asunci\u00f3n con Ciudad del Este e la frontiera con il Brasile."}
{"id": "2311525", "revid": "6923", "url": "https://it.wikipedia.org/wiki?curid=2311525", "title": "Trazione motrice", "text": ""}
{"id": "2311528", "revid": "1305772", "url": "https://it.wikipedia.org/wiki?curid=2311528", "title": "Emanuele d'Orl\u00e9ans", "text": "Biografia.\nInfanzia.\nIl Duca di Vend\u00f4me era figlio del principe Ferdinando d'Orl\u00e9ans, duca d'Alen\u00e7on e della sua sposa, la duchessa Sofia Carlotta di Baviera, sorella minore dell'imperatrice Elisabetta d'Austria, della regina Maria Sofia delle Due Sicilie.\nI suoi nonni paterni erano Luigi d'Orl\u00e9ans, duca di Nemours, e la principessa Vittoria di Sassonia-Coburgo-Kohary; quelli materni Massimiliano, duca in Baviera e la principessa Ludovica di Baviera.\nMatrimonio.\nIl 12 febbraio del 1896 egli spos\u00f2 a Bruxelles la principessa Enrichetta del Belgio, figlia secondogenita del conte di Fiandra Filippo e della sua consorte Maria di Hohenzollern-Sigmaringen; la sposa era nipote del re Leopoldo II del Belgio e sorella maggiore del futuro re Alberto I.\nEntrambi gli coniugi erano pronipoti del re \"borghese\" Luigi Filippo di Francia e della regina Maria Amalia, nata principessa delle Due Sicilie.\nLa coppia condusse una vita lussuosa divisa tra le loro residenze in Belgio, Francia e Svizzera. La loro situazione mut\u00f2 dopo la prima guerra mondiale, quando la loro fortuna declin\u00f2 velocemente ed essi furono costretti a vendere alcune delle loro propriet\u00e0.\nMorte.\nIl duca Emanuele mor\u00ec improvvisamente nel 1931 ed \u00e8 sepolto nella Cappella reale della famiglia Orl\u00e9ans di Dreux.\nCuriosit\u00e0.\nPrima di sposare la principessa belga, Emanuele d'Orl\u00e9ans aveva sposato segretamente nel 1891 Louise de Maill\u00e9 de la Tour Landry (1873-1893), morta nel dare alla luce il figlio Filippo (1893-1955), che spos\u00f2 nel 1928 Elisabeth Mirou Mah Nedjid Khamuhii.\nDiscendenza.\nEmanuele ed Enrichetta del Belgio ebbero quattro figli:"}
{"id": "2311534", "revid": "599013", "url": "https://it.wikipedia.org/wiki?curid=2311534", "title": "Alioum Boukar", "text": "Carriera.\nClub.\nInizi\u00f2 la carriera a 20 anni nel Canon Yaound\u00e9, squadra della sua citt\u00e0 natale e tra le pi\u00f9 importanti del Camerun. Nel 1995 si trasfer\u00ec in Europa, pi\u00f9 precisamente in Turchia dove venne messo sotto contratto dal Samsunspor, con i quali totalizz\u00f2 139 presenze nel campionato di calcio turco. \nNel 2002, anno del Mondiale, si trasfer\u00ec all'\u0130stanbulspor, in cui rimane una sola stagione prima di passare al Konyaspor, fresco di vittoria in Lig A e quindi neo promosso in S\u00fcper Lig. Nel 2005 torna al Samsunspor, che lo schiera per 10 volte in campionato. L'anno successivo gioca per l'Altay Izmir, e dal 2007 fino al ritiro milita nell'\u0130stanbulspor.\nNazionale.\nHa giocato per il dal 1992 al 2004, rimanendo per\u00f2 spesso in panchina come secondo di Jacques Songo'o; al per\u00f2 gioc\u00f2 da titolare. In totale ha giocato per la sua Nazionale 14 volte."}
{"id": "2311537", "revid": "287204", "url": "https://it.wikipedia.org/wiki?curid=2311537", "title": "Francisco Javier de Lizana y Beaumont", "text": "Carriera ecclesiastica.\nLizana fece i suoi studi religiosi a Calatayud e Saragozza, dove nel 1771 ricevette il dottorato \"in utroque iure\". Nel 1772 fu professore all'Universit\u00e0 di Alcal\u00e1 de Henares. Il 18 dicembre 1795 fu nominato vescovo \"in partibus\" di Thaumacus. Fu consacrato vescovo il 21 febbraio 1796. L'11 agosto 1800 divenne vescovo di Teruel. Il 24 maggio 1802 fu promosso arcivescovo di Citt\u00e0 del Messico, dove giunse nel gennaio del 1803.\nLa sua amministrazione ecclesiastica fu caratterizzata da opere in ambito sociale, che svolse con onore e diligenza. Ampli\u00f2 ed arred\u00f2 l'ospedale di San L\u00e1zaro, e fond\u00f2 l'Hospicio de Pobres (casa dei poveri) e la Casa de Ni\u00f1os Exp\u00f3sitos (casa per trovatelli). Nell'Universit\u00e0 istitu\u00ec la cattedra di disciplina ecclesiastica.\nCarriera politica.\nFu tra coloro che chiesero al maresciallo Pedro de Garibay di assumere la posizione di vicer\u00e9 dopo il colpo di Stato che depose Jos\u00e9 de Iturrigaray. Garibay lo fece, ma quando la \"junta\" di Aranjuez seppe della sua et\u00e0 avanzata e del fatto che era un burattino dei ricchi mercanti e dell'Audiencia, fu nominato Lizana per rimpiazzarlo ad interim (febbraio 1809). L'arcivescovo fu scelto perch\u00e9 la \"junta\" sapeva che i cattolici non sostenevano Napoleone dopo l'incarcerazione di papa Pio VII nel 1809. Lizana nomin\u00f2 il cugino, l'inquisitore Juan S\u00e1enz de Alfaro, per gestire i suoi compiti ecclesiastici, dato che Lizana doveva concentrarsi sui doveri politici. S\u00e1enz de Alfaro fu una scelta popolare.\nForm\u00f2 nuove unit\u00e0 di milizia, ed import\u00f2 armi dalla Gran Bretagna. Confisc\u00f2 le propriet\u00e0 in Nuova Spagna del marchese di Branciforte e del duca di Terranova, nobili in Spagna che avevano giurato fedelt\u00e0 a re Giuseppe I (Giuseppe Bonaparte). Ottenne un prestito di 3 milioni di pesos in oro sulla propriet\u00e0. Da questa ed altre fonti, Lizana riusc\u00ec a recuperare 9 milioni di pesos da mandare in Spagna. Come personale contributo alla guerra in madre patria, accett\u00f2 di lavorare senza salario.\nCome Garibay incontr\u00f2 l'opposizione del partito indipendentista. La Nuova Spagna era stata trasformata dagli eventi della madre patria. Cominciarono a girare opuscoli politici anonimi e satira clandestina. Giunte politiche furono istituite per la ricerca dell'indipendenza. L'Audiencia era sotto pressione per la sua partecipazione al colpo di Stato che aveva spodestato Iturrigaray. Questa fu la causa dell'abbandono definitivo delle vie legali per i cambiamenti politici. L'unico modo rimasto era l'azione diretta. Il vicer\u00e9 fu informato di questi eventi, ma non prese contromisure. Per questo motivo gli spagnoli dell'Audiencia lo accusarono di parteggiare per i creoli.\nFu scoperta a Valladolid (Morelia, Michoac\u00e1n) una cospirazione indipendentista. Il movimento era guidato dal tenente Jos\u00e9 Mariano Michelena e da padre Vicente de Santa Mar\u00eda. Entrambi furono arrestati e Lizana ne ordin\u00f2 il trasferimento a Citt\u00e0 del Messico per poter parlare loro. I cospiratori proposer\u00f2 al vicer\u00e9 (come poi narrato da Michelena) di formare una \"junta\" per il governo della Nuova Spagna nel nome di re Ferdinando VII. Lizana non trov\u00f2 intenzioni criminali nei cospiratori e ordin\u00f2 di liberarli, suscitando le proteste del partito a favore della Spagna.\nDopo la rinuncia al vicariato.\nA causa di questo ed altri fallimenti e anche a causa dell'et\u00e0 avanzata, la reggenza di Aranjuez rimosse l'arcivescovo dal compito di vicer\u00e9. Ordinarono all'Audiencia di occuparne il posto in attesa del successivo vicer\u00e9, Francisco Javier Venegas. Lizana continu\u00f2 a fare l'arcivescovo. Gli fu assegnata la Croce di Carlo III. Mor\u00ec nel 1811 a Citt\u00e0 del Messico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2311552", "revid": "124123", "url": "https://it.wikipedia.org/wiki?curid=2311552", "title": "Pasquale Carcani", "text": "La nascita, l'infanzia e gli studi.\nNipote del pittore Paolo De Matteis, Pasquale nacque da Marco Carcani e Maria Angela de Matteis a Napoli, ma la famiglia era originaria di \"Gefunio, seu Junonis Fano in agro Picentinorum\", ovvero Giffoni Valle Piana nel Principato Citra.\nUltimo di sei fratelli, a sette anni la madre si rispos\u00f2 con Onofrio Roseti. Venne quindi educato dal patrigno e dal fratello maggiore Domenico, mostrando una perspicacia non ordinaria.\nDopo aver studiato grammatica e retorica, inizi\u00f2 gli studi matematici con il professore di fisica della Regia Universit\u00e0 di Napoli Mario Lama e con suo fratello Nicola Maria Carcani (1716-1764), chierico dell'Ordine degli Scolopi e direttore del Collegio reale di San Carlo alle Mortelle. Studi\u00f2 quindi l'allora dominante filosofia cartesiana e si dedic\u00f2 spesso alla lettura delle opere aristoteliche in lingua originale, avendo imparato da autodidatta la lingua greca.\nStudi\u00f2 poi diritto civile e canonico con Marcello Papiniano Cusano. Con Pio Milante successivamente studi\u00f2 teologia ed approfond\u00ec il diritto canonico.\nLa carriera.\nAncor giovane divenne membro dell'Accademia Cosentina.\nAll'et\u00e0 di ventuno anni venne a mancare suo fratello Domenico e Pasquale si dedic\u00f2 prima alla giurisprudenza e poi alla politica, non tralasciando per\u00f2 la letteratura che rimase sempre la sua passione.\nEbbe modo di dedicarsi alla letteratura anche grazie all'avvocato Girolamo Pandolfelli, giureconsulto e filologo, che in casa propria ospitava gli incontri dell'Accademia degli Emuli, a cui prendevano parte i migliori letterati dell'epoca. In questi incontri Pasquale prese il soprannome di Sofista Pericalle.\nNel 1755 venne prescelto come uno dei quindici membri dell'Accademia Ercolanese e successivamente ne assunse anche il ruolo di segretario perpetuo. Mantenne tali cariche fino alla morte.\nPer circa un ventennio, dal 1759 al 1776, fu il braccio destro del marchese Bernardo Tanucci, segretario di stato della casa reale durante il regno di Carlo III, il quale lo nomin\u00f2 ufficiale della segreteria degli affari esteri e della real casa, lo coinvolse nelle pi\u00f9 importanti faccende e si avvalse di lui negli affari pi\u00f9 segreti e astrusi.\nMor\u00ec il 12 novembre 1783 a Napoli."}
{"id": "2311562", "revid": "339392", "url": "https://it.wikipedia.org/wiki?curid=2311562", "title": "Costante IV", "text": ""}
{"id": "2311566", "revid": "13804", "url": "https://it.wikipedia.org/wiki?curid=2311566", "title": "Grandi scimmie", "text": ""}
{"id": "2311567", "revid": "19933", "url": "https://it.wikipedia.org/wiki?curid=2311567", "title": "Arcivescovo di Citt\u00e0 del Messico", "text": ""}
{"id": "2311568", "revid": "305248", "url": "https://it.wikipedia.org/wiki?curid=2311568", "title": "Giampaolo Giuliani", "text": "Biografia.\nDal 1971 al 1984 \u00e8 stato tecnico di ricerca in astrofisica presso l'Osservatorio astronomico di Campo Imperatore, dipendente IAS (Istituto Astrofisica di Frascati); dal 1984 al 1990 all'Osservatorio astronomico di Campo Imperatore (AQ).\nHa lavorato presso i Laboratori Nazionali del Gran Sasso dell'Istituto Nazionale di Fisica Nucleare (INFN) come collaboratore tecnico non laureato dell'Istituto di Fisica dello Spazio Interplanetario di Torino, una delle venti strutture dell'Istituto Nazionale di Astrofisica (INAF). Ha partecipato prima all'esperimento EAS-TOP e poi all'esperimento Large Volume Detector(LVD) per la rivelazione di neutrini prodotti da collasso gravitazionale stellare.\nContesto di riferimento e ricerche.\nRelazione tra radon e terremoti.\nDa molti anni, nel mondo, si studia la possibilit\u00e0 di prevedere i terremoti attraverso il radon ed esistono diversi studi pubblicati su riviste scientifiche. In California un sistema di monitoraggio basato sul radon fu usato negli anni '70 per poi essere dismesso data la scarsa affidabilit\u00e0. A Taiwan, data la particolare idoneit\u00e0 morfologica e geologica del territorio sono state notate delle correlazioni tra radon e sismicit\u00e0 senza tuttavia consentire alcuna previsione dei terremoti.\nAnche in Italia, prima di Giuliani, vennero condotti alcuni studi sulle radiazioni naturali presso i Laboratori Nazionali del Gran Sasso da parte dell'Istituto Nazionale di Fisica Nucleare nell'ambito del progetto \"ERMES\" (\"Environmental Radioactivity Monitoring for Earth Sciences\"). Avente tra gli oggetti della ricerca vi era quello di analizzare le correlazioni tra le variazioni di emissioni di gas radon dal sottosuolo e i processi di deformazione entro le rocce; in particolare, dal marzo 1998 al giugno 1999 venne eseguito da alcuni ricercatori del Dipartimento di Fisica dell'Universit\u00e0 degli Studi Roma Tre un monitoraggio continuo delle emissioni, che sembrarono evidenziare una correlazione fra sismicit\u00e0 locale e variazioni nel flusso del radon dal sottosuolo. Successive ricerche, sempre per valutare possibili correlazioni fra radon e sismicit\u00e0 furono espletate da ricercatori del Dipartimento di Fisica dell'Universit\u00e0 di Bologna assieme a ricercatori del gruppo ENI. La ricerca in questa direzione, e pi\u00f9 in generale tra la correlazione tra spettrometria nucleare e fenomeni geofisici, continua ancora oggi all'interno del laboratorio del Gran Sasso.\nRicerche personali.\nIndipendentemente da questi progetti, Giampaolo Giuliani, con i suoi collaboratori, per comune interesse e curiosit\u00e0 scientifica, prosegu\u00ec le ricerche sulla correlazione fra il rilascio di radon dalla crosta terrestre e il verificarsi di terremoti. Gli studi del gruppo, iniziati nel 2000 dopo un terremoto in Turchia (1999), realizzando un rivelatore di sua invenzione, sono sostanzialmente basati sulla misurazione di alcuni dati in un locale sotterraneo.\nGiuliani nei giorni 29 e 30 ottobre 2002 misur\u00f2 valori eccezionalmente alti e anomali e allert\u00f2 l'assessore abruzzese alla Protezione Civile dell'imminenza di un forte sisma. Non fu tuttavia in grado di fornire indicazioni sul luogo in cui tale scossa si sarebbe verificata, perch\u00e9 con un unico rivelatore \u00e8 possibile, a suo dire, individuare un evento solo entro il raggio di azione dello strumento. Il 31 ottobre un terremoto di magnitudo 5.7 colp\u00ec il Molise, con epicentro a San Giuliano di Puglia, causando 30 morti.\nDopo studi, test ed esperimenti realizzati in proprio a L'Aquila, Giuliani, non pubblicando nulla su riviste \"peer reviewed\", e senza alcun confronto con la comunit\u00e0 scientifica e in particolare con i geofisici, riesce a realizzare un sistema di monitoraggio che, a suo dire, sarebbe completo e in grado di prevedere i terremoti. Il sistema \u00e8 stato collaudato dal Dipartimento di Ingegneria delle strutture, delle acque e del terreno (Disat) dell'Universit\u00e0 dell'Aquila, dall'11 al 19 aprile 2008 durante l'attivit\u00e0 di campo per la mitigazione e previsione del rischio sismico (Piazza del Teatro-Scuola \"De Amicis\"-L'Aquila). Questa personale ricerca si \u00e8 potuta attuare solo grazie al finanziamento privato.\nNel maggio del 2006, sostenendo l'importanza del \"sistema\", era stata fatta esplicita richiesta di finanziamento per l'espansione e il potenziamento della rete di rilevamento per la previsione dei terremoti al direttore della Protezione Civile Italiana Guido Bertolaso, senza esito positivo. Giampaolo Giuliani e alcuni collaboratori si ritrovano cos\u00ec a lavorare nella loro sala sismica allestita nei sotterranei della scuola elementare \"De Amicis\", a San Bernardino, per la raccolta dei dati dei suoi rivelatori di radon, gli MP4 ed MP2, fin dall'agosto del 2008, studiando le emissioni di radon in occasione di pi\u00f9 di 4500 scosse, con epicentro dalla Valle d'Aosta fino a Pantelleria. I dati raccolti da questo monitoraggio hanno portato lui e i suoi assistenti ad una conclusione statistica del tutto particolare:\nTuttavia, la sua affermazione riguardante l'influenza della rotazione eliocentrica sull'incidenza dei terremoti \u00e8 in contrasto con i dati del pi\u00f9 importante database storico di terremoti al mondo, quello del \"National Geophysical Data Center\", nonch\u00e9 con l'opinione dell'U.S. Geological Survey Earthquake Hazards Program.\nGiuliani sostiene che il suo sistema di rivelatori-analizzatori di radon, le cui informazioni vengono raccolte e analizzate nella sala sismica, sarebbe in grado di percepire l'energia che si addensa su una faglia e, tramite la triangolazione dei dati prelevati dalle diverse postazioni, di permettere di prevedere con un buon margine di approssimazione l'epicentro dell'evento macrosismico e l'intensit\u00e0 del medesimo, 6-24 ore prima che esso si verifichi e in un raggio massimo di 80\u2013100\u00a0km da L'Aquila. Questo stesso sistema di previsione permetterebbe di mandare in tempo utile, in automatico, email d'avviso agli addetti ai lavori.\nTerremoto dell'Aquila del 2009.\nIn un'intervista risalente al 25 marzo 2009 Giuliani dichiarava:\nE proseguiva dicendo:\nDopo il terremoto dell'Aquila del 6 aprile del 2009 e riferendosi stavolta alle registrazioni dei suoi apparecchi poche ore prima dell'evento, Giuliani afferma di avere notato un consistente incremento di radon in concomitanza di uno sciame sismico, senza rilascio d'energia, quindi un accumulo di energia che prima o poi a suo dire si sarebbe certamente scatenata in una grande scossa. In uno stato d'animo che egli descrive come \"sconvolto ed impotente\", tenuto conto anche dell'avviso di garanzia ricevuto per la precedente previsione errata fatta la settimana prima riguardo ad un fenomeno sismico che sarebbe dovuto scatenarsi a Sulmona, non sapendo cosa fare, si sarebbe limitato a mettere al sicuro la sua famiglia fuori casa. Avrebbe scelto invece di rimanere comunque nella sua abitazione, confidando nella resistenza di questa (che non avrebbe subito lesioni di sorta), per osservare l'arrivo dell'evento.\nNel novembre 2009, Giampaolo Giuliani ha presentato il suo libro, \"L'Aquila 2009, la mia verit\u00e0 sul terremoto\", scritto con Alfredo Fiorani, confermando questa versione dei fatti:\nDi l\u00ec a poche ore vedr\u00e0 la sua citt\u00e0 gravemente colpita dal terremoto del 6 aprile 2009, e la sua popolazione terrorizzata; dinanzi alla conta dei morti e feriti sosterr\u00e0 di essersi sentito lui stesso responsabile. 3 dei 5 rilevatori sono stati messi fuori uso dal sisma, e la sala sismica resa inagibile.\nRiguardo a questo terremoto, che in quanto cittadino aquilano lo ha coinvolto anche in prima persona, Giuliani \u00e8 arrivato a rivolgere una pesante ed inusitata accusa al mondo scientifico, sostenendo che anche con i mezzi ordinari a disposizione dei sismologi si sarebbe potuto ugualmente prevedere l'imminente catastrofe.\nCon i suoi interventi Giuliani ha riportato all'attenzione pubblica il tema della previsione dei terremoti, dopo il primo tentativo del 1985, quando, su segnalazione di Enzo Boschi, il Ministro Giuseppe Zamberletti fece evacuare centomila persone da 10 comuni della Garfagnana senza che poi si verificasse alcun fenomeno sismico di rilievo.\nLa previsione precedente.\nGiuliani era balzato agli onori della cronaca il 29 marzo 2009 a seguito delle dichiarazioni del Sindaco di Sulmona. La previsione, fatta dopo la scossa del 29 marzo mattina (3.8 Ml, la pi\u00f9 forte tra quelle tre-quattro avvenute nelle due settimane precedenti), era stata comunicata via telefono al Sindaco di Sulmona e, secondo quanto riferito alla stampa dal sindaco stesso, avrebbe riguardato un sisma \"disastroso\" previsto per il pomeriggio del 29 marzo (che non si \u00e8 verificato), causando notevole agitazione ai cittadini di Sulmona. In seguito a ci\u00f2, Giuliani ha ricevuto un avviso di garanzia per procurato allarme dopo che il capo della protezione civile Guido Bertolaso ne aveva chiesto una \"punizione esemplare\". Il 22 dicembre 2009 il Tribunale di Sulmona ha prosciolto Giuliani dall'accusa di procurato allarme in relazione ai fatti del 29 marzo 2009; nella sentenza che motiva l'assoluzione, il GIP scrive che siccome una qualche correlazione tra rilascio di gas Radon e movimento delle faglie \u00e8 riconosciuta dalla comunit\u00e0 scientifica, il rischio di terremoto non era da considerarsi \"ex ante\" \"inesistente\". In altri termini, il GIP, pur non arrogandosi ovviamente l'autorit\u00e0 scientifica per avallare le teorie di Giuliani (riguardanti la successione temporale, e non la semplice correlazione, di rilasci di Radon ed eventi sismici), sostiene che nel dubbio, non si pu\u00f2 affermare che Giuliani abbia agito irresponsabilmente lanciando allarmi casuali.\nGiampaolo Giuliani ha poi smentito la catastroficit\u00e0 della previsione del terremoto di Sulmona del 29 marzo 2009, nonch\u00e9 la voce secondo cui avrebbe previsto il forte terremoto del 6 aprile 2009 a Sulmona e non a L'Aquila; ha poi sostenuto che la notizia sia stata montata a regola d'arte per screditarlo. Queste smentite sono state fatte nella puntata del 7 aprile 2009 della trasmissione televisiva Porta a porta; inoltre, nell'intervista del giorno precedente, fatta da Bruno Vespa, ha fornito la sua versione degli eventi, che poi \u00e8 apparsa in forma pi\u00f9 organica ed estesa anche online.\nDopo il terremoto dell'Aquila del 6 aprile 2009 ha preteso le scuse da Guido Bertolaso e dal presidente dell'Istituto Nazionale di Geofisica e Vulcanologia, Enzo Boschi, per non averlo ascoltato e per averlo insultato.\nIl caso Stefania Pace.\nUna conoscente di Giuliani, Stefania Pace, che la sera del 5 aprile si trovava a Paganica (AQ), ha rilasciato pi\u00f9 interviste per il sito Byoblu, e pi\u00f9 tardi per la trasmissione \"Chi l'ha visto?\".\nIn un'altra intervista, non per Byoblu, ha inoltre mostrato i messaggi SMS di Giuliani la notte del sisma. Nelle interviste essa afferma di conoscere Giuliani per amicizie in comune e di tenersi in contatto con lui da tempo, visto anche che le aveva dato la \"password\" per monitorare i dati online dei suoi macchinari, e che altre volte le aveva previsto scosse che puntualmente arrivavano.\nA seguito di un anormale andamento dei grafici Stefania chiama nella serata del 5 aprile il ricercatore, che le risponde che controller\u00e0 se le macchine abbiano guasti. Verificato che sia tutto a posto, le dice che ci sono probabilit\u00e0 che ci sia una scossa avvertibile, che arriva intorno alle 23. Poi le dice che intorno a mezzanotte dovrebbe arrivarne un'altra, e di rimanere in auto, anche se non pu\u00f2 parlare molto perch\u00e9 si crede intercettato dopo la denuncia a suo carico per procurato allarme; la scossa arriva. Mentre con il figlio sono in strada con altre persone arriva un uomo della Protezione civile che invita tutti a rientrare in casa e stare tranquilli, perch\u00e9 \u00e8 tutto sotto controllo. Successivamente, prima dell'una di notte, in seguito a un messaggio di Giuliani sulla possibilit\u00e0 di un'altra scossa proprio per quell'ora, lo richiama ed egli le raccomanda di rimanere in auto per il pericolo di una scossa pi\u00f9 forte. Per questo con la famiglia di una sua amica cerca a fatica di convincere le persone in casa ad uscire, riuscendo a salvarne un po' a voce e per SMS.\nContinua col dire che due giorni prima aveva parlato con l'assessore all'ambiente di Poggio Picenze, anche partecipante alla Protezione civile del paese, sollecitando precauzioni per la possibilit\u00e0 di un evento sismico importante, ma che quest'ultimo, pur sapendo del contatto con Giuliani, le avrebbe risposto che i terremoti non si possono prevedere.\nSul caso della previsione di Sulmona dice che Giuliani non le avrebbe mai detto di un evento importante, ma al massimo di un terremoto di \"magnitudo\" 4.3, secondo la sua opinione quindi non catastrofico. Finisce l'intervista manifestando la buona fede del ricercatore aquilano, perch\u00e9 sa che ha portato avanti le sue ricerche accendendo mutui anche contro il parere dei suoi familiari.\nCritiche immediatamente successive al terremoto.\nLe prese di posizione di Giuliani dopo il terremoto hanno suscitato forti polemiche ed hanno indotto lo stesso INAF a pronunciarsi in modo ufficiale con il seguente comunicato: \u00abLe attivit\u00e0 del signor Giuliani rispetto [al]la presunta possibilit\u00e0 di previsione di terremoti non sono una ricerca INAF, ma vengono svolte dal Giuliani stesso per scopi personali al di fuori dell'orario di servizio per l'Istituto\u00bb.\nEnzo Boschi ha criticato Giuliani e il suo sistema di monitoraggio dicendo: \u00ab [...] perch\u00e9 chi sostiene di avere scoperto questo metodo di previsione dei terremoti non lo pubblica su una rivista scientifica? ... Alla stampa ci si rivolge di regola solo dopo una pubblicazione\u00bb.\nL'Istituto Nazionale di Geofisica e Vulcanologia ha prodotto un video in cui vengono messe in evidenza le notevoli incongruenze della versione di Giuliani, con gli interventi rassicuranti espressi prima del sisma dell'Aquila e le dichiarazioni successive all'evento, di tutt'altro tenore, in cui sosteneva la tesi contraddittoria di una sua previsione dell'evento. \nAnche il professore Robert Holdsworth, direttore del Consiglio di Studi e docente di Geologia Strutturale al Dipartimento di Scienze della Terra dell'Universit\u00e0 di Durham in Inghilterra, dopo aver rilevato che \u00abGiuliani ha sbagliato nel predire sia il punto esatto del terremoto, sia il momento in cui si sarebbe scatenato\u00bb, ha criticato il metodo suggerito da Giuliani sottolineando il fatto che \u00ab [...] il radon si manifesta ma non pu\u00f2 essere un fattore di previsione attendibile\u00bb.\nIn un articolo sul \"New York Times\", Susan Hough, geofisica dell'United States Geological Survey spiega le sue preoccupazioni riguardo alla metodica di Giuliani e a tutte le tecniche basate su cosiddetti \"segnali sporchi\" (\"noisy signal\"). Ci\u00f2 non significa per\u00f2 che il mondo scientifico neghi a prescindere l'interesse nel radon e in generale nello studio dei possibili precursori sismici: Pier Francesco Biagi, docente di Fisica all'Universit\u00e0 di Bari, nel 2005 ha presentato un progetto alla Regione per l'installazione di 25 centraline per il rilevamento di radon, che non \u00e8 stato approvato, mentre addirittura Calvino Gasparini, dell'Istituto Nazionale di Geofisica e Vulcanologia (INGV), ritiene che oggi sia pi\u00f9 attendibile per la previsione dei terremoti l'analisi storico-statistica.\nCarlo Gorgoni, ordinario di geochimica applicata all'Universit\u00e0 di Modena e Reggio Emilia, sostiene di avere utilizzato il metodo del radon nella previsione di ben quattro terremoti fra gli anni ottanta e il 2000, in concomitanza con l'aumento in faglia del gas, e sostiene che con il radon \u00e8 possibile \u00ab [...] riuscire ad evidenziare delle anomalie pi\u00f9 o meno grandi che siano la spia del verificarsi di un terremoto pi\u00f9 o meno grande\u00bb. Il monitoraggio \u00e8 avvenuto nell'ambito delle Salse di Nirano (Gorgoni sostiene che l'ambiente molto particolare \u00e8 stato un elemento chiave nei suoi esperimenti), con un sistema di apparecchiature finanziato dalla provincia. Gorgoni resta ad ogni modo scettico sulla previsione fatta di Giampaolo Giuliani riguardo al terremoto dell'Aquila del 6 aprile 2009, ma condivide parzialmente le sue teorie dicendo che \"aveva visto giusto\".\nSi sono invece schierati nettamente contro le rivendicazioni di Giuliani sulla possibilit\u00e0 di prevedere terremoti Hiroshi Wakita, nipponico, che studia il problema da oltre 30 anni, e Ralph J. Archuleta, direttore dell'Earth Scienze Department dell'Universit\u00e0 della California a Santa Barbara; quest'ultimo ha dichiarato:\nL'intervento di \"Science\".\nNel numero del 17 aprile 2009 dell'importante rivista \"Science\" \u00e8 stato pubblicato un breve articolo, nella rubrica \"News Of The Week\" tenuta da Richard A. Kerr, in cui si riassume l'intera vicenda esprimendo un punto di vista molto critico su Giuliani e attribuendogli le previsioni errate che il tecnico sostiene invece di non avere mai effettuato. Kerr riporta poi alcune affermazioni di Warner Marzocchi, dell'Istituto Nazionale di Geofisica e Vulcanologia (autore tra l'altro di uno studio riguardante la possibilit\u00e0 di predizione dei terremoti con metodi statistici applicati alle sequenze temporali di scosse sismiche registrate e alle energie rilasciate, pubblicato nel giugno 2008 in \"Annals of Geophysics\"), il quale, pur tentando di stemperare la polemica, si esprime in maniera altrettanto critica:\nRiferendosi pi\u00f9 specificamente a due dei documenti messi a disposizione online da Giuliani, Marzocchi dice inoltre:\nPartecipazione alla conferenza dell'American Geophysical Union.\nAlla conferenza autunnale della American Geophysical Union, la principale associazione che riunisce gli studiosi di geofisica americani, svoltasi il 14-18 dicembre 2009 a San Francisco Giuliani ha partecipato alla sessione tematica \u00ab\"U14A An Earthquake in an Ancient City: The April 2009 L'Aquila (Central Italy) Seismic Sequence\"\u00bb, come relatore invitato, presentando la breve relazione: \u00ab\"U14A-03 Radon observations by Gamma Detectors \"PM-4 and PM-2\" during the seismic period (January\u00a0\u2013 April 2009) in L'Aquila Basin\"\u00bb. (\"Invited\"): G G Giuliani, R Giuliani, G Totani, G Eusani, F Totani e come correlatore della relazione \"U14A-07 Atmosphere and radon activities observed prior to Abruzzo M6.3 earthquake of April 6, 2009: S A Pulinets, D P Ouzounov, G G Giuliani, L Ciraolo, P T Taylor\" presentata da Dimitar Ouzounov, studioso della NASA e co-presidente della sessione, che si occupa di radioattivit\u00e0 atmosferica in relazione a fenomeni che avvengono nella litosfera. \nLa relazione \"U14A-03\" \u00e8 stata citata tra i dichiarati casi di precursori del terremoto (\"claimed earthquake precursors\") dell'Aquila in un \"paper\" di Antonella Amoruso e Luca Crescentini (ricercatori del Dipartimento di fisica dell'Universit\u00e0 di Salerno), nel quale si discute di tre possibili indicatori pre-sismici segnalati per il terremoto aquilano: anomalie di radon, anomalie nel contenuto di uranio nelle acque sotterranee e anomalie di onde radio alla luce di prolungate osservazioni di deformazioni della litosfera fatte con misurazioni estensiometriche di precisione, lungo due profili perpendicolari sotto il Gran Sasso."}
{"id": "2311577", "revid": "767487", "url": "https://it.wikipedia.org/wiki?curid=2311577", "title": "Andrew Stetson", "text": "Carriera.\nPrima di essere notato da una agenzia di moda, la NAM Agency, Andrew Stetson ha lavorato come carpentiere sino all'et\u00e0 di 19 anni.\nDopo aver avuto una pausa dalla sua carriera di modello, avvenuta secondo quanto dichiarato dallo stesso Stetson dal fatto che sentisse la mancanza del suo vecchio lavoro, \u00e8 ritornato sulle passerelle negli anni duemila ed ha lavorato per importanti brand come Armani, Chanel, Dolce &amp; Gabbana, Zara, Calvin Klein, Levi's, Bloomingdale's, Meltin' Pot ed H&amp;M.\nNell'agosto 2006, Stetson ha firmato un contratto di tre anni per essere il testimonial del profumo Calvin Klein \"Euphoria\"."}
{"id": "2311578", "revid": "1543377", "url": "https://it.wikipedia.org/wiki?curid=2311578", "title": "XV Quadriennale d'arte di Roma (saggio)", "text": "Il libro XV Quadriennale d'arte di Roma documenta la mostra della XV Quadriennale di Roma esposta nel 2008 al Palazzo delle Esposizioni a Roma.\nLa quindicesima edizione della principale rassegna sull'arte contemporanea italiana, con questa edizione reassume antologicamente la generazione di artisti emersa in Italia tra la met\u00e0 degli anni novanta e il 2008.\nVolume.\nIl volume si apre con un testo di Luciano Fabro, alla cui memoria \u00e8 stata dedicata la manifestazione. Seguono l'introduzione di Gino Agnese, presidente della Fondazione la Quadriennale, e i cinque saggi critici dei curatori della mostra:\nche analizzano la situazione dell'arte italiana nel periodo in questione con riferimento ai 99 artisti in mostra.\nIl catalogo delle opere illustra il lavoro di ciascun artista su doppie pagine a colori, rendendo le immagini ben visibili e contribuendo alla qualit\u00e0 documentaria della pubblicazione.\nI linguaggi utilizzati dagli artisti sono la pittura, la scultura, il video, le installazioni e la net art e sono rappresentati nella raccolta senza vincoli tematici, offrendo una mappatura piuttosto esaustiva (nonostante l'assenza di alcuni artisti del periodo considerato) delle tendenze dell'arte contemporanea in Italia all'inizio del XXI secolo.\nIl volume \u00e8 arricchito in chiusura da brevi schede biografiche corredate dai ritratti fotografici e comprensive dell'elenco delle principali mostre degli artisti. Le schede sono a cura di Paola Bonani, Sonia Grossi, Caterina Piccolini."}
{"id": "2311580", "revid": "834", "url": "https://it.wikipedia.org/wiki?curid=2311580", "title": "Politica in Kosovo", "text": ""}
{"id": "2311581", "revid": "287204", "url": "https://it.wikipedia.org/wiki?curid=2311581", "title": "Ko\u0161arkarsko dru\u0161tvo Slovan", "text": "Il K.D. Slovan Lubiana \u00e8 una societ\u00e0 cestistica avente sede a Lubiana, in Slovenia. Fondata nel 1951, gioca nel campionato sloveno.\nDisputa le partite interne nella Dvorana Kodeljevo, che ha una capacit\u00e0 di 1.540 spettatori."}
{"id": "2311583", "revid": "4711", "url": "https://it.wikipedia.org/wiki?curid=2311583", "title": "KD Slovan", "text": ""}
{"id": "2311584", "revid": "4711", "url": "https://it.wikipedia.org/wiki?curid=2311584", "title": "Slovan Lubiana", "text": ""}
{"id": "2311585", "revid": "4711", "url": "https://it.wikipedia.org/wiki?curid=2311585", "title": "Geoplin Slovan", "text": ""}
{"id": "2311586", "revid": "4711", "url": "https://it.wikipedia.org/wiki?curid=2311586", "title": "Slovan Ljubljana", "text": ""}
{"id": "2311588", "revid": "1214201", "url": "https://it.wikipedia.org/wiki?curid=2311588", "title": "Mikael Lustig", "text": "Caratteristiche tecniche.\nLustig viene schierato, solitamente, da terzino destro. \u00c8 un calciatore con caratteristiche sia difensive che offensive.\nCarriera.\nClub.\n\u00c8 cresciuto nel settore giovanile del Sand\u00e5kerns SK, un piccolo club della sua citt\u00e0 natale Ume\u00e5. Successivamente \u00e8 passato al principale club cittadino, l'Ume\u00e5 FC, con cui ha giocato per due anni nella terza serie nazionale. All'epoca, veniva talvolta schierato come centrocampista.\nNell'agosto del 2005 \u00e8 avvenuto il suo passaggio al GIF Sundsvall, squadra con cui Lustig nella rimanente parte di stagione ha avuto modo di giocare le sue prime 8 partite in Allsvenskan, nelle quali ha segnato due reti. Il GIF Sundsvall, tuttavia, ha chiuso quel campionato al penultimo posto ed \u00e8 quindi retrocesso in Superettan. Lustig \u00e8 rimasto in rosa, e nei due campionati successivi \u00e8 sceso in campo in 57 delle 60 partite in calendario, contribuendo al ritorno nella massima serie al termine della stagione 2007. Con la maglia del GIF Sundsvall ha iniziato a disputare anche il campionato di Allsvenskan 2008, giocando titolare tutte e undici le partite prima della pausa estiva dovuta agli Europei 2008.\nIl 26 luglio 2008 \u00e8 stato ufficialmente acquistato dai norvegesi del Rosenborg, formazione guidata dall'allenatore svedese Erik Hamr\u00e9n che ha identificato in Lustig il sostituto del connazionale Fredrik Stoor appena ceduto al Fulham. Lustig ha debuttato con il nuovo club il 3 agosto, nella sconfitta esterna del Rosenborg per quattro a zero contro il Troms\u00f8. Il 31 agosto, invece, ha segnato la sua prima rete, ai danni del V\u00e5lerenga. La sua permanenza con i bianconeri \u00e8 durata tre anni e mezzo, durante i quali la squadra ha conquistato due titoli norvegesi, rispettivamente nel 2009 e nel 2010.\nIl 23 novembre 2011 il club scozzese del Celtic di Glasgow ha annunciato la firma di un pre-contratto da parte di Lustig, che \u00e8 approdato a tutti gli effetti nel suo nuovo club il 1\u00ba gennaio 2012, anche in questo caso con un accordo iniziale della durata di tre anni e mezzo. Vestir\u00e0 a lungo la maglia biancoverde, tanto da festeggiare la presenza ufficiale numero 250 in occasione della semifinale di Coppa di Lega del 28 ottobre 2018 contro gli Hearts. La stagione 2018-2019 \u00e8 stata la sua ultima in Scozia. Nei suoi sette anni e mezzo di militanza, il Celtic ha conquistato otto campionati, quattro Coppe di Scozia e quattro Coppe di Lega. Le sue presenze ufficiali con il club sono state complessivamente 273, con 21 gol segnati.\nLa sua parentesi successiva \u00e8 stata in Belgio, al Gent, dove \u00e8 approdato nell'estate del 2019 con un contratto triennale. Con la formazione fiamminga ha disputato 30 partite ufficiali, 16 delle quali collezionate nel campionato di Pro League 2019-2020 interrotto anticipatamente per la pandemia di COVID-19.\nIl rapporto con il Gent si \u00e8 interrotto dopo un solo anno, visto che il giocatore nell'agosto del 2020 \u00e8 stato libero di accasarsi agli svedesi dell'AIK con un contratto fino al 31 luglio 2021. Lustig era gi\u00e0 stato in trattativa con l'AIK l'anno precedente, e gi\u00e0 nel 2004 aveva svolto un provino con il club. Ha segnato il suo primo gol con l'AIK il successivo 20 settembre, quando ha fissato sul definitivo 3-0 il risultato del derby vinto contro i rivali dell'Hammarby. Nel marzo del 2021 ha rinnovato il proprio contratto con l'AIK fino al 31 dicembre 2022.\nNazionale.\nLustig ha debuttato con la maglia della il 19 gennaio 2008, in un'amichevole persa per 2-0 contro gli , dopo aver disputato ventuno partite e aver messo a segno una rete per la .\nHa partecipato agli Europei 2012, agli Europei 2016 e ai Mondiali 2018. In quest'ultima competizione ha giocato titolare 4 partite, in un cammino che per la Svezia si \u00e8 interrotto solo ai quarti di finale contro l'Inghilterra, match che Lustig ha dovuto saltare poich\u00e9 squalificato per somma di ammonizioni.\nStatistiche.\nPresenze e reti nei club.\n\"Statistiche aggiornate al 25 maggio 2019.\""}
{"id": "2311589", "revid": "1305772", "url": "https://it.wikipedia.org/wiki?curid=2311589", "title": "Golden Hinde", "text": "Golden Hinde (2.198 ) \u00e8 una montagna situata sull'Isola di Vancouver, nella provincia della Columbia Britannica in Canada.\n\u00c8 la vetta pi\u00f9 elevata presente sull'Isola di Vancouver ed \u00e8 localizzata nella catena montuosa delle Vancouver Island Ranges.\nLa montagna venne cos\u00ec battezzata in onore della nave di Sir Francis Drake, la Golden Hind.\nLa prima scalata registrata venne compiuta ad opera di Einar Anderson e W.R. Kent.\nCollegamenti esterni.\n]"}
{"id": "2311592", "revid": "4711", "url": "https://it.wikipedia.org/wiki?curid=2311592", "title": "KK Geoplin Slovan", "text": ""}
{"id": "2311599", "revid": "767487", "url": "https://it.wikipedia.org/wiki?curid=2311599", "title": "L'amore difficile", "text": "L'amore difficile \u00e8 un film del 1962, in quattro episodi, diretto da Alberto Bonucci, Sergio Sollima, Nino Manfredi e Luciano Lucignani. Le quattro parti di cui \u00e8 composto il film hanno in comune i temi dell'amore e del tradimento.Ciascuno dei quattro episodi \u00e8 tratto da una novella di famosi scrittori italiani, in particolare: Mario Soldati (\"Il serpente\"), Alberto Moravia (\"L'avaro\"), Italo Calvino (\"L'avventura di un soldato\"), Ercole Patti (\"Le donne\").\nInfluenza culturale.\nL'episodio \"L'avventura di un soldato\", sceneggiato, diretto e interpretato da Nino Manfredi e tratto dall'omonimo racconto di Italo Calvino del 1949, \u00e8 la scena ricordata da Erica Jong nel suo best seller \"Paura di volare\" come il prototipo perfetto della \"scopata senza cerniera\"."}
{"id": "2311600", "revid": "229244", "url": "https://it.wikipedia.org/wiki?curid=2311600", "title": "Terremoti a L'Aquila", "text": ""}
{"id": "2311602", "revid": "162719", "url": "https://it.wikipedia.org/wiki?curid=2311602", "title": "Roma (fregata)", "text": ""}
{"id": "2311603", "revid": "729019", "url": "https://it.wikipedia.org/wiki?curid=2311603", "title": "Pandag", "text": "Pandag \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nLa municipalit\u00e0 \u00e8 stata creata con l'atto regionale N. 203 ratificato il 30 dicembre 2006, con parte del territorio della municipalit\u00e0 di Buluan.\nPandag \u00e8 formata da 8 baranggay:"}
{"id": "2311605", "revid": "121571923", "url": "https://it.wikipedia.org/wiki?curid=2311605", "title": "Giovanni Bocco", "text": "Biografia.\nSi laurea con lode all'Universit\u00e0 di Napoli Federico II in Filosofia Morale con Aldo Masullo, con una tesi su Spinoza. Ha fondato e diretto dal 1983 al 1987 la rivista di politica e cultura \"Zadig\". Diventa professionista al \"Giornale di Napoli\".\nNel 1988 approda in Rai, al \"TG1\", agli Esteri, dove diventa corrispondente di guerra. Era l'unico giornalista presente alla Battaglia del Pastificio al Checkpoint Pasta di Mogadiscio in Somalia, il 2 luglio 1993, insieme a Mauro Maurizi. In quegli anni \u00e8 anche in Bosnia con Miran Hrovatin. Inviato permanente in Medio Oriente dal 1994 al 2001, segue in Israele i momenti pi\u00f9 significativi del conflitto israelo-palestinese, il ritorno di Arafat a Gaza e Gerico e la fase dell'autonomia, il terrorismo islamico, tutte le crisi tra Iraq e Stati Uniti, con Norberto Sanna, e poi, l'Algeria, la Serbia, l'Albania, l'Iran, l'Indonesia.\nNel 2002 \u00e8 autore e conduttore del programma \"I grandi avventurieri. Lawrence d'Arabia\", per Rai 2. Corrispondente da Bruxelles nel biennio 2004/2005, segue la politica europea nella fase dell'allargamento e della Costituzione.\nNel gennaio 2006 \u00e8 nominato corrispondente Rai dalla Francia, e da Parigi racconta la rivolta delle Banlieu e poi i principali avvenimenti, per i telegiornali e la radio. Rientrato in Italia nel 2011, \u00e8 a disposizione del Direttore del TG1. Negli ultimi anni si \u00e8 dedicato prevalentemente a due argomenti: la crisi venezuelana, e l\u2019emigrazione italiana nel mondo. Sul Venezuela, ha realizzato decine di servizi al TG1, e due approfondimenti di grande eco e successo: \u201cVenezuela Anno Zero\u201d,per Speciale TG1, e \u201cIl ponte della speranza\u201d , per TV7, dedicato all\u2019esodo venezuelano in Colombia. Sull\u2019emigrazione italiana, per Speciale TG1, ha fatto reportages sull\u2019Argentina, sugli Stati Uniti e sull\u2019Australia.\nNella sua carriera ha realizzato circa quattromila servizi televisivi per il TG1.\n\u00c8 autore, tra l'altro, per Aut-Aut, del saggio \"L'enigma della sfera in Baruch Spinoza,\" e del romanzo \"Il manoscritto di Italicus\", Rubbettino, 2021. Collabora a riviste italiane e internazionali."}
{"id": "2311606", "revid": "974994", "url": "https://it.wikipedia.org/wiki?curid=2311606", "title": "Ambrogio Fusinieri", "text": "Biografia.\nFiglio maschio dell'avvocato Giovan Battista Fusinieri e di Domenica Bonariva, all'et\u00e0 di non ancora quindici anni fu iscritto dal padre alla facolt\u00e0 di giurisprudenza dell'universit\u00e0 di Padova, per essere avviato alla professione forense, bench\u00e9 il ragazzo avrebbe desiderato applicarsi piuttosto alla matematica, alle scienze e alla filosofia, materie nelle quali dimostrava di essere assai versato: a quest'et\u00e0 aveva addirittura pubblicato un piccolo trattato dal titolo \"\"Nova Metaphisica\". Materie che comunque egli non abbandon\u00f2 durante gli anni dell'universit\u00e0, nei quali si dedic\u00f2 alla lettura delle opere di Newton e frequentando lezioni di matematica e di fisica.\nLaureatosi in giurisprudenza nel 1794, a soli 19 anni, l'anno successivo si trasfer\u00ec a Venezia a far pratica forense; nel maggio 1797, dopo la caduta della Repubblica di Venezia, ritorn\u00f2 a Vicenza, dove cominci\u00f2 a esercitare la professione di avvocato ma qualche mese pi\u00f9 tardi, quando con il trattato di Campoformio, il Veneto fu ceduto all'Austria, egli si trasfer\u00ec a Milano, dove fu nominato professore di diritto costituzionale e civile dal Ministro dell'Interno della Repubblica Cisalpina nello studio di Brera, cattedra che il 25 luglio del 1799 venne soppressa per l'occupazione austriaca della Lombardia. Dopo pochi anni a causa della perdita del padre ritorn\u00f2 a Vicenza per seguire lo studio professionale di famiglia, cui si dedic\u00f2 fino al 1814, quando abbandon\u00f2 definitivamente la professione forense. Nel 1811 spos\u00f2 Lucia Catulla, da cui ebbe nel 1819 l'unica figlia Maria.\nTrascorse il resto della sua vita nella sua casa di campagna, in cui aveva allestito un gabinetto di fisica, un laboratorio di chimica, un piccolo osservatorio astronomico e una ricca biblioteca, che gli permisero di realizzare in tutta tranquillit\u00e0 numerose esperienze, riflessioni teoriche, e di redigere al tempo stesso dettagliati resoconti e pubblicazioni.\nTra il 1823 e il 1826 svolse importanti ricerche sull'attivit\u00e0 catalitica del platino. Nel 1831 fond\u00f2 gli \"Annali delle scienze del Regno Lombardo-Veneto\", che diresse fino al 1845.\nNon ebbe molto successo: la sua visione della materia, basata sull'idea dell'unit\u00e0 delle forze, non incontr\u00f2 molti consensi. Visse quindi abbastanza isolato, partecipando raramente anche ai congressi scientifici, anche se fu membro di molte accademie scientifiche, presidente dal 1844 al 1845 dell'Accademia Olimpica di Vicenza, membro della Societ\u00e0 italiana delle scienze redente di Modena, membro effettivo dell'\"I.R. Istituto veneto di scienze, lettere ed arti\" di Venezia.\nEgli pubblic\u00f2 le sue memorie prevalentemente nel \"Giornale di fisica e chimica\" e negli \"Annali delle scienze del Regno Lombardo-Veneto\", da lui diretti. Successivamente raccolse tutte le sue memorie in tre volumi di Memorie. Le problematiche scientifiche che affront\u00f2 spaziano da indagini sperimentali su fenomeni di capillarit\u00e0, di ottica, di elettricit\u00e0, di chimica fisica, del calore, a osservazioni inerenti svariati fenomeni meteorologici; coltiv\u00f2 anche interessi filosofici soprattutto intorno alla natura della conoscenza scientifica, e di quella fisica in particolare.\nDurante l'insurrezione di Vicenza del 1848 sospese ogni attivit\u00e0 scientifica per trasferirsi in citt\u00e0, ma la sua abitazione e il suo patrimonio di strumentazione scientifica e librario subirono gravi danni a causa di un saccheggio a opera delle truppe austriache, il che caus\u00f2 una dolorosa interruzione nelle sue ricerche dalla quale non si riprese pi\u00f9 completamente.\nMor\u00ec nel 1853 e la sua salma, per decreto del Comune, fu deposta nella tomba dei cittadini illustri del Cimitero monumentale. Nel 1891 al suo nome venne intitolato il nuovo Istituto tecnico commerciale, istituito dalla Camera di Commercio; vent'anni pi\u00f9 tardi il Consiglio comunale gli intitol\u00f2 una via cittadina. Anche a Schio, luogo di origine della famiglia Fusinieri, a esso \u00e8 intitolata una strada e un suo busto \u00e8 collocato nella facciata del teatro Jacquard."}
{"id": "2311607", "revid": "1573940", "url": "https://it.wikipedia.org/wiki?curid=2311607", "title": "Helicidae", "text": "Gli Elicidi (Helicidae ) sono una famiglia di molluschi gasteropodi terrestri.\nDescrizione.\nLa conchiglia delle diverse specie ha morfologia tendenzialmente globulare. La colorazione varia dal bianco al bruno, con bande di differente colorazione e numero; in alcuni generi, come p.es. \"Cepaea\", pu\u00f2 avere colori brillanti, dal giallo al rosa, al verde.\nIl mollusco \u00e8 in grado di ritirarsi all'interno della conchiglia, e, in condizioni ambientali sfavorevoli, pu\u00f2 sigillarne l'apertura con un diaframma calcareo.\nIl numero di cromosomi aploidi delle diverse specie della famiglia varia da 21 a 30.\nTassonomia.\nLa famiglia Helicidae \u00e8 suddivisa in tre sottofamiglie:\nBiologia.\nRiproduzione.\nGli Helicidae sono ermafroditi, cio\u00e8 ogni individuo possiede sia organi riproduttivi maschili che femminili; non sono tuttavia in grado di autofecondarsi (ermafroditismo insufficiente).\nL'accoppiamento \u00e8 preceduto da un complesso rituale di corteggiamento, che pu\u00f2 durare anche alcune ore e che culmina con la emissione ed il lancio, verso il partner, di un dardo di materiale calcareo, lungo da 5 a 9\u00a0mm, ricoperto di muco. Nelle prime fasi del corteggiamento le due chiocciole si \"abbracciano\", toccandosi con i loro tentacoli, e mordicchiandosi le labbra e l'area del poro genitale, in prossimit\u00e0 del quale si iniziano a palesare i segni di eversione del pene. La progressione del rituale si accompagna ad un aumento della pressione nel seno ematico che circonda la cosiddetta \"borsa del dardo\", che si estroflette anch'essa. L'\"abbraccio\" si fa quindi pi\u00f9 stringente e nel momento in cui si ha il contatto tra il corpo dell'uno ed il poro genitale dell'altro, si assiste al vero e proprio lancio del dardo, che trafigge le carni del partner. Il significato funzionale di tale fenomeno non \u00e8 ancora del tutto chiaro. Alcuni studi hanno dimostrato che un rilascio efficace del dardo si associa con un maggiore successo riproduttivo. Osservazioni recenti puntano l'attenzione su sostanze mucose associate al dardo, rivelatesi in grado di stimolare la recettivit\u00e0 agli spermatozoi.\nDopo che entrambi i partner hanno scagliato il loro dardo inizia il vero e proprio accoppiamento, con scambio di sperma e reciproca fecondazione.\nPur essendo costantemente a forma di lancia o di arpione, la morfologia del dardo varia da specie a specie e pu\u00f2 essere utilizzato come carattere distintivo tra specie simili. \n \nDistribuzione e habitat.\nLa famiglia Helicidae \u00e8 diffusa in Europa, in Medio oriente ed in Nord Africa.Alcune specie, come p.es. \"Cornu aspersum\", sono state introdotte dall'uomo in diversi paesi e si sono naturalizzate."}
{"id": "2311616", "revid": "729019", "url": "https://it.wikipedia.org/wiki?curid=2311616", "title": "Carcinoide polmonare atipico", "text": "Il carcinoide polmonare atipico \u00e8 una neoplasia che colpisce i polmoni. Di lenta crescita si differenzia dalla forma tipica per via delle dimensioni della massa tumorale e la maggiore frequenza di formazione di metastasi. Mostra una malignit\u00e0 che si frappone fra le forme pi\u00f9 gravi (a grandi cellule e quello a piccole cellule) e la pi\u00f9 benigna forma tipica.\nEpidemiologia.\nTale forma costituisce a seconda degli studi dall'11 al 24% dei carcinoidi bronchiali.\nSintomatologia.\nSpesso risulta asintomatico, pu\u00f2 associarsi la sindrome di Werner"}
{"id": "2311620", "revid": "729019", "url": "https://it.wikipedia.org/wiki?curid=2311620", "title": "Rajah Buayan", "text": "Rajah Buayan \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nRajah Buayan \u00e8 formata da 11 baranggay:"}
{"id": "2311622", "revid": "287204", "url": "https://it.wikipedia.org/wiki?curid=2311622", "title": "Hrvatski ko\u0161arka\u0161ki klub \u0160iroki", "text": "Il H.K.K. \u0160iroki \u00e8 una societ\u00e0 cestistica avente sede a \u0160iroki Brijeg, in Bosnia ed Erzegovina. Fondata nel 1974, gioca nel campionato bosniaco.\nDisputa le partite interne nella Dvorana Pecara, che ha una capacit\u00e0 di 4.500 spettatori."}
{"id": "2311623", "revid": "4711", "url": "https://it.wikipedia.org/wiki?curid=2311623", "title": "KK \u0160iroki", "text": ""}
{"id": "2311626", "revid": "4711", "url": "https://it.wikipedia.org/wiki?curid=2311626", "title": "HKK \u0160iroki Hercegtisak", "text": ""}
{"id": "2311627", "revid": "767487", "url": "https://it.wikipedia.org/wiki?curid=2311627", "title": "Upi del Sud", "text": "South Upi \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nSouth Upi \u00e8 formata da 11 baranggay:"}
{"id": "2311628", "revid": "256896", "url": "https://it.wikipedia.org/wiki?curid=2311628", "title": "Ordine della Corona del Ferro", "text": ""}
{"id": "2311629", "revid": "4711", "url": "https://it.wikipedia.org/wiki?curid=2311629", "title": "HKK \u0160iroki Prima pivo", "text": ""}
{"id": "2311630", "revid": "1793900", "url": "https://it.wikipedia.org/wiki?curid=2311630", "title": "Nanaimo", "text": "Nanaimo \u00e8 una citt\u00e0 del Canada, situata sull'Isola di Vancouver, nella provincia della Columbia Britannica.\nIn quanto al numero di abitanti (78.692 al censimento canadese del 2006) \u00e8 la seconda citt\u00e0 dell'Isola di Vancouver."}
{"id": "2311631", "revid": "36426", "url": "https://it.wikipedia.org/wiki?curid=2311631", "title": "Ordine cavalleresco della Corona d'Italia", "text": ""}
{"id": "2311633", "revid": "729019", "url": "https://it.wikipedia.org/wiki?curid=2311633", "title": "Carcinoma con elementi pleomorfi, sarcomatoidi o sarcomatosi", "text": "Con il termine carcinoma con elementi pleomorfi, sarcomatoidi o sarcomatosi si indica un gruppo raro di neoplasie che si manifestano nei polmoni.\nEpidemiologia.\nCostituiscono lo 0,5% delle forme carcinoidi dei bronchi\nSintomatologia.\nFra i sintomi e segni clinici si riscontrano tosse, dolore toracico"}
{"id": "2311637", "revid": "33597", "url": "https://it.wikipedia.org/wiki?curid=2311637", "title": "Terremoto del 6 aprile 2009", "text": ""}
{"id": "2311640", "revid": "327653", "url": "https://it.wikipedia.org/wiki?curid=2311640", "title": "Ipotesi di Griesbach", "text": ""}
{"id": "2311644", "revid": "201640", "url": "https://it.wikipedia.org/wiki?curid=2311644", "title": "Canifa", "text": ""}
{"id": "2311645", "revid": "767487", "url": "https://it.wikipedia.org/wiki?curid=2311645", "title": "Sultan sa Barongis", "text": "Sultan sa Barongis (in passato Lambayong) \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nSultan sa Barongis \u00e8 formata da 12 baranggay:"}
{"id": "2311648", "revid": "86343", "url": "https://it.wikipedia.org/wiki?curid=2311648", "title": "Lambayong", "text": "Il toponimo Lambayong pu\u00f2 riferirsi a diverse localit\u00e0 delle Filippine:"}
{"id": "2311652", "revid": "1300668", "url": "https://it.wikipedia.org/wiki?curid=2311652", "title": "Tranvia Bergamo-Albino", "text": "La tranvia Bergamo-Albino, detta anche linea T1 o tram delle Valli, \u00e8 una linea metrotranviaria interurbana, in sede propria, a servizio della citt\u00e0 di Bergamo e della Valle Seriana Inferiore, inaugurata nel 2009 sfruttando parte del sedime della dismessa ferrovia della Valle Seriana. \u00c8 classificata impropriamente anche come metropolitana leggera.\nStoria.\nDurante la prima met\u00e0 del ventesimo secolo Albino risultava collegata al capoluogo provinciale per mezzo di due relazioni su ferro, la tranvia Bergamo-Albino, attiva fra il 1912 e il 1953 e che percorreva in sede promiscua la strada provinciale, e la ferrovia della Valle Seriana, in tale tratta funzionante fra il 1884 e il 1967.\nProgetti di ricostruzione.\nLe vicende della nuova tranvia si innestano a quelle conclusive della ferrovia della Valle Seriana. Nel 1971, l'amministrazione provinciale di Bergamo inizi\u00f2 la pratica per l'acquisizione di tutti i beni mobili, di quelli immobili e delle pertinenze, sia della ferrovia in questione sia di quella diretta in val Brembana, che non fossero adibiti al servizio autosostitutivo. Il procedimento non ebbe una conclusione positiva.\nNel 1990 il Parlamento italiano, sollecitato dall'onorevole Giancarlo Salvoldi, approv\u00f2 una proposta che sostenesse il ripristino del trasporto su rotaia sia in val Seriana sia in val Brembana. L'anno seguente, l'amministrazione provinciale bergamasca istitu\u00ec una commissione tecnica che studiasse le possibilit\u00e0 di un sistema di trasporto di massa a guida vincolata che fosse impiegato sulle direttrici Bergamo-Albino e Bergamo-Alm\u00e8.\nNel 1992, il Comitato interministeriale per la programmazione economica nel trasporto (CIPET) indic\u00f2 il progetto a guida vincolata di Bergamo tra quelli prioritari per l'ottenimento dei finanziamenti offerti dalla legge 211/1992. In questo modo, il CIPET accolse la segnalazione della regione Lombardia che nel frattempo aveva stanziato circa un miliardo di lire a favore del progetto. L'anno seguente, fu approvata la legge 31 dicembre 1993, n. 579, che consent\u00ec la cessione alla provincia di Bergamo del sedime e delle strutture immobiliari delle Ferrovie della Valle Seriana e della Valle Brembana per sviluppare una rete metropolitana o tranviaria.\nNel 1995, il Comitato Interministeriale per la Programmazione Economica (CIPE) stanzi\u00f2 un primo finanziamento di cinquantadue miliardi di lire. Il progetto della prima tratta, collegante Bergamo a Torre Boldone impiegando una tranvia, fu presentato al pubblico nel 1997 ed approvato dal Ministero dei trasporti tre anni dopo con il decreto n. 483 e la contestuale erogazione di ulteriori settantacinque miliardi di lire.\nIl 17 luglio dello stesso anno fu costituita la Tramvie Elettriche Bergamasche (TEB) con apporti da parte del comune e della provincia di Bergamo. L'anno dopo, la TEB indisse il bando di gara per la costruzione del primo tratto che in seguito fu assegnato al Consorzio Cooperative Costruzioni di Bologna. Il prolungamento fino ad Albino segu\u00ec un iter pi\u00f9 lento: fu approvato dal consiglio comunale di Bergamo nel 2000 e dalla regione Lombardia nel 2003. Il Ministero dei trasporti lo approv\u00f2 come appalto integrato, assegnandone la costruzione al vincitore della prima gara il quale avrebbe dovuto offrire gli stessi prezzi.\nIl 10 giugno 2002 fu posata la prima pietra, tuttavia l'anno seguente i lavori furono sospesi a seguito di alcuni problemi finanziari dell'impresa costruttrice. Il fallimento di quest'ultima port\u00f2 alla risoluzione consensuale del contratto nel gennaio 2005 e costrinse la TEB a ripetere la gara. I lavori furono quindi assegnati nel febbraio 2006 ad un'associazione temporanea di imprese che comprendeva la Claudio Salini, la Locatelli Lavori, l'IPA Precast, la Gemmo e la SIEG. La direzione fu affidata a Metropolitana Milanese.\nApertura e primi anni d'esercizio.\nIl tratto tra Bergamo e Alzano Centro fu inaugurato il 24 aprile 2009 e aperto all'esercizio il giorno successivo. L'apertura dell'intero tracciato fino ad Albino avvenne il 10 giugno dello stesso anno.\nLa gestione del servizio tranviario venne affidata provvisoriamente a TEB fino al termine del 2011 in previsione del subentro del vincitore della gara di assegnazione del servizio di trasporto pubblico locale della provincia di Bergamo. Tuttavia, con il decreto dirigenziale della provincia di Bergamo 30 dicembre 2011, n. 3743, l'affidamento fu prorogato di tre mesi in attesa che venisse stipulata una nuova convenzione tra gli enti locali e la societ\u00e0 tranviaria. Questo accordo, entrato in vigore il 1\u00ba aprile 2012, mantiene l'affidamento dell'esercizio provvisorio alla TEB fino a quando non subentri il vincitore di un'eventuale gara unica.\nIl percorso attraversa due zone di trasporto pubblico locale servite da altrettanti gestori: il tratto urbano fino ad Alzano Lombardo \u00e8 di competenza di ATB, mentre quello extraurbano, fino ad Albino, del \"Consorzio Bergamo Trasporti Est\". A seguito dell'apertura completa della linea tranviaria, la provincia ha fatto entrare i territori comunali di Albino e Nembro nell'area della tariffa urbana e sono accettati i documenti emessi sia da ATB sia da SAB Autoservizi.\nDopo il primo anno di esercizio, la TEB ha rilevato che il 99% delle corse ha un ritardo inferiore a cinque minuti, mentre per il 98% delle stesse \u00e8 inferiore a due minuti. Lo studio di Beria, Borlini &amp; Maja (2011) riporta che la media nel corso del 2010 \u00e8 stata di viaggiatori al giorno con una punta massima registrata di . Analizzando la domanda delle singole fermate, lo stesso studio segnala che il 47% della domanda delle singole fermate si concentra sui capilinea di Bergamo FS e di Albino.\nNel 2014 sulla linea hanno viaggiato 3,4 milioni di passeggeri.\nProgetti futuri.\nDue ulteriori linee sono state pi\u00f9 volte annunciate:\n\u00c8 stato presentato lo studio per il prolungamento della linea T1 da Albino a Vertova\nCaratteristiche.\nLa linea \u00e8 una metrotranvia a doppio binario in sede completamente riservata. Ha una lunghezza di 12,5 km ed \u00e8 dotata di sedici fermate, compresi i capolinea. \u00c8 armata sia con rotaie Vignoles sia con quelle a gola; lo scartamento adottato \u00e8 di 1435 mm. \u00c8 elettrificata a 750 volt in corrente continua, alimentata tramite linea aerea.\nPresenta trenta incroci a raso sia stradali sia pedonali regolati da semafori asserviti al servizio tranviario. La velocit\u00e0 massima raggiungibile dalle vetture \u00e8 pari a 70\u00a0km/h, mentre la velocit\u00e0 commerciale \u00e8 pari a 24,95\u00a0km/h\nIl 35% della sede \u00e8 inerbita.\nIl servizio ha una cadenza di quindici minuti nelle ore di morbida che sale a cinque/sei minuti in quelle di punta, mentre scende a trenta minuti nei giorni festivi e per il mese di agosto.\nPercorso.\nPur adattato alla presenza del doppio binario tranviario, il tracciato della linea ricalca in toto il sedime della precedente ferrovia, di cui sfrutta altres\u00ec il capolinea prossimo a quello della Stazione di Bergamo.\nSemaforizzate le intersezioni, la nuova modalit\u00e0 di esercizio ha consentito l'aggiunta di fermate soprattutto in ambito urbano. Dopo il capolinea della Stazione di Bergamo, le fermate successive servono i quartieri di Borgo Palazzo (con due fermate, una in via Borgo Palazzo e una in via Santi Fermo e Maurizio), Borgo Santa Caterina (con una fermata, in via Bianzana) e Redona (con tre fermate, una nel centro del quartiere, una in via Negrisoli e una in via Martinella). Da qui, raggiunta Torre Boldone, un tratto rettilineo risulta raccordato al deposito officina sociale.\nSi entra dunque in Val Seriana e, superata Ranica, la tranvia serve Alzano Lombardo e la sua frazione Alzano Sopra. Successivamente si incontra Nembro, con tre fermate (una in via Camozzi, una nel centro del paese e una al Centro Sportivo Comunale Saletti), prima di raggiungere Pradalunga e infine il capolinea finale di Albino.\nMateriale rotabile.\nPer il servizio sono impiegati quattordici tram articolati a cinque elementi classificati nella serie 001\u00f7014 modello Ansaldobreda Sirio, dalla capacit\u00e0 di 62 posti a sedere e 177 posti in piedi. Una perculiarit\u00e0 di tali veicoli \u00e8 l'allestimento interno curato dalla stilista Krizia, originaria del luogo, mentre gli esterni sono firmati Pininfarina.\nPer la manutenzione della sede tranviaria e i soccorsi in linea la TEB dispone inoltre di un veicolo bimodale strada-rotaia appositamente allestito, utilizzato altres\u00ec per l'annaffiamento delle ampie porzioni di binario inerbito."}
{"id": "2311658", "revid": "767487", "url": "https://it.wikipedia.org/wiki?curid=2311658", "title": "Talayan", "text": "Talayan \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nTalayan \u00e8 formata da 15 baranggay:"}
{"id": "2311661", "revid": "198277", "url": "https://it.wikipedia.org/wiki?curid=2311661", "title": "Episodi de L'ispettore Coliandro (prima stagione)", "text": "La prima stagione della serie televisiva L'ispettore Coliandro, composta da 4 episodi, \u00e8 stata trasmessa in prima visione in Italia da Rai 2 dal 24 agosto al 5 settembre 2006.\nIl giorno del lupo.\nTrama.\nA Bologna sembra essere scoppiata una guerra tra cosche mafiose. Negli stessi giorni Simona Stanzani, una ragazza che lavora come \"pony express\" usando lo pseudonimo \"Nikita\", trova in un pacco da consegnare euro in contanti: spaventata, la giovane si reca in questura dove incontra l'ispettore Coliandro, al quale racconta tutta la vicenda. Di nascosto, iniziano a indagare insieme per capire da dove provengano tutti quei soldi, cercando al contempo di sfuggire a un misterioso killer che ha iniziato insistentemente a braccarli.\nVendetta cinese.\nTrama.\nMentre Trombetti e Coliandro stanno riportando a casa Angelica, la nipote di quest'ultimo, la loro auto viene speronata da uno scooter guidato da un bambino cinese, che subito dopo si dilegua nel nulla. Aiutato da una giovane poliziotta orientale, Coliandro inizia a indagare nella Chinatown di Bologna per cercare di capire chi sia il ragazzo e da cosa stesse scappando.\nIn trappola.\nTrama.\nUn malvivente muore durante un'operazione di polizia nel difficile quartiere del Pilastro, all'apparenza ucciso da un colpo di pistola partito dall'arma dell'ispettore Trombetti. Coliandro indaga per cercare di scagionare il collega, aiutato da Alessia, la sorella della vittima, in cerca del vero assassino del fratello. Durante le indagini si scopre che da tempo la dottoressa Longhi \u00e8 sulle tracce di una \"talpa\" all'interno del commissariato. Coliandro dapprima sospetta di Ventura, un collega prossimo alla pensione, ma questi muore durante un incontro dove l'ispettore e Mattei vogliono farlo parlare riguardo al caso di Trombetti. Alessia comunque ha molti agganci e riesce ad ottenere un incontro con lo \"Zio\", un malavitoso molto amico di suo fratello ma questi, prima di poter parlare, viene ucciso da due killer appostati all'interno di una fabbrica abbandonata.\nNel frattempo Trombetti, in carcere, sfugge ad un agguato da parte di un altro detenuto che lo vuole uccidere con un coltello. Si scopre anche che lo stesso Trombetti era stato dieci anni prima amico di Pira, il malvivente da lui ucciso, poi si erano persi di vista. Una fotografia scattata di nascosto per\u00f2 li ritrae insieme il giorno della morte, con Trombetti davanti e Pira dietro di lui. Tra Coliandro e Alessia nel frattempo nasce un'amicizia piuttosto intima. Nel negozio del fotografo che ha scattato la fotografia ci sar\u00e0 una colluttazione dove si scoprir\u00e0 il vero assassino di Pira e Coliandro in seguito riuscir\u00e0 a fare piena luce sulla vicenda scoprendo anche la \"talpa\", un suo collega insospettabile.\nMagia nera.\nTrama.\nUna giovane ragazza viene trucidata durante quello che sembra essere un rito vud\u00f9. Nel corso delle indagini, Coliandro crea un malinteso facendosi sfuggire qualche parola di troppo con la stampa, dichiarando che la ragazza era, a suo dire, una prostituta solo perch\u00e9 di pelle nera; la dottoressa Longhi gli affida cos\u00ec il compito di prendersi cura della sorella della vittima, arrivata a Bologna dall'Africa per riportare a casa la salma della sorella."}
{"id": "2311664", "revid": "729019", "url": "https://it.wikipedia.org/wiki?curid=2311664", "title": "Sultan Sumagka", "text": "Sultan Sumagka \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nSultan Sumagka \u00e8 formata da 9 baranggay:"}
{"id": "2311666", "revid": "47112", "url": "https://it.wikipedia.org/wiki?curid=2311666", "title": "Leggenda dei Fanes", "text": ""}
{"id": "2311668", "revid": "86343", "url": "https://it.wikipedia.org/wiki?curid=2311668", "title": "Marinduque", "text": ""}
{"id": "2311670", "revid": "1305772", "url": "https://it.wikipedia.org/wiki?curid=2311670", "title": "Shar Jackson", "text": "Biografia.\nShar Jackson \u00e8 nata a Boston. Sua madre \u00e8 di origini afroamericane e Cherokee, mentre suo padre \u00e8 di origini portoricane e messicane. All'et\u00e0 di tre anni la Jackson si iscrisse al Theatrical Ensemble, quindi inizi\u00f2 a lavorare come modella e successivamente segu\u00ec un corso di recitazione, apparendo in alcuni spot pubblicitari. Nel 1991, all'et\u00e0 di 15 anni, esord\u00ec come attrice, interpretando un episodio della serie televisiva \"Roc\", quindi nel 1993 esord\u00ec nel cinema, con il film \"CB4\", diretto da Tamra Davis. Dal 1996 al 2000 interpret\u00f2 il ruolo di Niecy Jackson in \"Moesha\". Sempre nel 2000 fu nel cast di \"Love &amp; Basketball\", diretto da Gina Prince-Bythewood e prodotto da Spike Lee.\nVita privata.\nDalla relazione con Kevin Federline ha avuto due figli: Kori Madison (31 luglio 2002) e Kaleb Michael (20 luglio 2004). Quando lei era ancora incinta del loro secondo figlio Federline inizi\u00f2 una relazione con la pop star Britney Spears, che spos\u00f2 pochi mesi dopo. Jackson ha altri due figli, Donovan (1993) e Cassilay (1995), nati da una precedente relazione."}
{"id": "2311672", "revid": "198277", "url": "https://it.wikipedia.org/wiki?curid=2311672", "title": "Massimo Rivola", "text": "Biografia.\nDopo essersi laureato nel 1996 in economia e commercio all'Universit\u00e0 di Bologna, nel 1998 inizia la carriera in Formula 1 presso l'ufficio marketing della . Nel 2000 diviene responsabile sponsor della squadra faentina, e due anni dopo \u00e8 nominato \"marketing manager\". \nNel 2003, sempre in Minardi, \u00e8 nominato vice \"team manager\", e due anni dopo diviene direttore sportivo e \"team manager\". Dopo l'acquisizione Minardi da parte di Red Bull e conseguente ridenominazione in , dal 2006 al 2008 rimane a Faenza col ruolo di \"team manager\".\nNel 2009 approda in dove va a occupare la posizione di direttore sportivo, lavorando tra gli altri con piloti quali Fernando Alonso e Sebastian Vettel; sempre nella scuderia modenese, nel 2016 diventa direttore della Ferrari Driver Academy, contribuendo a lanciare nella massima serie automobilistica il promettente Charles Leclerc.\nDopo dieci anni a Maranello, nel 2019 lascia la Ferrari e la Formula 1 per trasferirsi nel motomondiale, andando a ricoprire la carica di amministratore delegato della squadra Aprilia in MotoGP."}
{"id": "2311673", "revid": "709565", "url": "https://it.wikipedia.org/wiki?curid=2311673", "title": "Meiling Melan\u00e7on", "text": "Carriera.\nMei Melancon \u00e8 nata nelle Filippine, ma ha vissuto principalmente in Giappone. Sua madre \u00e8 francese, mentre suo padre \u00e8 nippo-cinese. Comincia ad interessarsi al mondo dello spettacolo gi\u00e0 da bambina, facendo parte di una piccola band e lavorando in alcune produzione scolastiche.\nDa adolescente si trasferisce insieme alla famiglia negli Stati Uniti, dove grazie ad un contratto con la Wilhelmina Models intraprende la carriera di modella, e lavora fra gli altri con l'azienda Oylster. Nel 2001 debutta in un ruolo nel film \"Double Take\" a cui segue \"Colpo grosso al drago rosso - Rush Hour 2\" con Jackie Chan e Chris Tucker. Il suo primo ruolo importante per\u00f2 arriva nel 2006, quando interpreta il personaggio di Psylocke nel film \"X-Men - Conflitto finale\".\nMei Melancon \u00e8 anche apparsa in alcune serie televisive come \"\" e \"Deadwwod\"."}
{"id": "2311676", "revid": "200568", "url": "https://it.wikipedia.org/wiki?curid=2311676", "title": "Konstantin Sergeevi\u010d Aksakov", "text": "Biografia.\nFu esponente di spicco del movimento culturale slavofilo, fondato da Chomjakov e Kireevskij. La sua adesione all'ideologia slavofila fu la diretta derivazione dell'ambiente familiare, essendo gi\u00e0 il padre Sergej, slavofilo, amico e seguace di Aleksandr \u0160i\u0161kov, il letterato arcaista che, nazionalista e conservatore in campo sociale, si batteva contro la modernizzazione della lingua russa propugnata da Karamzin.\nAl padre, alla madre Olga Zaplatina e alla sua famiglia di antica nobilt\u00e0 terriera, Konstantin Aksakov rimase morbosamente legato per tutta la vita: \u00abpass\u00f2 l'intera esistenza sotto il tetto domestico, vi si attacc\u00f2 come un'ostrica al suo guscio, incapace di concepire la possibilit\u00e0 di una vita autonoma senza appoggio nella famiglia\u00bb, non si spos\u00f2, non avvicin\u00f2 mai una donna e sopravvisse appena al padre. Questo suo comportamento concretizzava la sua manichea visione del mondo, nella quale la propria famiglia, la propria terra e Mosca, la vecchia capitale della Russia contadina, si opponevano alla nuova capitale, la moderna e vivace Pietroburgo, e a tutto l'Occidente europeo.\nLa sua casa di famiglia di Mosca, dove gli Aksakov si trasferirono nel 1826, fu insieme a quella degli Elagin il centro dello slavofilismo russo e Konstantin Aksakov vi rappresent\u00f2 la corrente pi\u00f9 esasperata, suscitando anche le riserve del fratello Ivan e del padre, il quale dichiar\u00f2 che al figlio \u00absarebbe impossibile capire la realt\u00e0 senza pesanti e amare disillusioni: che viva dunque alla sua maniera e creda nella perfezione della Russia\u00bb.\nFrequent\u00f2 dal 1832 al 1835 la Facolt\u00e0 di lettere dell'Universit\u00e0 di Mosca. La sua tesi di dottorato in letteratura, \"Lomonosov nella storia della letteratura e della lingua russa\", gi\u00e0 pubblicata nel 1846, fu discussa il 6 marzo 1847. Ancora studente si era legato al circolo di Stankevi\u010d, dissociandosene quando questi pass\u00f2 da una concezione conservatrice dell'hegelismo alla Sinistra hegeliana. Secondo il suo carattere, tale presa di distanza ideologica comport\u00f2 anche la rottura dei rapporti personali con gli altri membri del circolo.\nIn patria \u00e8 ricordato, inoltre, per avere inviato nel 1855 allo zar Alessandro II di Russia, appena eletto, una lettera nella quale gli chiedeva di ripristinare lo Zemskij sobor, il Parlamento. Vanno ricordati anche i suoi studi sulle culture e sulle lingue slavofone."}
{"id": "2311677", "revid": "634851", "url": "https://it.wikipedia.org/wiki?curid=2311677", "title": "Episodi de L'ispettore Coliandro (seconda stagione)", "text": "La seconda stagione della serie televisiva L'ispettore Coliandro, composta da 4 episodi, \u00e8 stata trasmessa in prima visione in Italia da Rai 2 dal 20 gennaio al 10 febbraio 2009. Girata tra la primavera e l'autunno del 2007, \u00e8 stata presentata nel febbraio 2008 nell'ambito dell'Officinema Festival di Bologna.\nLa pistola.\nTrama.\nDurante un inseguimento notturno nelle vie di Bologna, uno sbadato Coliandro riesce a farsi rubare la pistola da una giovane ragazza. Nel corso dei tentativi di rintracciare la sconosciuta, nonch\u00e9 soprattutto la sua arma d'ordinanza, l'ispettore si imbatte in una pericolosa organizzazione criminale serba in affari con la camorra.\nSesso e segreti.\nTrama.\nUn'accompagnatrice viene crudelmente uccisa nella dimora fuori mano di un ricco signore, per mano di un freddo e determinato sicario. Intanto, Coliandro svolge un lavoro secondario in ufficio per ordine di De Zan. Mentre sostituisce Gamberini in un appostamento, scatta per sbaglio alcune fotografie, e nel timore di aver combinato qualche pasticcio, asporta il rullino e sviluppa le immagini in casa di Gargiulo. Poi insieme a lui svolge un'indagine parallela che lo porta a conoscere Claudia, una prostituta d'alto bordo. Sara, un'altra escort, \u00e8 in possesso di una \"pen drive\" con contenuti compromettenti per alcune persone, e per questo \u00e8 braccata da un killer. Coliandro e Gargiulo, con l'aiuto di Claudia, riescono a trovare Sara e la salvano dal sicario che, all'arrivo della Polizia, si suicida davanti a loro. Per Coliandro, alla fine, i complimenti di De Zan e una nuova avventura sentimentale con Claudia.\nDoppia rapina.\nTrama.\nColiandro rimane coinvolto in una rapina in banca nel centro di Bologna. I tre rapinatori, giovani e inesperti, vengono presto resi inoffensivi da tre ostaggi, ma a questo punto proprio loro prendono in ostaggio le altre persone: l'ispettore cerca di scoprire che cosa stia accadendo, aiutato soltanto da una sua vecchia conoscenza, Alessia.\nMai rubare a casa dei ladri.\nTrama.\nDue ragazzine zingare rubano qualcosa di molto importante dalla casa della persona sbagliata, un maresciallo dei carabinieri corrotto, che ora vuole vendicarsi. Dopo un agguato da cui riesce a salvarsi solo una di loro, la ragazzina superstite si rifugia a casa di Coliandro, il quale, con l'aiuto di un'assistente sociale e di un collega carabiniere, cerca di salvare la ragazzina e allo stesso tempo di smascherare il sottufficiale traviato."}
{"id": "2311682", "revid": "1305772", "url": "https://it.wikipedia.org/wiki?curid=2311682", "title": "Linea T1", "text": "Con linea T1 si indica la prima linea di una rete tranviaria urbana o extraurbana. In particolare:"}
{"id": "2311683", "revid": "36426", "url": "https://it.wikipedia.org/wiki?curid=2311683", "title": "La concordia dello stato", "text": ""}
{"id": "2311685", "revid": "287204", "url": "https://it.wikipedia.org/wiki?curid=2311685", "title": "Veselye Ulybki", "text": ""}
{"id": "2311686", "revid": "36426", "url": "https://it.wikipedia.org/wiki?curid=2311686", "title": "La ronda di notte", "text": ""}
{"id": "2311688", "revid": "767487", "url": "https://it.wikipedia.org/wiki?curid=2311688", "title": "Bacchu-ber", "text": "Il bacchu-ber \u00e8 una danza di spade del quartiere di Pont-de-Cervi\u00e8res, nella citt\u00e0 di Brian\u00e7on (Hautes-Alpes, Francia), la cui origine risale a molti secoli fa (la prima testimonianza \u00e8 del 1730). Questa danza \u00e8 unica in Francia e una delle poche in Europa ad aver attraversato il tempo. . Si esegue una volta all'anno, il 16 agosto, giorno di San Rocco, patrono del quartiere di Pont-de-Cervi\u00e8res.\nOrigine.\nLe origini sono quasi impossibili da determinare si evocano una danza celtica, romana, gallica, greca, importata dalle Fiandre. Un riavvicinamento con il dio Bacco pu\u00f2 essere tentato vista la somiglianza in ortografia, ma rimane aleatorio.\nEssendo San Rocco invocato in tempi di peste per lottare contro le epidemie, molti autori ipotizzano che i superstiti della peste a Pont-de-Cervi\u00e8res avrebbero scelto questo santo per proteggere il loro villaggio; tuttavia, non ci sono prove che sia stato fatto un voto a proposito di questa danza.\nDescrizione.\nLa danza viene eseguita da nove uomini vestiti interamente di bianco, tranne per un piccolo nodo nero intorno al collo, di una larga fusciacca rossa e scarpe (come quelle da ballo) nere. Gli uomini formano un cerchio, fanno il saluto ed eseguono delle forme geometriche con le loro spade.\nOgni uomo tiene la punta della spada di un altro e l'impugnatura della propria. Tutti si muovono con passi scivolati e cadenzati (serie di 3 piccoli passi). Alzando le spade e passando uno sotto l'altro, disegnano diverse forme come tre triangoli, un rettangolo e una stella, due rettangoli, una stella e un triangolo.\nLa figura finale, chiamata \"la l\u00e8ve\", \u00e8 composta da un cerchio di ballerini, uno dei quali \u00e8 al centro in mezzo alle spade intrecciate attorno al suo collo. Tutti i ballerini si inginocchiano e si rialzano pi\u00f9 volte allo stesso tempo.\nNell'estate del 1936, il presidente della Repubblica francese, Albert Lebrun, assistette ad una rappresentazione. .\nNel corso delle due guerre mondiali il bacchu-ber non fu mai ballato. Nel 2003, per l'anniversario del bacchu-ber, la danza \u00e8 stata eseguita eccezionalmente da due cerchi di nove danzatori (di solito vi \u00e8 solo un cerchio).\nMelopea.\nLa danza \u00e8 accompagnata da un canto comunemente chiamato la \"Dratanla\", che si apparenta pi\u00f9 a una melopea che a una vera canzone. \u00c8 cantata da una dozzina di donne vestite con il costume tradizionale di Pont-de-Cervi\u00e8res. Le donne sono generalmente sedute su una panchina, ma talvolta cantano in piedi. Il costume tradizionale comprende un capricapo (cuffia) di cotone annodato sotto il mento, uno scialle su un caraco, une lunga gonna antracite con piccoli motivi leggermente provenzali con un elastico alla vita. Un grembiule \u00e8 aggiunto sopra la gonna: si annoda davanti e mantiene fermo lo scialle.\nTesto approssimativo\nLuoghi della danza.\nLa danza \u00e8 di norma effettuata due volte su un palco di legno; dura ogni volta circa 20 minuti. La prima rappresentazione si svolge nella Place de l'Eglise (dove si trova la chiesa di San Rocco e San Marcello). Quindi, ballerini, cantanti e spettatori scendono lungo la rue du Bacchu-ber per raggiungere la Place Jean Jaur\u00e8s dove la danza \u00e8 ripetuta.\nNel passato la danza veniva eseguita 3 volte.\nAssociazioni.\nLa \"Societ\u00e0 degli ammiratori del Bacchu-ber\" gestisce l'organizzazione della cerimonia, ed \u00e8 stata fondata nel 1935. "}
{"id": "2311689", "revid": "223320", "url": "https://it.wikipedia.org/wiki?curid=2311689", "title": "Mei Melan\u00e7on", "text": ""}
{"id": "2311700", "revid": "2026698", "url": "https://it.wikipedia.org/wiki?curid=2311700", "title": "Ivan Sergeevi\u010d Aksakov", "text": ""}
{"id": "2311704", "revid": "767487", "url": "https://it.wikipedia.org/wiki?curid=2311704", "title": "Lucio Ambivio Turpione", "text": " Oper\u00f2, anche come impresario teatrale nella prima met\u00e0 del II secolo a.C., contribuendo a portare al successo le \"palliatae\" di Cecilio Stazio prima, di Publio Terenzio Afro poi. Numerose notizie sulla sua attivit\u00e0 provengono dal prologo dell'\"Hecyra\" di Terenzio, in cui lo stesso Turpione, che impersonava il personaggio 'protatico' (ovvero colui che recitava unicamente la \"protasis\", l'introduzione), raccontava le difficolt\u00e0 incontrate nel presentare al pubblico romano, che molto apprezzava le commedie plautine, le opere di Cecilio e Terenzio:"}
{"id": "2311706", "revid": "111497533", "url": "https://it.wikipedia.org/wiki?curid=2311706", "title": "Maarten Tromp", "text": "Maarten Tromp era figlio di Harpert Maertensz, un ufficiale di marina che divenne comandante della nave \"Olifantstromp\", dal cui nome nasce probabilmente quello della famiglia di Maarten, comparso per la prima volta in documenti del 1607.\nBiografia.\nGli inizi.\nLa madre di Maarten Tromp, per integrare le entrate famigliari, lavava le camicie dei marinai. Maarten si imbarc\u00f2 per la prima volta con il padre quando aveva solo 9 anni di et\u00e0 e nel 1607 era presente nella squadra navale che operava quale copertura della flotta principale olandese nella Battaglia di Gibilterra.\nTre anni dopo una riorganizzazione della marina militare olandese provoc\u00f2 la messa a terra del padre che, insieme a Maarten, part\u00ec con i suoi marinai mercantili per la Guinea. Nel viaggio furono attaccati da sette navi da guerra agli ordini del corsaro inglese Peter Easton. Il padre fu colpito da una cannonata ed egli fu catturato e venduto come schiavo sul mercato di Sal\u00e9.\nDue anni pi\u00f9 tardi Easton, mosso a compassione, riscatt\u00f2 il giovane lasciandolo poi libero. Egli, tornato in Olanda, mantenne madre e tre sorelle con il suo lavoro nei cantieri di Rotterdam.\nAll'et\u00e0 di 19 anni si arruol\u00f2 nella marina mercantile e quattro anni dopo (1621) fu catturato nuovamente dai pirati, ma questa volta nel Mediterraneo, da parte dei corsari barbareschi provenienti da Tunisi. Fu tenuto in schiavit\u00f9 per circa un anno, impressionando talmente il Bey di Tunisi e il corsaro inglese John Ward con la sua bravura nella navigazione e nel maneggio delle armi da fuoco, inclusi i cannoni, che gli fu offerto un posto nella flotta barbaresca. Il suo rifiuto fu interpretato dal Bey come un'ulteriore prova di carattere, impressionandolo al punto di lasciarlo libero.\nUfficiale della Marina Militare.\nEgli si arruol\u00f2 nel luglio 1622 come guardiamarina nella Marina Militare Olandese, entrando al servizio dell'Ammiragliato di Maze, con base a Rotterdam. Il 7 maggio 1624 spos\u00f2 Dignom Cornelisdochter de Haes, figlia di un mercante e lo stesso anno divenne comandante della nave da ricognizione \"St. Antonius\".. La sua prima azione rilevante ebbe luogo come capitano della \"Vliegende Groene Draeck\", battente bandiera del contrammiraglio Piet Hein durante la battaglia contro i corsari di Ostenda nel 1629, nel corso della quale Piet Hein rimase ucciso.\nIn quell'anno, e nel 1630 quando fu nominato comandante a pieno titolo della \"Vliegende Groene Draeck\" su iniziativa dello statolder Federico Enrico d'Orange, Tromp, al comando di una squadra navale, ebbe molto successo nel combattere i corsari di Dunkerque, ma nonostante avesse ricevuto ben quattro collane d'oro quale titolo di riconoscimento, non ebbe pi\u00f9 promozioni di grado. La \"Vliegende Groene Draeck\" fu affondata e nuovi, pi\u00f9 pesanti vascelli furono utilizzati come nave ammiraglia e Tromp fu relegato al comando della vecchia \"Prins Hendrik\". Deluso, Tromp, dopo la morte della prima moglie, lasci\u00f2 nel 1634 il servizio in marina per qualche anno diventando diacono ed il 12 settembre del 1634 si rispos\u00f2 con Alijth Jacobsdochter Arckenboudt, figlia di un ricco scabino ed esattore a Brielle.\nComandante in capo della flotta confederata.\nNel 1637 Tromp fu promosso contrammiraglio dell'Olanda e della Frisia Occidentale, allorch\u00e9 il contrammiraglio Philips van Dorp ed altri comandanti furono rimossi per incompetenza. Sebbene egli fosse formalmente agli ordini dello \"stadtholder\" Federico Enrico d'Orange, era in effetti il comandante della flotta olandese, dato che gli \"stadtholder\" non combatterono mai per mare. Tromp fu prevalentemente impegnato nel contrastare le azioni dei pirati provenienti da Dunkerque.\nNel 1639, durante la guerra ispanico-olandese, Tromp sbaragli\u00f2 la flotta spagnola diretta nelle Fiandre nella Battaglia delle Dune (31 ottobre 1639), che segn\u00f2 la fine della Spagna come potenza navale. Nello scontro preliminare del 18 settembre Tromp fu il primo comandante di cui si sappia, che ha utilizzato la tattica dello scontro in linea di battaglia.\nNel corso della prima guerra anglo-olandese (1652\u00a0\u2013 1653) Tromp comand\u00f2 la flotta olandese nelle battaglie di Dungeness, di Portland, del Gabbard e di Scheveningen (o Texel).\nIn quest'ultima egli trov\u00f2 la morte, colpito da un tiratore scelto appostato sul sartiame della nave ammiraglia della flotta inglese comandata da William Penn.\nLa sua morte fu temporaneamente taciuta all'equipaggio della sua nave ammiraglia \"Brederode\", comandata dal capitano Egbert Bartholomeusz Kortenaer, per non demoralizzarlo.\nLa morte di Tromp costitu\u00ec non solo una grave perdita per la Marina da Guerra Olandese, ma anche per gli orangisti, che puntavano alla sconfitta del Commonwealth d'Inghilterra ed alla restaurazione della monarchia sotto gli Stuart. Il rafforzamento dell'influenza repubblicana dopo Scheveningen condusse ai negoziati di pace con il Commonwealth, che culminarono nel Trattato di Westminster del 1654.\nDurante la sua carriera, il principale rivale di Tromp fu il vice-ammitaglio Witte de With, che fu agli ordini dell'ammiragliato di Rotterdam (Maas) dal 1637. De Witt sostitu\u00ec temporaneamente Tromp come comandante supremo nella battaglia di Kentish Knock (8 ottobre 1652).\nIl successore di Maarten Tromp fu il contrammiraglio Jacob van Wassenaer Obdam.\nAnche il secondo figlio di Tromp e della prima moglie, Dignom Cornelisdochter de Haes, Cornelis Tromp, divenne successivamente comandante della Marina Olandese come Contrammiraglio Generale, dopo essere stato comandante della Marina Danese."}
{"id": "2311744", "revid": "287204", "url": "https://it.wikipedia.org/wiki?curid=2311744", "title": "Gennaro Cannavacciuolo", "text": "Biografia.\nGennaro Cannavacciuolo scopre il teatro all'et\u00e0 di otto anni quando, in una recita scolastica, indossa i panni di Pinocchio. Sino a diciott'anni segue corsi teatrali parallelamente agli studi. Conseguito il diploma, nonostante il parere contrario dei genitori, decide di assecondare la sua passione e riesce a farsi notare da Eduardo De Filippo che, per quattro anni, sino alla sua morte, lo inserisce nella sua compagnia, dove incontra Pupella Maggio di cui diventer\u00e0 grande amico e con cui divider\u00e0 anche la scena. \nDopo la morte di Eduardo e un breve periodo trascorso con Luca De Filippo, dal 1987 interpreta ruoli e partecipa a spettacoli importanti, come \"Cabaret\" di cui \u00e8 stato il primo interprete in Italia, a \"Concha Bonita\" con musica di Nicola Piovani, alle \"Notti di Cabiria\", al \"Bacio della Donna Ragno\", a \"Carmela e Paolino\", a \"Questa sera Amleto\", per citarne solo alcuni. Per il teatro Verdi di Trieste nel 1993 \u00e8 il maestro delle cerimonie in \"Cabaret\" con la compagnia della Rancia.\nDal 1996 interpreta il ruolo del brillante in varie operette. In modo continuativo per il teatro lirico Giuseppe Verdi di Trieste nel 1996 \u00e8 Chic in \"Scugnizza\", nel 1997 il conte Boni Cancianu in \"La principessa della Czarda\" con Paola Tedesco e la regia di Gino Landi, nel 1998 Petit-Gris in \"Cin Ci La\", nel 1999 Herman in Rose-Marie di Rudolf Friml con Alessandro Safina, nel 2000 Il barone Koloman Zsupan in \"Gr\u00e4fin Mariza\" di Emmerich K\u00e1lm\u00e1n, nel 2012 Njegus ne \"La vedova allegra\", e parimenti nel 2014, 2017, 2019 e 2020 presso il teatro Verdi di Salerno, diretto da Daniel Oren. Negli anni, ha lavorato inoltre per il Politeama di Prato, il Verdi di Salerno sotto l'egida del teatro San Carlo di Napoli, per il teatro Verdi di Pisa, il teatro Carlo Felice di Genova ed il San Carlo di Napoli.\nDal 2010 si dedica principalmente a recital scritti e diretti in prima persona, quali \"Volare - omaggio a Domenico Modugno\", mentre nel 2014, fu protagonista con Fiorenza Cedolins e Safina di una puntata di Prima della prima in onda su Rai 3."}
{"id": "2311745", "revid": "838137", "url": "https://it.wikipedia.org/wiki?curid=2311745", "title": "Francesco Cherubin", "text": "Biografia.\nNato a Venezia il 13 settembre 1838, fu ordinato sacerdote il 23 settembre 1865.\nGi\u00e0 arciprete e preside del capitolo della basilica cattedrale di San Marco di Venezia, nel 1899 fu nominato vescovo di Feltre e Belluno; ricevette l'ordinazione episcopale nella basilica cattedrale di San Marco di Venezia il 20 agosto dello stesso anno per l'imposizione delle mani del cardinale patriarca di Venezia Giuseppe Melchiorre Sarto.\nMor\u00ec in vescovado a Feltre il 2 luglio 1910; il rito esequiale si tenne il 5 luglio nella cattedrale di Feltre.\nRiposa nella cattedrale di Belluno.\nGenealogia episcopale.\nLa genealogia episcopale \u00e8:"}
{"id": "2311746", "revid": "36426", "url": "https://it.wikipedia.org/wiki?curid=2311746", "title": "Bracciolini", "text": ""}
{"id": "2311748", "revid": "229244", "url": "https://it.wikipedia.org/wiki?curid=2311748", "title": "Terremoto de L'Aquila", "text": ""}
{"id": "2311752", "revid": "309289", "url": "https://it.wikipedia.org/wiki?curid=2311752", "title": "Bludnaja", "text": "La Bludnaja \u00e8 un fiume della Russia europea settentrionale, affluente di sinistra della P\u00ebza (bacino idrografico del Mezen'). Scorre nei rajon Le\u0161ukonskij e Mezenskij dell'Oblast' di Arcangelo.\nIl fiume, che \u00e8 uno dei due rami sorgentizi della P\u00ebza, ha origine tra le paludi nella parte centrale dei Timani e scorre in direzione settentrionale in un'area disabitata. Lungo il fiume ci sono delle piccole rapide. Unendosi alla Ro\u010duga d\u00e0 origine al fiume P\u00ebza. Ha una lunghezza di 150\u00a0km, il suo bacino \u00e8 di 1\u00a0390\u00a0km\u00b2."}
{"id": "2311753", "revid": "287204", "url": "https://it.wikipedia.org/wiki?curid=2311753", "title": "St Kilda Football Club", "text": "Il St Kilda Football Club \u00e8 un club di football australiano della citt\u00e0 di Melbourne."}
{"id": "2311755", "revid": "80339", "url": "https://it.wikipedia.org/wiki?curid=2311755", "title": "Bludnaya", "text": ""}
{"id": "2311765", "revid": "767487", "url": "https://it.wikipedia.org/wiki?curid=2311765", "title": "Diego Lagos", "text": "Carriera.\nNel 2007 ha vinto il Torneo di Apertura, primo campionato vinto dal Lan\u00fas nella sua storia."}
{"id": "2311766", "revid": "767487", "url": "https://it.wikipedia.org/wiki?curid=2311766", "title": "Brisbane Lions", "text": "Il Brisbane Lions \u00e8 un club di football australiano della citt\u00e0 di Brisbane."}
{"id": "2311769", "revid": "767487", "url": "https://it.wikipedia.org/wiki?curid=2311769", "title": "Boac", "text": "Boac \u00e8 una municipalit\u00e0 di Seconda classe delle Filippine, capoluogo della Provincia di Marinduque, nella Regione del Mimaropa.\nBoac \u00e8 formata da 61 baranggay:"}
{"id": "2311770", "revid": "204012", "url": "https://it.wikipedia.org/wiki?curid=2311770", "title": "Sindrome di Miller-Fisher", "text": ""}
{"id": "2311782", "revid": "478814", "url": "https://it.wikipedia.org/wiki?curid=2311782", "title": "Provincia di Suphanburi", "text": "La provincia di Suphanburi () \u00e8 in Thailandia, nella regione della Thailandia Centrale. Si estende per 5.358 km\u00b2 e a tutto il 2020 aveva abitanti. Il capoluogo \u00e8 il distretto di Mueang Suphanburi, dove si trova Suphanburi, la principale citt\u00e0 della provincia.\nSuddivisione amministrativa.\nLa provincia \u00e8 suddivisa in 10 distretti (\"amphoe\"). Questi a loro volta sono suddivisi in 110 comuni (\"tambon\") e 977 villaggi (\"muban\").\nAmministrazioni comunali.\nA tutto il 2020, non vi era alcun comune della provincia con lo status di citt\u00e0 maggiore (\"thesaban nakhon\"), i due comuni che rientravano tra le citt\u00e0 minori (\"thesaban mueang\") erano Suphanburi (con residenti) e Song Phi Nong (). La pi\u00f9 popolata tra le municipalit\u00e0 di sottodistretto (\"thesaban tambon\") era U Thong, con residenti."}
{"id": "2311783", "revid": "767487", "url": "https://it.wikipedia.org/wiki?curid=2311783", "title": "Fremantle Football Club", "text": "Il Fremantle Football Club \u00e8 un club di football australiano di Fremantle (Australia Occidentale). Originariamente ha vestito curiose divise viola nella parte inferiore e verde bianco rosso in quella superiore, con il bianco che assumeva la forma di un'ancora: colori non legati a quelli della bandiera italiana bens\u00ec rappresentativi dell'anima marinara della squadra (il rosso e il verde sono i simboli di babordo e tribordo). Negli ultimi anni la divisa sociale \u00e8 andata incontro a un restyling di maggiore semplicit\u00e0, diventando interamente viola con tre linee a forma di V bianche sovrapposte sul petto (bianca con tre linee a V viola in trasferta)."}
{"id": "2311785", "revid": "120412850", "url": "https://it.wikipedia.org/wiki?curid=2311785", "title": "Geelong Football Club", "text": "Il Geelong Football Club \u00e8 un club di football australiano della citt\u00e0 di Geelong."}
{"id": "2311787", "revid": "1749630", "url": "https://it.wikipedia.org/wiki?curid=2311787", "title": "Ipotesi agostiniana", "text": "L'ipotesi agostiniana \u00e8 una soluzione proposta da Agostino d'Ippona per il problema sinottico, che riguarda l'ordine di composizione dei vangeli sinottici del Nuovo Testamento. Secondo questa ipotesi, il \"Vangelo secondo Matteo\" sarebbe stato composto per primo, seguito dal \"Vangelo secondo Marco\", che utilizz\u00f2 \"Matteo\" come fonte, e dal \"Vangelo secondo Luca\", che ebbe come fonti i primi due. Secondo la visione tradizionale, gli autori dei vangeli furono Matteo apostolo ed evangelista, discepolo di Ges\u00f9, Marco evangelista, discepolo di Pietro apostolo, e Luca evangelista, discepolo di Paolo di Tarso.\nA differenza delle altre ipotesi di soluzione del problema sinottico, l'ipotesi agostiniana non ha bisogno di ipotizzare alcun documento non esplicitamente menzionato da testimonianze storiche; al contrario, questa ipotesi si basa essenzialmente sulle testimonianze della tradizione, piuttosto che sulla critica testuale.\nDue sono i punti aperti dell'ipotesi agostiniana: se il \"Vangelo secondo Matteo\" fu scritto in greco, nella forma conservatasi, o se questa sia una traduzione di un originale scritto in lingua aramaica (questione della priorit\u00e0 aramaica); e se sia stato quello \"secondo Luca\" il terzo vangelo in ordine di composizione, come indicato dalla formulazione originale dell'ipotesi, o se invece l'autore di \"Marco\" non abbia usato il \"Vangelo secondo Luca\" come fonte, come suggerito dall'ipotesi Griesbach."}
{"id": "2311790", "revid": "4175", "url": "https://it.wikipedia.org/wiki?curid=2311790", "title": "Hawthorn Football Club", "text": "Lo Hawthorn Football Club \u00e8 un club di football australiano di Melbourne"}
{"id": "2311791", "revid": "729019", "url": "https://it.wikipedia.org/wiki?curid=2311791", "title": "Buenavista (Marinduque)", "text": "Buenavista \u00e8 una municipalit\u00e0 di Quarta classe delle Filippine, situata nella Provincia di Marinduque, nella Regione del Mimaropa.\nBuenavista \u00e8 formata da 15 baranggay:"}
{"id": "2311796", "revid": "2131061", "url": "https://it.wikipedia.org/wiki?curid=2311796", "title": "Elezioni europee del 2009 in Germania", "text": "Le elezioni europee del 2009 in Germania si sono tenute il 7 giugno."}
{"id": "2311797", "revid": "1782831", "url": "https://it.wikipedia.org/wiki?curid=2311797", "title": "Captive Heart", "text": ", \u00e8 un manga in cinque volumi disegnato da Matsuri Hino originariamente pubblicato da Hakusensha su \"LaLa\" ed edito anche in Italia ad opera della J-Pop.\nTrama.\nLe famiglie Kuroishi e Kougami sono vincolate da un pesante \"patto\" stabilito dagli antenati delle due famiglie. Infatti per 100 generazioni i membri della famiglia Kuroishi dovranno servire i Kougami incondizionatamente. Quattordici anni prima dell'inizio degli eventi la famiglia Kougami scompare e fa perdere completamente le tracce.\nMegumi Kuroishi \u00e8 un giovane universitario la cui vita trascorre tranquilla vivendo nel lusso dell'abitazione dei Kougami, all'improvviso l'ultimo discendente della casata Kougami, una ragazza di nome Suzuka ritorna dalla Cina e chiede che il giuramento venga rispettato. Megumi, inizialmente riluttante, sar\u00e0 costretto a servire Suzuka."}
{"id": "2311798", "revid": "729019", "url": "https://it.wikipedia.org/wiki?curid=2311798", "title": "1\u00aa Divisione alpina &quot;Taurinense&quot;", "text": "La 1\u00aa Divisione alpina \"Taurinense\" era una divisione da montagna del Regio Esercito Italiano, con sede a Torino.\nStoria.\nLa Divisione fu costituita 10 settembre 1935, basata sul 3\u00ba e 4\u00ba Reggimento alpini e 1\u00ba Reggimento di Artiglieria Alpina.\nAlcuni reparti vennero temporaneamente aggregati alla Divisione alpina \"Pusteria\" e impiegati nelle operazioni della Campagna d'Etiopia (1935-36). Andarono in Africa Orientale i battaglioni \"Exilles\" e \"Intra\", e alcune batterie dei gruppi di artiglieria alpina \"Susa\" e \"Aosta\". L'organico della Divisione fu ristrutturato nel maggio del 1937.\nLa Divisione partecip\u00f2 anche alla Seconda guerra mondiale, in diverse campagne.\nAlpi Occidentali.\nIl 10 giugno 1940 risulta dislocata in diversi punti del fronte dell'arco alpino (settore Moncenisio-Bardonecchia). Partecipa alle operazioni contro la Francia dal 10 al 24 giugno 1940 occupando Bourg-St-Maurice St.-Foy che occupa e poi presidia. Terminate le operazioni, nell'ottobre del 1940 ci fu lo scioglimento dei battaglioni \"Valle\", e alla Divisione alpina \"Taurinense\" fu dato l'ordine di presidiare il territorio francese compreso fra il vecchio confine e la linea di armistizio.\nJugoslavia.\nNel mese di gennaio 1942 sbarc\u00f2 a Ragusa, per concentrarsi a Mostar, in Ercegovina, e fu inquadrata nel XIV Corpo d'Armata. Dal 15 aprile al 31 maggio, prende parte a operazioni antipartigiane in Croazia, Bosnia ed Erzegovina. Dal mese di agosto viene trasferita per operare in Montenegro, dove svolge compiti di presidio fino all'8 settembre, quando, a seguito degli eventi derivanti dalla proclamazione dell'armistizio, la Divisione viene sciolta mentre si trovava dislocata sulla costa dell'Adriatico, nel retroterra della base militare delle Bocche di Cattaro. Alcuni suoi reparti (Gruppo Aosta, Battaglione Ivrea) partecipano alla guerra di liberazione inquadrati nella Divisione italiana partigiana Garibaldi.\nDivisione italiana partigiana \"Garibaldi\" fino alla fine del conflitto formando alcuni la 1\u00aa Brigata alpina \"Taurinense\" ed altri la 2\u00aa Brigata alpina \"Taurinense\"."}
{"id": "2311799", "revid": "767487", "url": "https://it.wikipedia.org/wiki?curid=2311799", "title": "North Melbourne Football Club", "text": "Il North Melbourne Football Club \u00e8 un club di football australiano della citt\u00e0 di Melbourne."}
{"id": "2311800", "revid": "729019", "url": "https://it.wikipedia.org/wiki?curid=2311800", "title": "Gasan", "text": "Gasan \u00e8 una municipalit\u00e0 di Quarta classe delle Filippine, situata nella Provincia di Marinduque, nella Regione del Mimaropa.\nGasan \u00e8 formata da 25 baranggay:"}
{"id": "2311801", "revid": "767487", "url": "https://it.wikipedia.org/wiki?curid=2311801", "title": "Melbourne Football Club", "text": "Il Melbourne Football Club \u00e8 una squadra di football australiano, della citt\u00e0 di Melbourne."}
{"id": "2311802", "revid": "1543377", "url": "https://it.wikipedia.org/wiki?curid=2311802", "title": "Gennamari", "text": "Gennamari \u00e8 una frazione del comune di Arbus situata nella provincia del Sud Sardegna.\nLa miniera.\nNacque principalmente come luogo minerario assieme a Ingurtosu attorno ai giacimenti di blenda e galena, con Regio decreto datato 16 febbraio 1855, con la richiesta di concessione dei mercanti liguri Marco Calvo e Luigi Calvo.\nNel 1857 i due commercianti vendettero la propriet\u00e0 mineraria alla Societ\u00e0 civile delle miniere di Gennamari e Ingurtosu. Nel 1871 venne costruita una ferrovia a scartamento ridotto, che collegava la miniera alla spiaggia di Piscinas, sulla quale, nel 1875, venne concessa la costruzione di un magazzino per lo stoccaggio del materiale pronto cos\u00ec per la partenza verso l'isola di San Pietro.\nCrisi e chiusura.\nCol passare degli anni, da semplice sito minerario, divenne un vero centro abitato dai minatori e dalle famiglie, con scuole, un medico e la fornitura di energia elettrica. Negli anni cinquanta, le spiagge di Piscinas diventarono colonia estiva per i figli dei minatori. Nel 1943 si ebbe il primo stop della miniera, con i primi licenziamenti; nel 1946 la situazione miglior\u00f2, ma la crisi dei materiali e l'abbassamento dei costi di vendita di questi, portarono alla chiusura della miniera nel 1973."}
{"id": "2311803", "revid": "287204", "url": "https://it.wikipedia.org/wiki?curid=2311803", "title": "Pubblicit\u00e0 erotica", "text": "La pubblicit\u00e0 erotica \u00e8 una forma di pubblicit\u00e0 che fa leva sul \"sex-appeal\" (letteralmente: richiamo del sesso, fascino costituito prevalentemente da fattori erotici) per attrarre l'attenzione dei destinatari. L'espediente dell'erotismo pu\u00f2 essere congruente col prodotto reclamizzato (come nel caso di \"lingerie\", profilattici o prodotti di bellezza) oppure pu\u00f2 non avere alcuna relazione con esso (come nel caso di carburanti, pezzi di ricambio meccanici o molti tipi di cibo). La percezione della pubblicit\u00e0 erotica, e l'impatto che questa pu\u00f2 esercitare sulla sensibilit\u00e0 dei destinatari, tuttavia, varia in relazione al tipo di persona, al tipo di cultura, e al periodo storico.\nDefinizione di pubblicit\u00e0 erotica.\nIl concetto di pubblicit\u00e0 erotica \u00e8 relativo: il fatto che una pubblicit\u00e0 venga percepita da parte di una persona come facente leva sul sex-appeal dipende da diverse variabili, cos\u00ec come esistono vari modi da parte della pubblicit\u00e0 di far leva sul sex-appeal.\nPer poter procedere ad una definizione di \"pubblicit\u00e0 erotica\" \u00e8, quindi, necessario innanzitutto descrivere i modi in cui \u00e8 possibile far leva sul richiamo del sesso, sul fascino costituito prevalentemente da fattori erotici.\nTra tutti i possibili modi di descrivere il funzionamento della pubblicit\u00e0 erotica, qui si sceglie il metodo che contrappone il mittente (cio\u00e8 chi fa pubblicit\u00e0) al destinatario (cio\u00e8 chi fruisce la pubblicit\u00e0). Ovviamente tale suddivisione \u00e8 una semplificazione a fini espositivi perch\u00e9 i due punti di vista sono in realt\u00e0 strettamente interrelati e perch\u00e9 il sistema di comunicazione \u00e8 molto pi\u00f9 complesso e articolato.\nPunto di vista del mittente.\nIl punto di vista del mittente \u00e8 quello del pubblicitario, ossia chi crea la pubblicit\u00e0 erotica. Esistono molti modi, che non si escludono necessariamente a vicenda (ma che anzi solitamente sono concomitanti) in cui \u00e8 possibile far leva sul sesso per reclamizzare un prodotto:\nModi di far leva sul sex-appeal.\nCome appare evidente gi\u00e0 cos\u00ec non \u00e8 semplice stabilire quale \u00e8 una pubblicit\u00e0 erotica e quale non lo \u00e8, perch\u00e9 nel mezzo c'\u00e8 una serie pressoch\u00e9 infinita di possibilit\u00e0. Di solito \u00e8 facile individuare le estremit\u00e0, molto meno tracciare un confine.\nLa componente dell'amore romantico.\nA complicare le cose c'\u00e8 il fatto che spesso alla componente prettamente sessuale si aggiunge un'altra componente, il cosiddetto amore romantico, che agisce sugli stessi processi psicologici, ma in misura diversa. Il risultato \u00e8 che si hanno tre differenti tipologie di pubblicit\u00e0:\nTutti gli aspetti appena esposti sono comunque relativi all'ottica del pubblicitario, cio\u00e8 di chi crea l'annuncio, perch\u00e9 in ogni caso una r\u00e9clame pu\u00f2 essere percepita come sexy o meno a seconda di chi la guarda:\nPunto di vista del destinatario.\nDifferenze individuali.\nNella percezione del sex-appeal di una pubblicit\u00e0 entrano in gioco differenze individuali. Ad esempio una reazione affettiva della persona nei confronti degli stimoli sessuali dovrebbe moderare la propria valutazione dell'informazione sessuale in pubblicit\u00e0. A tal proposito ricercatori hanno investigato la relazione tra il sex-appeal in pubblicit\u00e0 e variabili della personalit\u00e0 relate col sesso quali l\u2019\"erotofobia\" e l\u2019\"erotofilia\", la \"colpevolezza del sesso\", lo \"schema sessuale di s\u00e9\". O, per fare un altro esempio, anche i \"giudizi etici\" sulla pubblicit\u00e0 sessuale possono avere un loro impatto sulla valutazione dei consumatori. E riguardo a questo \u00e8 stato studiato il rapporto tra i contenuti sessuali delle r\u00e9clame e tratti personali quali il \"liberalismo sessuale\".\nDifferenze culturali.\nNella percezione del sex-appeal di una pubblicit\u00e0 entrano in gioco differenze culturali. Il modo di trattare il sesso varia a seconda della civilt\u00e0 nella quale la pubblicit\u00e0 si presenta. Ad esempio \u00e8 moralmente scorretto per molti cinesi parlare apertamente di sesso. Tali consumatori valuterebbero un sex-appeal esplicito in pubblicit\u00e0 come tradizionalmente e culturalmente inaccettabile. Alcuni di loro ritengono che eserciti una cattiva influenza sui giovani e che in molti casi la pubblicit\u00e0 che fa leva sul sesso non si preoccupa di dare sufficienti informazioni sul prodotto. Tuttavia una forma pi\u00f9 edulcorata di sex-appeal pu\u00f2 facilmente essere accettata.\nA tal proposito un'analisi del contenuto mostrava come, sebbene sia nella cultura occidentale sia in quella orientale vi fosse una tendenza generale a ritrarre le donne come bellezze classiche (vestite cio\u00e8 in maniera sobria e normale), per ci\u00f2 che riguarda nello specifico donne rappresentate in pose sexy, queste erano molto pi\u00f9 diffuse sulle riviste occidentali internazionali americane che non sulle riviste orientali locali di Taiwan e Singapore. Inoltre si metteva in evidenza come in Giappone e in Corea del Sud al momento di voler rappresentare una donna in posa sexy, fosse molto pi\u00f9 probabile l'impiego di modelle occidentali che non di modelle orientali.\nDifferenze storiche.\nNella percezione del sex-appeal di una pubblicit\u00e0 entrano in gioco differenze storiche, perch\u00e9 anche se il significato e le funzioni di immagini o parole come portatrici di erotismo dipendono dai costumi e dal gusto estetico di una data societ\u00e0, questi non sono sempre stati gli stessi nel tempo.&lt;br&gt;\nIn Occidente l'utilizzo del nudo, sia femminile sia maschile, nei manifesti pubblicitari di fine Ottocento e di inizio Novecento, aveva un valore espressivo generalmente desessuato e che rimandava a idee di solennit\u00e0, forza, sacralit\u00e0, grazia proprie dell'iconografia classica greca o romana, e che solitamente poco aveva a che fare col sex-appeal.\nSi dovette attendere il secondo dopoguerra, quindi la fine degli anni quaranta, per veder comparire i primi timidi tentativi di erotizzazione, con un uso casto e appena allusivo del volto e del corpo femminile per prodotti del tutto ortodossi come cosmetici o calze. In ogni caso il nudo liberty venne quasi del tutto radiato, e praticamente fino al Sessantotto si assistette ad una forma di puritanesimo che colp\u00ec non solo la r\u00e9clame ma un po' tutte le forme di comunicazione artistiche o sociali.\nTuttavia fu negli anni settanta che il sesso irruppe nella pubblicit\u00e0, in seguito alle profonde trasformazioni sociali di quegli anni. Addirittura parve quasi che qualcuno avesse scoperto una sorta di \u201ctrucco della donnina nuda\", perch\u00e9 dal 1971 al 1975 tantissimi prodotti furono pubblicizzati per mezzo di modelle semisvestite o in pose provocanti. La maggior parte di questi prodotti, comunque, non aveva molto a che fare col sesso: benzina, lamette da barba, motociclette, bottiglie di birra, pantaloni. \u00c8 importante notare che si sta parlando di modelle, e non di modelli. Infatti fu sempre in quegli anni che si form\u00f2 non solo la pubblicit\u00e0 sessuale, ma anche la pubblicit\u00e0 sessista che, purtroppo e non di rado, finisce con l'essere la stessa cosa. E questo perch\u00e9 in ogni caso per quanto da un lato la pubblicit\u00e0 tent\u00f2 di cavalcare il cambiamento dei costumi, la cosiddetta \"rivoluzione sessuale\", dall'altro fin\u00ec col riflettere ci\u00f2 che veniva definito \"stereotipo dominante maschilista\". Tale fenomeno era riconducibile ad un pi\u00f9 generale limite intrinseco della pubblicit\u00e0 tutta, che diviene palese proprio in circostanze come questa: \nNegli anni ottanta e nei primi novanta si assistette comunque ad una radicale trasformazione nella rappresentazione pubblicitaria del corpo poich\u00e9 si and\u00f2 verso una palese bisessualit\u00e0 e androginia: con donne che sembravano ragazzi e uomini che sembravano ragazze, con una virilizzazione dei ruoli e delle pose femminili e un addolcimento quasi adolescenziale di ruoli e pose maschili.\nQuesta ha assunto col tempo il carattere di vera e propria fase di transizione perch\u00e9 \u00e8 sul finire degli anni novanta che si ha un ribaltamento del canone degli anni settanta con la comparsa dell\u2019\"uomo oggetto\", quasi a voler sostituire uno stereotipo con un altro, in modo da pareggiare in qualche modo i conti. \n\u00c8 stata quindi la volta dell'uomo succube di sadomasochismi da parte delle donne: cavalcato, sculacciato, calpestato, deriso, oggetto di brama, eccetera eccetera.\nUna possibile convergenza tra mittente e destinatario.\nAnche se la questione della pubblicit\u00e0 che fa leva sul sex-appeal \u00e8 evidentemente complessa, \u00e8 comunque possibile restringere il campo, sia sul versante del mittente sia sul versante del destinatario, al fine di stabilire con un minimo di oggettivit\u00e0 cosa s'intende per pubblicit\u00e0 erotica. Le tre variabili pi\u00f9 importanti per procedere a tale definizione sono le seguenti:\nPubblicit\u00e0 sessualmente esplicita.\nInnanzitutto, per quanto possa essere difficoltoso stabilire fino a che punto una pubblicit\u00e0 appartenente alla \"zona grigia\" sia da considerarsi sessuale o meno, a detta di chi, e quanti siano costoro, esiste anche una folta schiera di r\u00e9clame che possono essere definite ad unanimit\u00e0 come sessualmente esplicite, e che anzi in certi casi sconfinano senza tanti complimenti nel pornografico, sebbene quest'ultimo sia pi\u00f9 un problema della stampa che non della televisione. Non solo, ma \u00e8 un dato di fatto che dagli anni settanta a oggi la presenza del sesso in pubblicit\u00e0, nonch\u00e9 l'evidenza di tale sesso, sono andati progressivamente crescendo.\nA titolo esemplificativo \u00e8 possibile citare un'analisi del contenuto condotta sulla stampa statunitense alla fine degli anni novanta secondo la quale gli stimoli emotivi pi\u00f9 frequentemente utilizzati in pubblicit\u00e0 sarebbero: il \"calore\" (cio\u00e8 r\u00e9clame rappresentanti un'atmosfera amichevole, accogliente: 43,6%); l\u2019\"umorismo\" (cio\u00e8 r\u00e9clame divertenti: 34,6%); l\u2019\"erotismo\" (pubblicit\u00e0 rappresentanti modelle seducenti, parzialmente o completamente nude: 17,1%); la \"paura\" (9,4%); la \"provocazione\" (5,5%); la \"nostalgia\" (1,1%). Dove gli ultimi tre sono da considerarsi fenomeni marginali in pubblicit\u00e0.\nTarget 18-34 anni.\nD'altro canto non si deve trascurare il fatto che, quando i pubblicitari fanno leva sul sex-appeal (e si sta parlando della nostra epoca e della civilt\u00e0 occidentale), in realt\u00e0 non pretendono di comunicare a chiunque ma mirano ad una platea privilegiata. Il classico target della pubblicit\u00e0 sessuale (che poi, spesso, \u00e8 anche il classico target della pubblicit\u00e0 tutta) \u00e8 la fascia di et\u00e0 che va dai 18 ai 34 anni.\n\u00c8 vero che i 18-trentaquattrenni hanno una minor disponibilit\u00e0 economica e di fatto guardano meno televisione rispetto ai pi\u00f9 anziani, ma i pubblicitari ritengono che le persone di quest'et\u00e0 siano pi\u00f9 facilmente influenzabili dalla r\u00e9clame, per il semplice fatto che si tratta di consumatori meno esperti. Lavorare su consumatori pi\u00f9 maturi, che magari hanno un set di marche o di prodotti consolidato, richiede molto pi\u00f9 tempo e impegno e quindi investimento di denaro maggiore da parte dell'utente.\nSi calcola che una persona in una giornata media veda, a seconda delle stime, un qualcosa che oscilla tra i trecento e i tremila annunci.\nIl sesso rappresenterebbe un ottimo espediente per attrarre l'attenzione in mezzo a questa giungla di informazioni, perch\u00e9 per i giovani le esperienze e le espressioni sessuali sono ancora relativamente nuove. E cambi ormonali e sviluppi del corpo contribuiscono alla novit\u00e0 e alla salienza delle immagini sessuali. Inoltre il sesso pu\u00f2 indurre a ragionamenti di tipo emulativo della serie \"\u00abquella persona di bella presenza usa quel prodotto: se uso quel prodotto anch'io allora\u2026\u00bb\". E l'avvenenza, a questa et\u00e0, \u00e8 considerata solitamente una cosa importante.\nPer cui senz'altro esisteranno anche differenze nei tratti della personalit\u00e0 che mediano la percezione del sesso, ma in generale si pu\u00f2 affermare che i giovani sono pi\u00f9 sensibili rispetto ai meno giovani. Infatti il sesso non fa altrettanto presa su un pubblico pi\u00f9 adulto.\nOvviamente lo stesso identico ragionamento vale non solo per la pubblicit\u00e0, ma per tutta la programmazione mediatica in generale. Si potrebbe concettualizzare, indicativamente, che i giovani guardano meno televisione, e quando la guardano preferisco programmi, o pi\u00f9 in generale contenuti, di questo tipo. E i pubblicitari ne sono consapevoli.\nGenere femminile e genere maschile.\nTuttavia va tenuto in considerazione anche il fatto che, per un argomento cos\u00ec delicato come quello del sesso, la reazione di soggetti femminili e soggetti maschili non \u00e8 propriamente la stessa.\nIn generale i giovani sembrano avere quella che si potrebbe definire una sorta di \"soglia di intolleranza\" nei confronti nell'utilizzo del sesso in pubblicit\u00e0 relativamente alta (quindi il range della sensibilit\u00e0 \u00e8 piuttosto ampio, sia per quanto riguarda la soglia inferiore, sia per quanto riguarda la soglia superiore). E da questo punto di vista non ci sono differenze di giudizio etico tra maschi e femmine nei confronti della r\u00e9clame erotica.\nIl problema e le differenze si hanno piuttosto quando un soggetto femminile o un soggetto maschile si trova al cospetto di una pubblicit\u00e0 che utilizza un modello oppure una modella. In sostanza femmine e maschi reagirebbero differentemente rispetto a modelli pubblicitari dello stesso genere o del genere opposto. Indicativamente si pu\u00f2 dire che soggetti femminili valutano pi\u00f9 favorevolmente immagini sexy di uomini mentre soggetti maschili valutano pi\u00f9 favorevolmente immagini sexy di donne. Comunque il giudizio di soggetti femminili nei confronti di modelli dello stesso genere sarebbe molto pi\u00f9 favorevole rispetto al giudizio di soggetti maschili sempre di fronte a modelli dello stesso genere.\nQuando invece la pubblicit\u00e0 presenta un'interazione sessuale tra modelli maschili e modelli femminili le valutazioni di soggetti femminili e di soggetti maschili sono molto simili (anche il livello di arousal sarebbe lo stesso, cos\u00ec come il tipo di risposte).\nLimite evidente di questi studi \u00e8 rappresentato dal fatto che si d\u00e0 per scontato un auditorio eterosessuale, non contemplandone uno omosessuale.\nEfficacia della pubblicit\u00e0 erotica.\nAttenzione e memoria.\nIn pubblicit\u00e0 si ricorre frequentemente all'uso del sesso perch\u00e9 questo \u00e8 molto efficace nell'attrarre l'attenzione.\nA sua volta esisterebbe una forte correlazione tra attenzione e memoria, ovvero un basso livello di attenzione determinerebbe un basso livello di memoria e un alto livello di attenzione determinerebbe un alto livello di memoria.\nLa memoria \u00e8 un aspetto cruciale della psicologia della pubblicit\u00e0, in quanto la memoria \u00e8 considerata il primo gradino, o meglio una condizione necessaria sebbene non sufficiente, nel determinare l'efficacia della pubblicit\u00e0. Dove per pubblicit\u00e0 efficace s'intende in prima accezione una r\u00e9clame in grado di creare \"goodwill\" (e cio\u00e8 un atteggiamento positivo, benevolenza, amicizia, simpatia) nei confronti di un prodotto o di una marca, e quindi capace di evocare il desiderio, la convinzione che il prodotto reclamizzato rappresenti una soluzione valida e desiderabile, anzi la migliore delle soluzioni possibili. E quindi stimolare una propensione al consumo o prima ancora un'intenzione all'acquisto.&lt;br&gt;\nIl principio di fondo secondo il quale le memoria \u00e8 da considerarsi un elemento base \u00e8 molto semplice: ad una persona dovr\u00e0 pur rimanere qualcosa in mente dell'annuncio pubblicitario che ha appena visto (\"aspetti formali\", \"prodotto\" e \"marca\" reclamizzati). Il fatto che una pubblicit\u00e0 venga rammentata non significa che poi sia anche efficace, ma se una pubblicit\u00e0 non viene neppure rammentata senz'altro non sar\u00e0 efficace. Se non resta nella memoria niente di un determinato messaggio, \u00e8 come se quel messaggio non ci fosse mai stato. Se per\u00f2 rimane qualcosa, sperando che sia la cosa giusta, pu\u00f2 succedere qualsiasi cosa a quell'informazione. Non necessariamente rendere l'annuncio pubblicitario efficace, ma perlomeno c'\u00e8 la base affinch\u00e9 un qualcosa possa accadere.\nProcessamento dell'informazione e congruenza.\nLe ricerche che si sono concentrate sul \"processamento dell'informazione\" hanno dimostrato come il sesso in pubblicit\u00e0 sia davvero potente nel catturare l'attenzione, perch\u00e9 spesso pubblicit\u00e0 che fanno leva sul sex-appeal sono ricordate meglio e riconosciute pi\u00f9 facilmente rispetto a pubblicit\u00e0 ritenute neutre (ovviamente nella misura in cui il grado di memoria pu\u00f2 essere considerato un indice del grado di attenzione).\nTale effetto positivo ha per\u00f2 un risvolto negativo, e in questo caso i problemi riguardano il prodotto e la marca: il sesso \u00e8 comunque un espediente efficace, ma rischia di esserlo troppo e di attirare su di s\u00e9 tutta quanta l'attenzione se \u00e8 eccessivamente esplicito e se i beni reclamizzati non hanno niente a che fare col sesso. Armando Testa, facendo sua un'espressione di Rosser Reeves, era molto esatto al riguardo: \"\u00abtroppo sesso funziona da vampiro perch\u00e9 succhia l'attenzione del cliente e l'allontana dal prodotto\u00bb\". In sostanza l'uso del sesso \u00e8 rilevante per la comunicazione di marketing solo se i consumatori hanno intenzione di fare un acquisto per un motivo sessuale. Se da un lato mentine, abiti o attrezzi ginnici possono essere acquistati da certe persone per aumentare la propria percezione di sex-appeal, \u00e8 dubbio che qualcuno si compri una pizza o la marmitta di un motorino per anticipare un'esperienza orgasmica.\nI ricercatori che hanno studiato gli effetti del sesso sul processamento dell'informazione pubblicitaria hanno preso come riferimento due approcci teoretici relati, che sono il \"modello del processamento dell'informazione\" e il \"modello della gerarchia dell'effetto\". Entrambi questi approcci assumono che la comunicazione persuasiva progredisca linearmente attraverso una serie di stadi, e che ostacoli che impediscono al consumatore di venire in contatto, di codificare, e di immagazzinare l'informazione in memoria termineranno prematuramente il processo di persuasione.\nA tal proposito \u00e8 stato generalmente ipotizzato che l'informazione sessuale in pubblicit\u00e0 sia effettivamente notata, cio\u00e8 attragga l'attenzione, e quindi sia conseguentemente ricordata, anche a distanza di tempo, nonch\u00e9 riconosciuta facilmente. In pi\u00f9 le pubblicit\u00e0 che fanno leva sul sex-appeal sarebbero ritenute pi\u00f9 coinvolgenti, attraenti, interessanti, divertenti, favorite, originali.\nIl rovescio della medaglia \u00e8 rappresentato, appunto, dal fatto che l'attenzione diretta verso il contenuto sessuale pu\u00f2 comportare una distrazione controproducente: l'immagine sessuale attrarrebbe l'attenzione e tenderebbe a saturare le limitate risorse di processamento dello spettatore, lasciando poco o niente a disposizione per il processamento delle altre informazioni dell'annuncio, nella fattispecie il nome della marca e spesso la body-copy.\nIn compenso il sesso spingerebbe ad un miglior processamento dell'immagine rispetto al testo: pensieri e cognizioni sarebbero diretti verso gli elementi sessuali della pubblicit\u00e0 piuttosto che sul messaggio. Il che potrebbe forse far piacere all'art director, ma un po' meno al copywriter, e per niente alla ditta che investe denaro per fare una campagna pubblicitaria.\nUna soluzione in grado di far fronte a tale controindicazione sarebbe rappresentata comunque dalla \"congruenza\" del prodotto, della marca, e del testo rispetto all'immagine stessa. Vari studi dimostrano infatti che quando c'\u00e8 un'affinit\u00e0 tra sesso e quanto reclamizzato, anche la memorabilit\u00e0 di quest'ultimo ne pu\u00f2 beneficiare."}
{"id": "2311805", "revid": "369674", "url": "https://it.wikipedia.org/wiki?curid=2311805", "title": "Charles Richter", "text": ""}
{"id": "2311807", "revid": "113095149", "url": "https://it.wikipedia.org/wiki?curid=2311807", "title": "Nerorgasmo (album)", "text": "Nerorgasmo \u00e8 il primo e unico album in studio dei Nerorgasmo, pubblicato nel 1993 da El Paso Occupato in formato CD.\nIl disco.\nL'album \u00e8 stato registrato e mixato da Tino Paratore all'Acqualuce Studio di Alpignano e fa seguito al il primo EP omonimo di quattro pezzi, pubblicato su 7\" nel 1985."}
{"id": "2311813", "revid": "119586536", "url": "https://it.wikipedia.org/wiki?curid=2311813", "title": "Port Adelaide Football Club", "text": "Il Port Adelaide Football Club \u00e8 un club di football australiano di Port Adelaide, sobborgo della citt\u00e0 di Adelaide. Il Port Adelaide Football Club \u00e8 Il club pi\u00f9 titolato della storia."}
{"id": "2311815", "revid": "1904508", "url": "https://it.wikipedia.org/wiki?curid=2311815", "title": "Conte di Carnarvon", "text": "Il titolo di Conte di Carnarvon \u00e8 un titolo nobiliare inglese che rende Pari d'Inghilterra. Il titolo fu creato tre volte nella storia inglese. La prima volta nel 1628 per Robert Dormer, un fervente sostenitore di re Carlo I durante il periodo della guerra civile inglese. Alla morte del primo Conte, il titolo pass\u00f2 al figlio Charles; quando anche quest'ultimo mor\u00ec, nel 1709, il titolo and\u00f2 perduto.\nLa seconda creazione avvenne nel 1714 per James Brydges, allora nono barone Chandos. Dopo che il titolo si perse per la seconda volta, venne rinnovato una terza per Henry Herbert, iniziatore dell'attuale famiglia comitale e in precedenza conosciuto come Lord Porchester."}
{"id": "2311817", "revid": "767487", "url": "https://it.wikipedia.org/wiki?curid=2311817", "title": "Mogpog", "text": "Mogpog \u00e8 una municipalit\u00e0 di Quarta classe delle Filippine, situata nella Provincia di Marinduque, nella Regione del Mimaropa.\nMogpog \u00e8 formata da 37 baranggay:"}
{"id": "2311821", "revid": "767487", "url": "https://it.wikipedia.org/wiki?curid=2311821", "title": "West Coast Eagles", "text": "Il West Coast Eagles \u00e8 un club di football australiano della citt\u00e0 di Perth."}
{"id": "2311834", "revid": "767487", "url": "https://it.wikipedia.org/wiki?curid=2311834", "title": "Santa Cruz (Marinduque)", "text": "Santa Cruz \u00e8 una municipalit\u00e0 di Prima classe delle Filippine, situata nella Provincia di Marinduque, nella Regione del Mimaropa.\nSanta Cruz \u00e8 formata da 55 baranggay:"}
{"id": "2311838", "revid": "122805341", "url": "https://it.wikipedia.org/wiki?curid=2311838", "title": "Torrijos", "text": ""}
{"id": "2311845", "revid": "478814", "url": "https://it.wikipedia.org/wiki?curid=2311845", "title": "Provincia di Trat", "text": "La provincia di Trat () si trova in Thailandia, nel gruppo regionale della Thailandia Centrale. Si estende per 2.819\u00a0km\u00b2 e a tutto il 2020 aveva abitanti. Il capoluogo \u00e8 il distretto di Mueang Trat, nel cui territorio vi \u00e8 la citt\u00e0 omonima.\nFa parte della provincia l'arcipelago del Parco Nazionale Mu Ko Chang, che comprende le isole di Koh Chang, Koh Kut, Koh Mak e altre isole minori adiacenti.\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 38 sottodistretti (\"tambon\") e 254 villaggi (\"muban\").\nAmministrazioni comunali.\nA tutto il 2020 non vi era in provincia alcun comune con lo status di citt\u00e0 maggiore (\"thesaban nakhon\") e l'unico comune che rientrava tra le citt\u00e0 minori (\"thesaban mueang\") era Trat, con residenti. Erano inoltre presenti 13 municipalit\u00e0 di sottodistretto (\"thesaban tambon\") e tra le pi\u00f9 popolose vi erano Bo Phloi (con residenti) e Nong Bon (). Nell'aprile 2020, le aree che non ricadono sotto la giurisdizione delle amministrazioni comunali erano governate da un totale di 29 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2311846", "revid": "155634", "url": "https://it.wikipedia.org/wiki?curid=2311846", "title": "Maria Kurz-Schlechter", "text": "In seguito al matrimonio assunse anche il cognome del coniuge e gareggi\u00f2 come Maria Kurz-Schlechter.\nBiografia.\nSpecialista delle prove tecniche e originaria di K\u00f6ssen, Maria Kurz-Schlechter ottenne il primo successo internazionale nel 1976, quando vinse la classifica di slalom gigante della Coppa Europa 1975-1976; l'anno dopo conquist\u00f2 la medaglia d'argento nella discesa libera agli Europei juniores di Kranjska Gora.\nIn Coppa del Mondo ottenne il suo primo risultato di rilievo il 19 gennaio 1979, quando colse l'unico podio di carriera: il 3\u00ba posto nello slalom speciale disputato sulle nevi di Meiringen, alle spalle della connazionale Regina Sackl e dell'italiana Claudia Giordani. L'ultimo piazzamento della sua attivit\u00e0 agonistica fu il 15\u00ba posto ottenuto nello slalom gigante di Coppa del Mondo disputato il 10 gennaio 1980 sul tracciato di Berchtesgaden."}
{"id": "2311848", "revid": "104458", "url": "https://it.wikipedia.org/wiki?curid=2311848", "title": "Izmailovskaya", "text": ""}
{"id": "2311853", "revid": "767487", "url": "https://it.wikipedia.org/wiki?curid=2311853", "title": "I Guess That's Why They Call It the Blues", "text": "I Guess That's Why They Call It the Blues \u00e8 un brano scritto ed interpretato dall'artista britannico Elton John; il testo \u00e8 di Bernie Taupin. Coautore del pezzo \u00e8 il chitarrista Davey Johnstone.\nIl brano.\nProveniente dall'album del 1983 \"Too Low for Zero\" (ne costituisce la quinta traccia), si caratterizza come uno standard pop dell'epoca, molto lodato dalla critica. Oltre al pianoforte di Elton, \u00e8 possibile udire ai cori i membri della Elton John Band (composta dal chitarrista Davey Johnstone, dal bassista Dee Murray e dal batterista Nigel Olsson) cimentarsi nei cori; nel brano \u00e8 presente anche Stevie Wonder all'armonica. Il testo di Bernie parla fondamentalmente di un ragazzo che ha nostalgia della sua fidanzata. Il videoclip venne filmato al \"Rivoli Ballroom\" di Londra.\n\"I Guess That's Why They Call It the Blues\" venne pubblicata come singolo nell'aprile del 1983 nel Regno Unito e nell'ottobre dello stesso anno negli Stati Uniti: ebbe un grandioso successo, raggiungendo una #5 UK e una #4 USA. \u00c8 stata messa in evidenza nei film del 1992 \"Gli amici di Peter\" e nel cartone animato \"I Griffin\"; inoltre, viene regolarmente suonata alle partite in casa del Chelsea F.C.\nLa canzone, divenuta oramai un classico di Elton John, \u00e8 una delle pi\u00f9 eseguite ai live della superstar: non manca mai, insieme alla celeberrima \"Your Song\".\nNel 2000, Mary J. Blige duett\u00f2 questo pezzo con Elton nel corso di un live al Madison Square Garden, e questa versione venne inclusa nel CD di Elton \"One Night Only: The Greatest Hits\" e nell'EP della Blige \"Mary J. Blige &amp; Friends\" (ne esiste anche una versione in studio reperibile solo su singolo promo)."}
{"id": "2311856", "revid": "729019", "url": "https://it.wikipedia.org/wiki?curid=2311856", "title": "Torrijos (Marinduque)", "text": "Torrijos \u00e8 una municipalit\u00e0 di Quarta classe delle Filippine, situata nella Provincia di Marinduque, nella Regione del Mimaropa.\nTorrijos \u00e8 formata da 25 baranggay:"}
{"id": "2311861", "revid": "599013", "url": "https://it.wikipedia.org/wiki?curid=2311861", "title": "Federazione delle chiese pentecostali", "text": "La Federazione delle chiese pentecostali \u00e8 un organismo di collaborazione fra diverse chiese indipendenti e associazioni di chiese evangeliche pentecostali operanti in Italia.\nStoria.\nIn Italia nasce l'8 aprile 2000, ponendo la regola di fede delle Scritture bibliche (Antico e Nuovo Testamento); conta oltre 50.000 persone.\nCredo.\nIl credo della federazione consiste:\nOpere aderenti.\nElenco delle opere aderenti:"}
{"id": "2311866", "revid": "154893", "url": "https://it.wikipedia.org/wiki?curid=2311866", "title": "Gran Turismo Omologato", "text": ""}
{"id": "2311868", "revid": "154893", "url": "https://it.wikipedia.org/wiki?curid=2311868", "title": "Gran Turismo Omologata", "text": ""}
{"id": "2311876", "revid": "1305772", "url": "https://it.wikipedia.org/wiki?curid=2311876", "title": "Santuario di Miyajidake", "text": "Il \u00e8 un tempio shintoista che si trova nella citt\u00e0 di Fukutsu (prefettura di Fukuoka), nell'isola di Ky\u016bsh\u016b (Giappone).\nVi si venerano in particolare l'Imperatrice Jing\u016b e i Kami Katsumura (\u52dd\u6751\u5927\u795e) e Katsuyori (\u52dd\u983c\u5927\u795e), che sono le tre principali divinit\u00e0 della terra, che aiutano i fedeli negli affari, nella sicurezza stradale e nella sicurezza in casa.\nSi recano a pregare in questo santuario numerosi fedeli e pellegrini da tutto il Giappone.\nNel tempio si trova la pi\u00f9 grande shimenawa (cio\u00e8 una corda di paglia di riso intrecciata che indica la santit\u00e0 e la sacralit\u00e0 di un luogo o di un oggetto) di tutto il Giappone, 13,5 metri di lunghezza, 2,5 metri di diametro e 5 tonnellate di peso. \nNel recinto del tempio si trovano anche la campana e il tamburo rituali pi\u00f9 grandi del Giappone.\nDietro il santuario si trova una tomba Kofun lunga 23 metri con una base di pietre di 5 metri di altezza e di spessore, nella quale sono stati trovati attrezzi, tesori e armi; alcuni di questi pezzi sono stati dichiarati patrimonio nazionale.\nNella festa d'autunno, dal 21 al 23 settembre, si prega per un buon raccolto e per una buona pesca durante l'anno, e si fa una processione fino al mare in costume tradizionale."}
{"id": "2311878", "revid": "1305772", "url": "https://it.wikipedia.org/wiki?curid=2311878", "title": "The Funeral", "text": ""}
{"id": "2311880", "revid": "1934238", "url": "https://it.wikipedia.org/wiki?curid=2311880", "title": "Brisbane Cricket Ground", "text": "Il Brisbane Cricket Ground \u00e8 un impianto sportivo della capitale dello Stato australiano del Queensland, Brisbane. Sorge nel sobborgo di Woolloongabba e per questo viene comunemente chiamato The Gabba.\nIl sito su cui si trova attualmente lo stadio \u00e8 stato adibito a campo di gioco di cricket nel 1895, la prima gara si \u00e8 disputata il 19 dicembre 1896 tra una rappresentanza di parlamentari locali e una di giornalisti.\nLo stadio ospita regolarmente gare di cricket, football australiano, rugby, rugby league e calcio."}
{"id": "2311889", "revid": "9316", "url": "https://it.wikipedia.org/wiki?curid=2311889", "title": "Flavio Del Bono", "text": ""}
{"id": "2311892", "revid": "23138671", "url": "https://it.wikipedia.org/wiki?curid=2311892", "title": "Grigoriy Nikolaevich Neujmin", "text": ""}
{"id": "2311893", "revid": "33689", "url": "https://it.wikipedia.org/wiki?curid=2311893", "title": "Skinner (Ratatouille)", "text": ""}
{"id": "2311894", "revid": "834", "url": "https://it.wikipedia.org/wiki?curid=2311894", "title": "Pierre Amin Gemayel", "text": ""}
{"id": "2311895", "revid": "73125", "url": "https://it.wikipedia.org/wiki?curid=2311895", "title": "Jayant V. Narlikar", "text": ""}
{"id": "2311902", "revid": "110157", "url": "https://it.wikipedia.org/wiki?curid=2311902", "title": "Das ist nicht die ganze Wahrheit...", "text": "Das ist nicht die ganze Wahrheit... \u00e8 il quarto album di studio del gruppo pop punk tedesco Die \u00c4rzte, pubblicato nel 1988.\n\"\u2640\" \u00e8 una hidden track e non appare nella lista delle tracce sul retro dell'album."}
{"id": "2311910", "revid": "287204", "url": "https://it.wikipedia.org/wiki?curid=2311910", "title": "Vancouver Island Ranges", "text": "La Vancouver Island Ranges \u00e8 una catena montuosa del Canada che si estende lungo tutta la lunghezza dell'Isola di Vancouver, nella provincia della Columbia Britannica. \nCopre un'area di 31.788 km\u00b2, e la vetta pi\u00f9 elevata \u00e8 Golden Hinde, con 2.201 metri sul livello del mare."}
{"id": "2311916", "revid": "729019", "url": "https://it.wikipedia.org/wiki?curid=2311916", "title": "Cutis laxa", "text": "La cutis laxa \u00e8 un insieme di malattie del tessuto connettivo per cui la pelle perde elasticit\u00e0, mostrando piaghe.\nTipologia.\nEsistono varie forme di tale patologia, alcune sono benigne mentre ne esiste una in particolare le cui complicanze cardiache possono risultare mortali.\nSintomatologia.\nFra i sintomi e i segni clinici ritroviamo ritardo dello sviluppo, lassit\u00e0 della pelle, ernie, fino a complicazioni quali enfisema polmonare e cuore polmonare.\nDiagnosi differenziale.\nSi distingue dalla sindrome di Ehlers-Danlos in quanto la pelle non mostra la caratteristica fragilit\u00e0. Altre patologie da cui occorre distinguerla sono la sindrome di Turner e la neurofibromatosi.\nTerapia.\nNon esiste un trattamento specifico, si ricorre alla chirurgia plastica per ovviare a deficienze fisiche."}
{"id": "2311919", "revid": "785863", "url": "https://it.wikipedia.org/wiki?curid=2311919", "title": "Duca Igthorn", "text": ""}
{"id": "2311927", "revid": "287204", "url": "https://it.wikipedia.org/wiki?curid=2311927", "title": "Federazione Sammarinese Nuoto", "text": "La Federazione Sammarinese Nuoto (in sigla FSN) \u00e8 l'organo che governa e gestisce l'attivit\u00e0 natatoria a San Marino, in particolare per quanto riguarda il nuoto agonistico e sincronizzato. La FSN gestisce anche le squadre nazionali che partecipano alle diverse competizioni internazionali.\n\u00c8 stata fondata nel 1981 e conta due societ\u00e0 affiliate, la Gens Aquatica San Marino ed il San Marino Nuoto. \u00c8 affiliata al Comitato Olimpico Nazionale Sammarinese, alla LEN, alla FINA, alla COMEN ed alla COLAN.\nOrganizza annualmente, dal 2001, il \"Meeting del Titano\", che dal 2006 \u00e8 entrato nel calendario LEN, oltre al campionato sammarinese di nuoto.\nGli atleti del nuoto sanmarinese si sono distinti, in campo internazionale, vincendo numerose medaglie ai Giochi dei Piccoli Stati d\u2019Europa,:"}
{"id": "2311929", "revid": "1744421", "url": "https://it.wikipedia.org/wiki?curid=2311929", "title": "Die Bestie in Menschengestalt", "text": "Die Bestie in Menschengestalt \u00e8 il quinto album di studio del gruppo pop punk tedesco Die \u00c4rzte, pubblicato nel 1993. Si tratta del primo album dopo cinque anni di pausa; inoltre da questo album la band ha ingaggiato l'attuale bassista, Rodrigo Gonz\u00e1lez.\n\u00c8 stato ristampato nel 2007 da Hot Action Records."}
{"id": "2311930", "revid": "1543377", "url": "https://it.wikipedia.org/wiki?curid=2311930", "title": "Subiaco Oval", "text": "Subiaco Oval (IPA: ), familiarmente chiamato Subi, fu un impianto sportivo multifunzione di Subiaco, sobborgo di Perth, capitale dell'Australia Occidentale.\nFu costruito tra il 1907 e il 1908, anno della sua inaugurazione, e fu dedito principalmente al football australiano anche se ospit\u00f2 altri sport di squadra, in particolare rugby e calcio.\nTra le manifestazioni di rilievo ivi aventi avuto luogo figura la organizzata dall'Australia.\nDichiarato monumento storico nel 2019, vide la sua ultima partita nel 2017 e a luglio 2019 iniziarono i lavori di demolizione delle sue tribune.\nIl terreno di gioco in erba \u00e8 stato lasciato intatto e successivamente annesso a un complesso scolastico di nuova costruzione e reso disponibile al pubblico.\nLo stadio era capace di circa posti ed era di propriet\u00e0 del consiglio comunale della citt\u00e0 di Subiaco.\nStoria.\nLo stadio fu edificato su un'area di propriet\u00e0 comunale nota all'epoca come Mueller Park, intitolata al botanico tedesco Ferdinand von Mueller che visse gran parte della sua vita in Australia.\nI lavori per la costruzione dell'impianto iniziarono nel 1907 e costarono circa dell'epoca; l'inaugurazione avvenne il con un incontro di football australiano tra East Perth e Subiaco.\nI primi lavori di radicale riammodernamento dell'impianto risalgono al 1969: il di quell'anno, infatti, fu inaugurata una nuova tribuna su tre gradinate sovrapposte, chiamata Simons-Orr-Hill dai nomi di Jack Simons, Wallace Orr e R.W. Hill, tre importanti figure della Western Australia Football League.\nIl fu inaugurata una nuova tribuna a doppia gradinata costata , adiacente a quella aperta 12 anni prima.\nUna serie di lavori che copr\u00ec un arco di quattro anni tra i 1995 e il 1999 vide dapprima la costruzione di una nuova tribuna sul fronte opposto di gioco, che port\u00f2 la capacit\u00e0 dello stadio a spettatori.\nIl , alla presenza dell'allora primo ministro Paul Keating, l'impianto cos\u00ec ristrutturato apr\u00ec ufficialmente al pubblico.\nDue anni pi\u00f9 tardi furono installati i tralicci per l'illuminazione notturna e nel 1999 i lavori terminarono con la definitiva trasformazione di Subiaco Oval in uno stadio completamente coperto e con ogni ordine di posto a sedere, dalla capacit\u00e0 totale di spettatori.\nIl progetto di tale rinnovamento fu firmato dagli architetti Peter Hunt e Daryl Jackson e realizzato, sia per la parte ingegneristica che costruttiva, da BPA Engineering a un costo totale di circa (circa 15 milioni per la tribuna del 1995, 4 per l'illuminazione e 35 milioni per la trasformazione in impianto senza posti in piedi).\nNel 2002 l'Australia ricevette l'investitura all'organizzazione della , e Subiaco Oval fu tra le sedi prescelte, unica sulla costa occidentale del Paese.\nNel corso della manifestazione ospit\u00f2 cinque incontri della fase a gironi, tra cui il \"big match\" tra e , vinto 25-6 dai britannici che nel prosieguo della competizione giunsero fino alla finale e si laurearono campioni del mondo.\nIl la nazionale australiana di calcio ospit\u00f2 al Subiaco Oval l' per un'amichevole di beneficenza a sostegno delle vittime dello tsunami del dicembre precedente nell'Oceano Indiano; i \"Socceroos\" vinsero 3-0 davanti a spettatori.\nNel 2006, con la nascita della \"franchise\" di rugby a 15 del , Subiaco Oval fu lo stadio scelto per le gare interne di Super 12 della neonata formazione che ivi fu ospitata per quattro stagioni, fino alla migrazione nel 2010 al Perth Oval.\nNel 2010 l'Australian Football League, concessionaria dell'impianto, cedette i diritti di \"naming\" alla societ\u00e0 di investimenti Patersons Securing; l'accordo provoc\u00f2 polemiche da parte di alcuni membri del consiglio municipale di Subiaco che gi\u00e0 sette anni prima si erano opposti alla sponsorizzazione da parte della catena di vendite al telefono Crazy John's; tuttavia le opposizioni furono superate dal fatto che il corrispettivo economico ( per tutta la durata dell'accordo) sarebbe servito per lo sviluppo della disciplina di base in Australia Occidentale.\nQuando l'accordo termin\u00f2, nel 2015, a Paterson subentr\u00f2 l'immobiliare Domain.\nA tale data, tuttavia, l'impianto era ormai considerato superato in quanto vecchio di oltre un secolo, e nacque l'esigenza di una nuova struttura, in quanto l'Oval non era pi\u00f9 ristrutturabile a costi sostenibili.\nFu quindi messo in cantiere il Perth Stadium la cui costruzione fu ultimata nel 2017.\nIl 24 agosto di quell'anno fu disputata l'ultima partita di club mentre il 18 novembre successivo si tenne un incontro di \"International Rules\" (incrocio di football australiano e calcio gaelico) tra la nazionale di casa e l'Irlanda, con cui lo stadio venne ufficialmente chiuso.\nIl consiglio comunale di Subiaco annunci\u00f2 quindi la costruzione di una scuola secondaria e superiore su parte dell'area su cui sorgevano le tribune e il parcheggio dello stadio, lasciando il resto dell'area libero per abitazioni civili.\nQuanto al prato, esso sarebbe stato incorporato alla scuola e messo a disposizione anche della collettivit\u00e0.\nI lavori di demolizione delle tribune iniziarono a e lasciarono intatto solo l'ingresso principale e i tornelli, dichiarati sito di interesse storico; il il prato dell'Oval riapr\u00ec al pubblico: delle vecchie strutture rimangono solo 250 sedili delle tribune originali in legno e i pali del campo da gioco.\nUsi non sportivi.\nLo stadio fu anche, per quasi mezzo secolo, sede di numerosi concerti: tra quelli degli artisti di maggior richiamo, figura la prima esibizione di sempre di Elton John in Australia, il ; l'ultimo concerto che ivi si tenne, il , fu anche quello che registr\u00f2 il record assoluto di spettatori dell'impianto: paganti assistettero infatti alla prima tappa australiana del \"tour live 2016\" della cantante britannica Adele."}
{"id": "2311934", "revid": "204012", "url": "https://it.wikipedia.org/wiki?curid=2311934", "title": "Enfisema polmonare", "text": ""}
{"id": "2311938", "revid": "767487", "url": "https://it.wikipedia.org/wiki?curid=2311938", "title": "Heinrich Julius Holtzmann", "text": "Protestante, docente nell'Universit\u00e0 di Heidelberg e poi in quella di Strasburgo, esegeta del Nuovo Testamento, tra le sue opere principali si ricordano il commentario sui sinottici (1889; terza edizione 1901), quello sui libri giovannei (1890; seconda edizione 1893) e sugli \"Atti degli Apostoli\" (1901), raccolti nella serie \"Handkommentar zum Neuen Testament\".\nUn suo contributo fondamentale alla soluzione del problema sinottico, fu la pubblicazione di \"Die synoptischen Evangelien, ihr Ursprung und geschichtlicher Charakter\" (\"I vangeli sinottici: loro origine e carattere storico\"; Lipsia, 1863), col quale diffuse il principio della priorit\u00e0 marciana, secondo il quale il \"Vangelo secondo Marco\" fu composto per primo, mentre il \"Vangelo secondo Matteo\" fu scritto a partire da \"Marco\" e da una collezione di detti (i \"logia\" di Papia), e il \"Vangelo secondo Luca\" fu l'ultimo ad essere composto, ispirandosi ai primi due sinottici. Si trattava di una versione modificata dell'ipotesi di Christian Hermann Weisse e diede vita alla teoria delle due fonti, la teoria correntemente preferita dagli studiosi."}
{"id": "2311939", "revid": "4175", "url": "https://it.wikipedia.org/wiki?curid=2311939", "title": "Football Park", "text": "Football Park (attualmente noto come AAMI Stadium dal nome della compagnia d'assicurazioni che lo sponsorizza; colloquialmente detto Footy Park) \u00e8 uno stadio di football australiano situato nel sobborgo di West Lakes di Adelaide, Australia Meridionale. \u00c8 stato costruito nel 1973 dalla lega di football australiano del Sud Australia (SANFL) ed \u00e8 ora il campo di gioco sia di Adelaide sia di Port Adelaide. Football Park \u00e8 il quarto stadio di football australiano in termini di capienza, dopo l'Etihad Stadium (Melbourne), l'ANZ Stadium (Sydney) e il Melbourne Cricket Ground."}
{"id": "2311940", "revid": "76963", "url": "https://it.wikipedia.org/wiki?curid=2311940", "title": "Phillip Glasser", "text": "Egli \u00e8 maggiormente conosciuto per il ruolo di Fievel Mousekewitz nei film di animazione statunitensi, \"Fievel sbarca in America\" e \"Fievel conquista il West\", e le serie televisive \"Le avventure di Fievel\".\nSpesso fa il doppiatore ed \u00e8 inoltre inizialmente apparso in come il giovane Ru'afo, comunque, le sue scene sono state subito eliminate.\nVerso la fine degli anni novanta interpret\u00f2 il ruolo di Eugene nella commedia di NBC, Hang Time. Philip Glasser continua a lavorare attualmente come produttore di film. La sua prima coproduzione \u00e8 stata Kickin' It Old Skool.\n\u00c8 sposato dal 2000 con l'attrice Elise Shirley."}
{"id": "2311950", "revid": "48821", "url": "https://it.wikipedia.org/wiki?curid=2311950", "title": "Skilled Stadium", "text": ""}
{"id": "2311958", "revid": "2091899", "url": "https://it.wikipedia.org/wiki?curid=2311958", "title": "Thomas Telford", "text": "Nel 1820 divenne a Londra primo presidente della Institution of Civil Engineers."}
{"id": "2311959", "revid": "287204", "url": "https://it.wikipedia.org/wiki?curid=2311959", "title": "Kardinia Park", "text": "Il Kardinia Park o anche GMHBA Stadium \u00e8 un parco pubblico situato a Geelong nello Stato australiano del Victoria. Nel parco vi sono diverse strutture pubbliche ed impianti sportivi: uno stadio di football australiano, un campo da gioco di calcio, un campo da cricket, una piscina dell'aria aperta, un certo numero di palestre per il netball, varie sedi di club sportivi e un centro per anziani.\nFin dal 1911 si trovano due terreni di gioco per il football australiano, uno dal lato orientale, l'altro dal lato ovest. Il Geelong Football Club ha cominciato a giocare le proprie partite casalinghe sull'ovale orientale del parco nel 1941 dopo che l'usuale campo di gioco di Corio era stato adibito ad uso militare. L'ovale occidentale \u00e8 attualmente usato dalla squadra locale di football australiano St. Marys per le proprie gare interne. La sede sociale del St. Marys \u00e8 situata sul lato occidentale dell'ovale."}
{"id": "2311960", "revid": "1305772", "url": "https://it.wikipedia.org/wiki?curid=2311960", "title": "Assiniboin", "text": "Gli Assiniboin sono una trib\u00f9 di Nativi Americani, diffusa originariamente nel Dakota del Nord settentrionale e Montana nordorientale. Il ramo settentrionale (dei \"Canadian Assiniboin\", \"Stoney\" o \"Nakoda\") era diffuso nel Saskatchewan lungo il fiume Assiniboine, termine usato talvolta per denominare la trib\u00f9 stessa. Oggi sopravvivono entrambi i gruppi tribali, ma il pi\u00f9 numeroso \u00e8 quello canadese.. \nChiamano s\u00e9 stessi \"Hohe\" (ribelli), con l'appellativo che fu dato loro dai Sioux dai quali si erano anticamente distaccati, ma anche Nakota (o Nakoda), quasi a conservare cos\u00ec memoria della loro originaria provenienza.\nEtimologia del nome.\nIl nome \"Assiniboin\" significa \"Colui che cuoce con le pietre\" (dalla lingua Chippewa) e fa riferimento all'uso di cuocere il cibo in acqua fatta bollire in contenitori di pelle o cuoio immergendovi pietre arroventate in precedenza sul fuoco.\nQuesta tecnica assai primitiva \u00e8 di solito messa in relazione alla assenza o alla scarsa disponibilit\u00e0 di recipienti resistenti alla fiamma.\nIl termine chippewa (giunto tramite il francese) \u00e8 stato anche recepito nella traduzione inglese, come Stone Sioux o Stoney.\nLingua.\nAppartiene al \"continuum\" dialettale sioux (famiglia linguistica siouan) costituito dalle tre denominazioni dialettali dakota-lakota-nakota, rappresentate rispettivamente:\nStoria e modo di vita.\nDistaccatisi anticamente dai Sioux, di cui furono sempre nemici, condividevano il modo di vita dei Sioux occidentali (Lakota) che era quello dell'area culturale delle Pianure. All'interno di questo, gli Assiniboin si possono collocare nel sottogruppo pi\u00f9 estremo, caratterizzato dall'assenza di ogni attivit\u00e0 agricola, dal nomadismo e dalla sostanziale dipendenza dal bisonte.\nEbbero incontri con vari esploratori europei e con la celebre spedizione di Lewis e Clark. Di questo periodo restano resoconti che ne descrivono il modo di vita e l'aspetto prima della assimilazione e quasi scomparsa a seguito del contatto con i bianchi. Furono ritratti in pi\u00f9 occasioni da Catlin e Bodmer, che ce ne hanno lasciato coloratissime immagini. \nCon l'arrivo in massa dei bianchi e lo scoppio delle guerre indiane nella regione delle Grandi pianure, trovarono modo di continuare la guerra con il nemico ancestrale sioux, essendo spesso impiegati nell'esercito americano in qualit\u00e0 di \"scout\".\nOggigiorno gli antichi \"Hohe\" tendono comunque a minimizzare le passate fratture con i dakota e a considerarsi invece, in qualche modo, parte della grande nazione, o, forse meglio, \"tradizione\", sioux, dichiarandolo formalmente nei documenti e sui siti \"on-line\" dei vari raggruppamenti tribali, e ci sono perfino alcuni Stoney che proclamano una certa qual maggior loro affinit\u00e0 linguistica con i Lakota, piuttosto che con gli Assiniboin, e pretendono di essere dei \u00abSioux delle Montagne Rocciose\u00bb invece che dei semplici discendenti degli Hohe"}
{"id": "2311961", "revid": "1318658", "url": "https://it.wikipedia.org/wiki?curid=2311961", "title": "Stemma di Torino", "text": "Lo stemma della Citt\u00e0 di Torino \u00e8 costituito da uno azzurro a cui \u00e8 sovrapposto un toro furioso d'oro, con le corna d'argento. Lo stemma \u00e8 timbrato (cio\u00e8 sormontato) da una corona comitale a nove perle, in virt\u00f9 di un antico privilegio dal 1619, al contrario della maggioranza delle altre citt\u00e0 italiane il cui stemma invece \u00e8 sormontato dalla semplice corona muraria.\nBlasonatura.\nLo stemma, approvato con decreto dell'11 agosto 1931, ha la seguente blasonatura:\nLa descrizione del gonfalone \u00e8 la seguente:\nMentre la bandiera della citt\u00e0 \u00e8 la seguente:\nIl gonfalone \u00e8 decorato con una medaglia alle Citt\u00e0 Benemerite del Risorgimento Nazionale consegnata il 1\u00ba maggio 1898 e con una medaglia d'oro al valor militare consegnata il 29 maggio 1959.\nStoria.\nL'associazione di Torino alla figura del toro deriva dall'araldica medioevale, sistema che associava determinati simboli ad un'entit\u00e0. Un metodo comune era di scegliere un'arma parlante cio\u00e8 un simbolo che ricordasse il nome dell'entit\u00e0 per assonanza, e quindi \"toro\" per \"Torino\". \nIl primo esempio di tale uso del toro nello stemma cittadino risale al 1360 nel \"Codice della Catena\". Questo codice, che conteneva gli Statuti della citt\u00e0, era offerto al pubblico per consultazione ed era legato con una catena per prevenirne il furto, da cui il nome. Su due pagine miniate vi sono le figure dei santi protettori della citt\u00e0 e sotto si alternano le insegne di Amedeo VI di Savoia (la croce bianca in campo rosso) e quella della citt\u00e0 (il toro rosso passante in campo bianco). La scelta dei colori rosso e bianco (o argento) \u00e8 tipica dei comuni o delle famiglie nell'Italia medioevale che si volevano richiamare all'autorit\u00e0 imperiale per affermare la loro legittimit\u00e0 ed indipendenza. Questo simbolo, con il toro rosso e la croce dei Savoia, \u00e8 oggi usato dalla Circoscrizione 1 di Torino. \nNel codice della Catena il toro \u00e8 passante (cio\u00e8 rappresentati nell'atto di camminare) e cos\u00ec viene rappresentato il toro fino alla met\u00e0 del '400. In seguito (attorno al 1455-1460) la figura del toro tender\u00e0 ad alzarsi fino a raggiungere la posizione attuale che in araldica \u00e8 definita \u201cfurioso\u201d, cio\u00e8 rappresentati ritti sulle zampe posteriori (non si parla di \"rampante\" poich\u00e9 questo termine si riferisce in araldica al leone e animali simili). Nel 1433, nei \"Libri consiliorum\", il toro appare per la prima volta con le corna bianche, in origine come semplice nota realistica, ma in seguito andranno a simbolizzare il Po e la Dora. Attorno al 1460 il una statua di un toro viene collocata in cima alla torre civica, che sar\u00e0 simbolo della citt\u00e0 fino alla sua distruzione dalla forze napoleoniche.\nFino al 1614 non vi sono altre testimonianze dello stemma, ma con decreto del 4 dicembre 1613 Carlo Emanuele I ordina un \"consegnamento degli stemmi\" (controllo generale del diritto a fregiarsi di un blasone da parte di enti e famiglie, durante il quale si doveva pagare una tassa) e qui vi \u00e8 la prova che la citt\u00e0 era passata all'uso dei colori attuali (azzurro araldico per lo sfondo e oro araldico per il toro). Non si conosce il motivo del cambio dei colori, ma potrebbe essere dato da nel '500 con l'uso di rappresentazioni pi\u00f9 realistice, con il cielo blu ed il toro con il manto bruno. Nel 1614 lo stemma era ornato solo da due rami d'alloro ma, in conseguenza dell'investitura della citt\u00e0 del titolo di conte avvenuta per l'acquisto della contea di Grugliasco del 1619, nel consegnamento del 1687 esso appare per la prima volta \u201ctimbrata\u201d con la corona da conte, decorata con nove palle. Alcuni testi ottocenteschi riportano erroneamente quale antico stemma di Torino e formato da una stella con cinque piccoli globi \u00e8 in realt\u00e0 il fraintendimento di un motivo grafico presente su molte monete, tra cui alcune di et\u00e0 medievale e di provenienza torinese.\nDurante l'et\u00e0 napoleonica vi fu una riforma dell'araldica civica che prevedeva che le citt\u00e0 fossero suddivise in tre classi con dei segni esteriori negli stemmi che le distinguevano; Torino inclusa nella prima classe (quella di bonne ville) ebbe, con patenti del 6 giugno 1811, un nuovo stemma che manteneva il vecchio aggiungendo gli ornamenti propri dell'araldica napoleonica tra cui un \"capo araldico di rosso a tre api d'oro poste in fascia\" indicante il suo rango di bonne ville. La corona comitale (simbolo della gerarchia dell'Ancien R\u00e9gime) venne sostituita da una corona turrita da qui nasceva un'aquila, che distingueva le bonne villes.\nCon la restaurazione si torn\u00f2 all'antico stemma. Ma, in conseguenza della promulgazione dello statuto albertino, il sindaco e il consiglio comunale decisero l'11 gennaio 1849,di sostituire la corona comitale con una muraria \u00abfoggiata come quelle prescritte dal decreto imperiale del 1809\u00bb. Questo fu fatto sull'onda del sentimento liberale di quegli anni, in cui la corona comitale era vista come scomoda. La corona comitale verr\u00e0 ripristinata con deliberazione del podest\u00e0 del 4 luglio 1928; in seguito verr\u00e0 anche inserito (in seguito al ) il capo del Littorio, poi con la fine della seconda guerra mondiale e la caduta del fascismo.\nAttraverso i secoli, la forma dello scudo \u00e8 stata variabile, poich\u00e9 non \u00e8 prescritta ed \u00e8 di libera scelta dell'artista. In occasione delle Olimpiadi del 2006, lo stemma \u00e8 stato oggetto di un'operazione di \"restyling\", ad opera di Giovanni Brunazzi autore anche del relativo \"manuale di immagine coordinata\", nell'ottica di ottenere un marchio che fosse l'unico a venir usato nella comunicazione istituzionale dell'amministrazione torinese. L'emblema \u00e8 in quadricromia (blu: 100% ciano + 72% magenta + 6% nero; giallo: 100% giallo; nero: 100% nero) e il carattere tipografico utilizzato per la scritta in maiuscoletto \u201c\u201d \u00e8 il Bauer Bodoni. Questo marchio, con la corona stilizzata e altri cambiamenti di restyling, non va a sostituire lo stemma ufficiale della citt\u00e0 (che rimane quello adottato nel 1931). Lo stemma ufficiale araldico rimane at utilizzo sul gonfalone, bandiere, targhe ed altro, mentre il nuovo marchio viene utilizzato nelle comunicazioni digitali e stampate e sui media moderni.\nBandiera.\nLe uniche bandiere storicamente note sono quelle utilizzate dalla milizie civiche, in principio esercito cittadino e, dopo il passaggio sotto il dominio di Casa Savoia, diventate semplice truppa composta da cittadini. La prima insegna certa di questo tipo \u00e8 del 1693, di questa bandiera non esiste una riproduzione grafica ma \u00e8 nota la descrizione contenuta nel contratto che ne ordinava la confezione. La prima bandiera della quale disponiamo di un disegno \u00e8 quella dell\"'Assedio del 1706\", il cui disegno \u00e8 conservato in un album di bandiere e uniformi dell'Esercito sardo del 1722 in cui viene indicata quale \u201cBandiera della Citt\u00e0 di Torino\u201d. La descrizione della bandiera \u00e8 la seguente:\nIn seguito, durante la guerra di successione polacca, venne organizzato un altro reparto composto da cittadini; questo reggimento, che aveva l'incarico di difendere Torino, era dotato di due bandiere di disegno sconosciuto; le bandiere, terminata la guerra, vennero consegnate alla citt\u00e0 il 13 maggio 1736. \u00c8 comunque possibile che la bandiera contenuta nell'album del 1772 si riferisca a quest'ultimo reparto. La bandiera del 1706 fu usata come gonfalone del corpo di polizia municipale su delibera della giunta a partire dalla sua consegna il 31 maggio 1928. In seguito, nel 1995, fu adottato quale bandiera della citt\u00e0. Negli ultimi anni sono state comunque utilizzate anche bandiere di disegno differente, tra cui una molto simile a quella ufficiale ma controfilettata di giallo e senza la scritta e una disegnata dallo studio Giugiaro Design costituita \u00abda un drappo azzurro orlato di giallo, con in centro il toro infuriato dello stesso colore posto sopra il tratteggio araldico orizzontale che forma uno scudo senza il bordo. Il tutto sormontato da una corona comitale gialla\u00bb."}
{"id": "2311970", "revid": "125620171", "url": "https://it.wikipedia.org/wiki?curid=2311970", "title": "Episodi di South Park (tredicesima stagione)", "text": "La tredicesima stagione di South Park \u00e8 andata originariamente in onda negli Stati Uniti dall'11 marzo al 22 aprile 2009 per quanto riguarda i primi sette episodi; i restanti sette episodi sono stati trasmessi dal 7 ottobre al 18 novembre 2009.\nIn Italia, i primi sette episodi sono stati trasmessi per la prima volta dal 2 settembre al 16 settembre 2009, i restanti sette dal 9 al 30 marzo 2010.\nL'anello.\nCon l'incredulit\u00e0 dei suoi compagni di classe, Kenny per la prima volta ha una ragazza, Tammy Warner della quinta elementare. Butters per\u00f2 comunica a tutti di aver sentito delle voci spiacevoli su Tammy che la dipingono come sessualmente promiscua. Gli amici di Kenny quindi si sentono in dovere di avvertirelo, prima che lei ferisca i suoi sentimenti. Inaspettatamente la notizia rende euforico Kenny, tanto da invitare Tammy a mangiare al ristorante T.G.I. Friday's dopo la scuola. Tammy confessa che i pettegolezzi che la riguardano sono veri: visibilmente pentita spiega di aver praticato del sesso orale con un suo compagno di classe, ma solo perch\u00e9 poco prima dell'accaduto vide su Disney Channel i Jonas Brothers causandole eccitazione sessuale e perdita di controllo. Kenny compra due biglietti per il prossimo concerto dei Jonas Brothers dichiarando i suoi secondi fini ai suoi amici. Stan, Kyle e Cartman sono disgustati dalle intenzioni di Kenny perch\u00e9 le statistiche dicono che il posto dove ci sono pi\u00f9 batteri in assoluto sulla terra \u00e8 la bocca di una donna americana. Perci\u00f2, sempre seguito dai suoi amici, Kenny va in farmacia per comprare dei preservativi. Kyle tenta comunque di dissuaderlo perch\u00e9 troppo giovane per il sesso. Al concerto le piccole fangirl (tra cui anche il signor Maso), sono euforiche ed eccitate. Dopo il concerto alcune di loro, tra cui Tammy, vengono invitate nel backstage dei Jonas Brothers pensando di dover praticare del sesso orale. Al contrario i tre ragazzi vogliono convincerle a indossare gli \"anelli della purezza\" che portano anche loro al dito. In questo modo si impegnano a rimanere puri e a non fare sesso fino al matrimonio, stando lontani da porcherie, dalle bestemmie e dalle sconcerie della televisione. Il giorno seguente Kenny, quando gli amici gli chiedono cosa \u00e8 successo la sera precedente, visibilmente contrariato mostra l'anello della purezza che porta al dito, spiegandone il significato.\nDopo aver girato il nuovo videoclip di \"I've Got a Ring\", il gruppo dichiara ai propri discografici di non voler pi\u00f9 indossare gli anelli della purezza, anche se questo potrebbe rovinare l'immagine della Disney. Perci\u00f2 i discografici avvertono il capo dell'azienda, il temutissimo Topolino, che intimidisce i Jonas Brothers picchiando a sangue uno di loro. Quando Kenny viene sorpreso a comprare un DVD di \"Grey's Anatomy\", i suoi amici si accorgono che \u00e8 totalmente cambiato. Adirati interrompono la trasmissione televisiva di cui il gruppo \u00e8 ospite, \"Good Morning Denver\", accusandoli di vendere sesso alle adolescenti. Topolino, che intanto stava supervisionando la trasmissione, pensa che siano stati inviati dalla DreamWorks per boicottare la Disney, perci\u00f2 li addormenta e li fa prigionieri. Quando i ragazzi riprendono conoscenza, si trovano nel backstage del al Red Rocks Amphitheatre. Topolino li interroga rifiutandosi di credere che non siano scagnozzi di Michael Eisner o della DreamWorks. Quando Topolino parla dei suoi secondi fini insultando i Jonas Brother e i cristiani di cui sfrutta la stupidit\u00e0 per guadagnare denaro, i bambini accendono i microfoni e aprono il sipario rendendo udibile il suo scioccante monologo a tutti gli spettatori, che abbandonano l'anfiteatro o cambiano canale. Topolino si trasforma in un gigante sputafuoco, seminando il panico per la citt\u00e0 di Morrison nel Colorado. Intanto Tammy e Kenny, ritornati normali, praticano del sesso orale provocando la morte di Kenny, infettato dalla sifilide sebbene abbia usato precauzioni.\nIl Procione.\nIspirato ad uno scontro avvenuto a New York, Cartman decide di diventare un vigilante mascherato che si fa chiamare \"Il Procione\", le cui imprese \u201ceroiche\u201d consistono nel graffiare un uomo che a suo dire sembrava stesse per violentare una donna (in realt\u00e0 la stava solo per riaccompagnare a casa) tanto che le forze di polizia della citt\u00e0 non credono ad una sola parola del ragazzino travestito finch\u00e9 in citt\u00e0 non appare un altro vigilante mascherato, stavolta ben pi\u00f9 convincente, di nome Mysterion. Mysterion diventa in poco tempo l'idolo della citt\u00e0 mentre il Procione rimane un derelitto, cos\u00ec Cartman decide di chiedere aiuto al Professor Chaos (ovvero Butters) per scoprire la sua identit\u00e0. Seguendo il piano di Cartman, il Professor Chaos pubblica un video in cui minaccia di far saltare in aria un ospedale, a meno che Mysterion non riveli la sua identit\u00e0.\nAl cantiere, davanti alla cittadina, Mysterion e Chaos si affrontano, ma il Procione tradisce Chaos, che scappa piangendo. Alla stazione di polizia, Mysterion rivela la sua identit\u00e0, tuttavia, visto che la faccia di quasi ogni studente di quarta elementare nello stile di animazione della serie sembra la stessa, l'identit\u00e0 di Mysterion non pu\u00f2 essere determinata dal pubblico. Mysterion viene messo in prigione per essere un vigilante, mentre Il Procione pensa che il suo piano per diventare l'eroe ufficiale di South Park abbia funzionato.\nL'episodio \u00e8 una parodia dei film basati sui supereroi dei fumetti . \"Il cavaliere oscuro\" (2008), \"The Spirit\" (2008) e \"Watchmen\" (2009) sono i pi\u00f9 citati, ma vi sono riferimenti anche a \"Spider-Man 3\" (2007) e ad altre pellicole. Matt Stone disse che l'episodio fu concepito inizialmente come una parodia di \"Watchmen\", ma che in seguito furono aggiunti elementi di altri fumetti. La musica usata nell'episodio \"Il Procione\" (\"The Coon\") \u00e8 ispirata a quella di James Newton Howard e Hans Zimmer, che realizzarono alle colonne sonore di \"Batman Begins\" (2005) e \"Il cavaliere oscuro\". Per promuovere il Procione, Cartman usa un tagline simile a quello di \"Darkman\", stampando magliette con la scritta \"Chi \u00e8 Il Procione?\" \" (\"Who is The Coon?\"). Il Procione e Mysterion parlano con voci profonde e minacciose similmente al Batman di Christian Bale nella trilogia del cavaliere oscuro e al Rorschach di Jackie Earle Haley in \"Watchmen\".\nMargaritaville.\nStan va in banca per depositare i 100 $ che gli ha regalato sua nonna, ma si render\u00e0 conto di quanto la crisi economica abbia colpito duramente la societ\u00e0. Randy comincia a predicare la povert\u00e0, accusando il popolo di aver speso il proprio denaro per frivolezze. Cos\u00ec, tutti a South Park cominciano a vestirsi con le proprie lenzuola, a nutrirsi di pane ed acqua e non utilizzare pi\u00f9 la corrente elettrica. L'economia viene considerata come una sorta di Dio vendicativo di cui il Movimento per la Ripresa dell'Economia fondato da Randy ne \u00e8 la religione.\nKyle per\u00f2 \u00e8 contrario e tenta di far aprire gli occhi alla gente incitando tutti a spendere di pi\u00f9, attirando le ire del movimento di Randy. In questo modo Kyle diventa una sorta di Ges\u00f9 moderno che letteralmente paga i debiti/peccati della societ\u00e0 con la sua carta di credito. Intanto Stan cercher\u00e0 di restituire la macchina per fare il margarita, \"Margaritaville\", ribellandosi all'insensato consumismo americano. Passando dal negozio, alla compagnia di finanziamenti fino a Wall Street e al Dipartimento del Tesoro vedr\u00e0 in azione i folli meccanismi dell'economia.\nMangia, prega, scoreggia.\nA causa di un programma televisivo di due gemelle canadesi, che metteranno in crisi anche il duo comico Trombino e Pompadour, la popolazione maschile e femminile, di South Park prima e dell'America poi, si trover\u00e0 divisa sul flato vaginale.\nBastoncini di pesce.\nUn giorno, dopo la scuola, Cartman si reca a casa di Jimmy trovandolo intento a scrivere delle battute per la sua nuova commedia. Cartman si offre volontario per aiutarlo restando per\u00f2 sul divano sgranocchiando patatine. Quando chiede se ha altro cibo in casa oltre alla frutta, Jimmy gli offre dei bastoncini di pesce. Da qui nasce la battuta a doppio senso:\nImprovvisamente, grazie al passaparola, la battuta si diffonde in tutta la nazione. Con la crescente notoriet\u00e0 della barzelletta, Cartman si convince di esserne l'autore travisando ogni volta la realt\u00e0 dei fatti. Intanto in un'intervista viene fatta la fatidica domanda sui bastoncini di pesce a Kanye West. Il rapper per\u00f2 prende sul serio lo scherzo e interpella un dottore per dimostrare pubblicamente di non essere un pesce, tantomeno gay. Ma tutti continuano a prenderlo in giro. Quindi, insieme ai suoi scagnozzi, pesta a sangue fino alla morte il comico Carlos Mencia, che nel frattempo ha mentito pubblicamente dichiarandosi l'autore originario della battuta.\nDopo che Jimmy e Cartman sono andati all\"'Ellen DeGeneres Show\" presentandosi come i veri inventori della barzelletta sui bastoncini di pesce, vengono rapiti da Kanye West. Cartman, dopo aver distorto la scena iniziale (in cui Jimmy inventeva la barzelletta) per ben tre volte, non ammetter\u00e0 di avere un ego smisurato neppure in punto di morte, e anzi convince lo stesso Jimmy di avere un ego smisurato. Kanye West allora apparentemente capisce il doppio senso della barzelletta, e libera Eric e Jimmy. In realt\u00e0 il rapper si \u00e8 convinto di essere realmente un pesce gay e annuncia ai suoi collaboratori che torner\u00e0 \"a casa\". Dopodich\u00e9 si tuffa in mare e la puntata si conclude con una parodia di una canzone di West, nel cui video Kanye, nuotando nella superficie marina, cerca altri \"pesci gay\".\nPinewood Derby.\nRandy aiuta Stan a partecipare a una gara di macchinine, il Pinewood Derby. Per vincere, Randy imbroglia, mettendo dentro la macchinina un magnete bipolare superconduttore (creato per essere utilizzato durante esperimenti sull'accelerazione di particelle) che aveva precedentemente rubato al Large Hadron Collider di Ginevra, sebbene le regole vietino espressamente di aggiungere niente che non faccia parte del kit consentito. La macchinina dei Marsh vince la gara e schizza nello spazio, raggiungendo la velocit\u00e0 di curvatura e creando una distorsione spazio-temporale. Attirato da questo, un criminale alieno arriver\u00e0 a South Park, e chiede a Stan e Randy di costruirgli un nuovo motore a curvatura identico a quello della macchinina, mentre tiene l'intero pianeta sotto tiro. Tutti credono che i Marsh lo potranno fare usando solamente il kit approvato dal Pinewood Derby.\nStan cerca di persuadere Randy a dire la verit\u00e0 sul magnete rubato, ma Randy rifiuta perch\u00e9 non vuole sembrare stupido di fronte all'intera citt\u00e0. Mentre continuano a lavorare, una navicella della Polizia Intergalattica si avvicina alla Terra; McGee-zax camuffa la sua navicella rendendola invisibile e trascina Stan lontano dalla vista, lasciando gli abitanti della citt\u00e0 a sviare le domande degli ufficiali finch\u00e9 non se ne vanno. Anche se gli agenti affermano che McGee-zax ha rubato una grande somma di \"denaro spaziale\" dalla Universal Bank, nessuno ammette di averlo visto.\nMentre Stan e Randy finiscono la macchinina, Randy convince un riluttante Stan a pugnalare McGee-zax con un coltello improvvisato, apparentemente uccidendolo. La navicella viene prontamente esplorata e i cittadini trovano un grosso mucchio di contanti spaziali rubati. Invece di chiamare la polizia intergalattica, Randy convince tutti a tacere e a dividere i soldi, comprando il silenzio dei leader mondiali dando anche a loro dei soldi spaziali. Quattro giorni dopo, mentre Randy sta cercando di mantenere la pace tra di loro, i due agenti atterrano nuovamente a South Park. Ora sanno per certo che McGee-zax \u00e8 atterrato qui e Randy dice loro della sua morte, ma tutti negano di aver trovato i soldi spaziali - nonostante il Messico abbia improvvisamente costruito molti nuovi ospedali e parchi acquatici. Dopo che gli agenti se ne sono andati, Randy rimprovera il governo messicano per aver messo a repentaglio la loro copertura con queste enormi spese.\nApprendendo che la Finlandia sta per dire la verit\u00e0 alla Polizia Intergalattica, Randy persuade il resto del mondo a spazzarla via, bombardandola e il paese viene immediatamente distrutto in un attacco missilistico nucleare. La Polizia Intergalattica fa una terza visita per chiedere informazioni sulla distruzione della Finlandia, provocando finta incredulit\u00e0 dal mondo, che a sua volta fa scattare i sospetti degli ufficiali. A questo punto, Stan ne ha abbastanza, dice la verit\u00e0 sull'inganno al Pinewood Derby e restituisce il trofeo; tuttavia, nessun altro sul pianeta \u00e8 disposto a confessare qualsiasi altra cosa sia accaduta.\nImprovvisamente, McGee-zax emerge vivo e vegeto dalla nave degli ufficiali, avendo finto la sua morte in precedenza, e rivela che l'intera catena di eventi \u00e8 stata una prova per vedere se la Terra fosse degna di aderire alla Comunit\u00e0 Intergalattica. Il denaro spaziale valeva solo quello che gli umani avevano deciso che valesse, e i terrestri sono stati controllati dagli alieni per vedere se avrebbero restituito il denaro anzich\u00e9 tenerselo. Se l'avessero restituito, la Terra sarebbe diventata un membro della Federazione dei Pianeti. Sfortunatamente per gli umani, hanno fallito perch\u00e9 hanno cercato di nascondere il fatto di aver tenuto i contanti spaziali. Come punizione per aver fallito questo test, la Terra e la Luna vengono permanentemente racchiuse in un gigantesco campo di forza cubico e isolate dal resto dell'Universo.\nTra i leader mondial che comunicano con Randy nell'episodio vi sono: il Primo Ministro del Regno Unito Gordon Brown, la cancelliera tedesca Angela Merkel, il presidente francese Nicolas Sarkozy, il presidente brasiliano Luiz In\u00e1cio Lula da Silva, il primo ministro italiano Silvio Berlusconi, il presidente della Cina Hu Jintao, il primo ministro del Giappone Tar\u014d As\u014d, il presidente messicano Felipe Calder\u00f3n, ed il primo ministro finlandese Matti Vanhanen. L'episodio ha ricevuto alcune critiche nel mondo per aver rappresentato dei capi di governo sbagliati: John Howard compare infatti come primo ministro dell'Australia, sebbene fosse stato sostituito con Kevin Rudd da almeno un anno e mezzo; inoltre, Vladimir Putin compare come Presidente della Federazione Russa, sebbene non occupasse pi\u00f9 quella data dal maggio 2008.\nBarbagrassa.\nDopo aver letto nel giornale l'aumento dei casi di pirateria in Somalia, Cartman crede che l\"'era d'oro della pirateria\" sia tornata e decide di diventare anche lui un pirata. In mensa mostra il suo progetto ai compagni ed invita tutti coloro che non siano ebrei o rossi di capelli a unirsi al suo club di \"Capitan Cartman\" per poi trasferirsi in Somalia per fare i pirati. Con sua grande sorpresa, Kyle lo sostiene in questo progetto e si offre anche di pagargli il viaggio, ma quando Cartman e quelli che lo hanno seguito raggiungono la Somalia Kyle scopre di aver commesso un grave errore: i ragazzi che hanno seguito Eric sono Clyde, Kevin, Butters e, soprattutto, Ike; Kyle infatti aveva sostenuto Cartman perch\u00e9 sapeva quanto fosse stupida l'idea di vivere in Somalia, dove sarebbe quasi sicuramente morto, quindi parte a sua volta per riprendersi il fratellino.\nIntanto Cartman e gli altri bambini raggiungono la Somalia e vanno subito dai pirati Somali per \"lavorarci\" assieme. I veri pirati ovviamente non capiscono le intenzioni dei bambini e li portano subito su una barca per usarli come ostaggi. In mare infatti si imbattono in una nave francese e minacciano di uccidere i bambini se non gli verranno dati \u20ac5000. Siccome i pirati parlano somalo, nessuno tra i bambini capisce la realt\u00e0 della situazione, e quando il pagamento viene effettuato e loro vengono portati a bordo, subito cacciano l'equipaggio dalla nave usando la spada laser (finta) di Kevin. Tornano quindi dai veri pirati con la nave e Cartman prende il comando del gruppo, trasformando il locale nello stereotipo del covo dei pirati. L'equipaggio francese intanto contatta l'ONU, che decide di chiedere l'intervento della USN per salvare i bambini.\nGrazie alla guida di Cartman, i pirati ottengono un incredibile successo, finch\u00e9 nel loro covo non giunge Kyle che esige di riavere indietro Ike. Cartman ovviamente crede che Kyle sia solo invidioso, e insiste che la Somalia \u00e8 il paradiso, anche se ormai \u00e8 l'unico a crederci: parlando con un pirata che conosce l'inglese gli altri ragazzi hanno capito che la vita del pirata \u00e8 una vita di stenti e che loro erano fortunati a vivere in America, ma anche quando pure loro esprimono i loro dubbi Cartman insiste a rimanere e li minaccia grazie ai \"propri\" uomini. Proprio quando sembra che nulla possa fermare Cartman arrivano i cecchini dei SEALs, che uccidono tutti i pirati salvando i ragazzi.\nMorti celebri.\nIke inizia a vedere i fantasmi dei vip americani morti nell'estate 2009. Si rivolge alla trasmissione televisiva \"Ghost Hunters\", ma i presentatori si rivelano incapaci.\nIke viene ricoverato in ospedale dove il pediatra crede ai fantasmi e convoca una medium, che riesce a mettersi in contatto con i VIP morti.\nLa situazione si complica nel momento in cui viene posseduto dallo spirito di Michael Jackson, che non accetta la propria morte e uccide la medium.\nPer convincere Michael Jackson ad accettare la propria morte i ragazzi pensano a soddisfare i suoi sogni irrealizzabili: essere un bambino, bianco e di sesso femminile. Essendo i primi due obiettivi gi\u00e0 raggiunti, decidono di soddisfare il terzo travestendo Ike da bambina e facendolo partecipare ad un concorso di bellezza.\nIke vince e viene liberato dalla possessione; i VIP morti possono partire per il loro ultimo viaggio, ma a differenza di quanto credevano, la loro destinazione \u00e8 l'inferno.\nL'abilit\u00e0 di Ike di vedere i fantasmi delle celebrit\u00e0 morte \u00e8 una parodia del film thriller \"The Sixth Sense - Il sesto senso\" (\"The Sixth Sense\", 1999) in cui Haley Joel Osment interpreta Cole Sear, un ragazzino che ha la capacit\u00e0 di vedere i morti. La stessa frase pronunciata ad un certo punto da Ike, \"Io vedo i VIP che sono morti\" (\"I see dead celebrities\"), \u00e8 una citazione della famosa frase pronunciata dal bambino nel fim: \"vedo la gente morta\" (\"I see dead people\"). La medium con la voce molto acuta \u00e8 invece un riferimento alla medium interpretata da Zelda Rubinstein nel film horror \"Poltergeist - Demoniache presenze\" (\"Poltergeist\", 1982). Un altro film a cui si fa riferimento nell'episodio \u00e8 \"L'esorcista\" (\"The Exorcist\", 1973), quando la medium viene lanciata via dalla finestra.\nLe mignott-One di Butters.\nButters viene deriso e umiliato da Cartman perch\u00e9 all'et\u00e0 di nove anni non ha ancora baciato una ragazza. Clyde Donovan gli comunica che una ragazzina di nome Sally Darson, dopo la ricreazione, si apparta dietro i capannoni per \"vendere\" baci al prezzo di 5 $. Stanco di essere considerato uno sfigato, Butters decide di incontrare Sally. Kyle intanto tenta di dissuaderlo perch\u00e9 ritiene che il primo bacio sia da preservare per un momento e una persona speciale e non qualcosa per cui pagare. Butters per\u00f2 \u00e8 convinto a voler fare questa esperienza, quindi si agghinda per preparasi all'incontro. Una volta comprato il bacio a stampo pensa di essere diventato un uomo, condizione che comporta anche grandi responsabilit\u00e0 come trovarsi un lavoro per mantenere la famiglia. Per guadagnare denaro decide quindi di fondare insieme a Sally, Asheley, Megan e Annie la \"Compagnia del bacio\", un inconsapevole racket di prostitute che per\u00f2 offrono solo servizi casti come baci per 5 $ e abbracci per 2 $. Questo giro d'affari attira l'attenzione della polizia che decide di mandare un proprio agente travestito da donna tra le \"prostitute\" per incastrare gli ignari clienti. Il sergente Harrison Yates, per\u00f2, non avendo compreso la reale situazione, si apposta di notte in zone appartate attirando cos\u00ec veri clienti adulti. Butters viene a sapere da Stan e Kyle che chi organizza questo tipo di affari \u00e8 chiamato \"pappone\", ma ingenuamente non ne comprende il significato negativo legato al sesso. Facendo delle ricerche su internet viene a conoscenza di un raduno di papponi a cui decide di partecipare per imparare i trucchi del mestiere. L'atteggiamento di Butters cambia completamente: comincia ad usare un linguaggio volgare intriso di maschilismo, ignaro di quanto sia sbagliato pagare in cambio di dimostrazioni d'affetto (o prestazioni sessuali). Butters dimostra grandi doti organizzative e suo il business attrae anche delle vere prostitute che si associano alla \"Compagnia del bacio\" attirate dal fatto che non vengono maltrattate come dai loro papponi, in pi\u00f9 possono usufruire dell'assicurazione medica. Poich\u00e9 il fatturato della societ\u00e0 aumenta sempre di pi\u00f9, Butters si reca in banca per chiedere un finanziamento e per avere informazioni su quante tasse deve pagare. Candidamente Butters spiega in cosa consista la sua societ\u00e0, ma la funzionaria bancaria, insospettita, chiede il nome dei clienti venendo cos\u00ec a scoprire che tra questi c'\u00e8 anche il senatore Morris. Prima che Butters e le sue ragazze vengano allontanate dalla funzionaria, il direttore della banca viene riconosciuto da Butters come un suo cliente e quindi accorda il mutuo per comprare il silenzio del giovane pappone. Il commissario intanto riesce ad entrare nel giro di Butters con il nome di Yolanda. Subito dopo, per\u00f2, accetta la proposta di matrimonio fattagli dal precedente pappone e scappa con lui in Svizzera. Illuminato dall'amore di questi ultimi, Butters capisce che lo sfruttamento della prostituzione \u00e8 sbagliato. Alla fine si scopre che il commissario ha fatto innamorare il pappone solo per poterlo arrestare.\nW.T.F..\nDopo aver visto uno show della WWE, Cartman, Stan, Kyle, Kenny e i loro amici decidono di mettere su una propria federazione di wrestling.\nL'episodio ruota intorno all'ambiguit\u00e0 in lingua inglese della parola wrestling: con essa gli anglofoni indicano sia l'omonimo sport-spettacolo sia la lotta libera. I ragazzi si rivolgono inizialmente ad un maestro di lotta libera, sport che viene qui rappresentato come un ambiguo spettacolo porno gay. Capito l'equivoco, insieme agli amici di scuola, allestiscono uno spettacolo: il wrestling viene quindi rappresentato come un mero spettacolo teatrale con improbabile storie inventate dai bambini (incentrate su tradimenti, omicidi, stupri, aborti) con protagonisti loro stessi; riescono cos\u00ec ad attirare sempre maggiore attenzione, fino ad arrivare al presidente della WWE, che assister\u00e0 al loro spettacolo finale per decidere quale dei bambini assumere come wrestler.\nNell'occasione, il maestro di lotta libera, licenziato dalla scuola per possesso di materiale porno gay (in realt\u00e0 semplici registrazioni di incontri di lotta) di nascosto tenta in ogni modo di sabotarli: una volta scoperto racconta la sua storia, che attira subito l'interesse del pubblico. Il presidente della WWE decide cos\u00ec di assumere proprio lui: questo porta i ragazzi a litigare tra di loro e a combattere ferocemente tra di loro; a quel punto il pubblico presente si dice annoiato e se ne va.\nDurante l'episodio Kenny combatte fingendosi un messicano nome di battaglia di \"el Pollo Loco\" e sembra essere ucciso da un razzo scagliato dal maestro di lotta: le rituali frasi \"Oh mio Dio! Hanno ammazzato Kenny!\" e \"Brutti bastardi!\" sono qui recitate in spagnolo da due tifosi messicani nel pubblico; nel finale si sente per\u00f2 Stan dire \"Che ci fai qua, Kenny?\".\nVaffanculo, balene!\nStan diventa un feroce attivista contro il massacro di balene e delfini da parte dei giapponesi, che hanno un profondo (e apparentemente inspiegabile) odio verso queste due specie. La rappresentazione della caccia ai cetacei \u00e8 qui portata all'estremo in termini ofrtemente parodistici: i giapponesi, vestiti e armati come tradizionali samurai, ammazzano questi mammiferi persino nei parchi acquatici. Stan assiste ad una di queste mattanze, mentre \u00e8 in visita col padre in un delfinario.\nCerca cos\u00ec di mobiltiare le coscienze dei suoi amici per lottare contro queste stragi, ma inutilmente: si unisce perci\u00f2 alla Sea Shepherd Conservation Society, viaggiando su una nave. Scopre per\u00f2 che gli attivisti fanno ben poco per risolvere il problema, limitandosi ad azioni dimostrative piuttosto ridicole e inefficaci. Quando i giapponesi uccidono il capitano della nave lanciandogli un arpione contro, Stan ne approfitta per guidare gli attivisti a una rivolta pi\u00f9 concreta: usa un lancia razzi di segnalazione per distruggere le baleniere. Diviene cos\u00ec famoso in tutto il mondo, venendo invitato al talk show di Larry King.\nL'episodio prende a questo punto un'ulteriore piega parodistica: anzich\u00e9 chiedere a Stan della lotta contro lo sterminio dei cetacei, Larry King \u00e8 pi\u00f9 interessato ai motivi del suo successo mediatico. Anche Kenny ed Eric si unisco alla Sea Shepherd solo per sfruttare la notoriet\u00e0 fingendosi attivisti. Nella loro navigazione gli attivisti sono contrastati da una nave di pescatori di granchi che sono protagonisti di un reality show e sono gelosi del successo mediatico. Infine la nave viene distrutta da un attacco kamikaze di aerei giapponesi.\nStan decide di indagare sulle ragioni di questo odio: parlando col primo ministro giapponese scopre che gli Stati Uniti hanno fornito una falsa foto dell'Enola Gay in cui l'equipaggio \u00e8 costituito da cetacei: i giapponesi si stanno quindi vendicando dei bombardamenti atomici di Hiroshima e Nagasaki. Non potendo rivelare loro la verit\u00e0 (per evitare che la vendetta si ritorca contro gli americani) Stan, con la complicit\u00e0 di Kyle) fornisce una nuovo foto ritoccata dell'Enola Gay, dove l'equipaggio \u00e8 costituito da mucche e polli. Da questo momento in poi i samurai cominceranno a fare stragi in pollai e stalle: gli adulti commentano la circostanza dicendo che finalmente i giapponesi sono divenuti \"persone normali\", chiaro riferimento alla dieta carnivora occidentale.\nLa parola che inizia per F.\nA South Park i momenti di serenit\u00e0 vengono continuamente interrotti dall'assordante rumore dei motori delle Harley-Davidson in transito, i cui motociclisti fraintendono le espressioni facciali di stizza di chi si gira al loro passaggio con espressioni di ammirazione. Mentre escono da una tavola calda, Cartman si rivolge loro chiamandoli \"froci\", dato che si vestono in modo strano e fanno casino avendo bisogno di attenzioni, come delle ragazzine di sedici anni. I motociclisti non danno peso a quello che Eric ha detto, essendo stato l'unico ad essersi lamentato e ad averli disprezzati. Tuttavia, mentre percorrono rumorosamente le strade di South Park per allontanarsi, anche il piccolo Ike e altri bambini della citt\u00e0 li chiamano con quell'epiteto. Riflettendo arrivano alla conclusione che la generazione d'oggi li considera dei perdenti perch\u00e9 non fanno abbastanza rumore rispetto all'Xbox e agli apparecchi Dolby Surround di cui i ragazzi sono circondati. La situazione peggiora: i motociclisti percorrono le strade dotati non solo delle loro moto moleste, ma anche di sirene, galli canterini, corni e strumenti musicali vari. I bambini si radunano per decidere quali provvedimenti prendere, ma Butters \u00e8 in disaccordo considerando le Harley-Davidson \"fighe\" ed esprimendo il desiderio di diventare un motociclista come loro da grande. Butters viene cacciato dalla riunione. Intanto i ragazzi decidono di scrivere sui muri e sui cartelloni pubblicitari della citt\u00e0 insulti contro i bikers come \"Fags Get Out\" (\"Andatevene froci\").\nPurtroppo Gran Gay Al e il signor Maso, mentre passeggiano mano nella mano, leggono i graffiti sui muri e pensano che siano rivolti a loro. Le autorit\u00e0 locali vengono avvertite dell'accaduto scoprendo tramite testimoni oculari che i colpevoli sono dei ragazzini delle elementari. Il sindaco e i professori riuniscono tutti i bambini nella palestra della scuola, esortando i colpevoli a confessare. Senza esitazione Stan, Kyle, Cartman e Kenny ammettono di essere gli artefici con il consenso di tutti i bambini della scuola. Gli adulti sono molto delusi perch\u00e9 pensano di aver educato dei piccoli omofobi, ma i bambini affermano di non riferirsi negativamente agli omosessuali, ma di usare la parola frocio semplicemente come insulto senza necessariamente riferirsi agli omosessuali. Intanto i motociclisti fanno ricerche in biblioteca non riuscendo a capire cosa li rende dei \"froci\", dato che nella storia questo termine cambia significato continuamente. I bambini riescono a far comprendere la propria interpretazione di questo termine solo quando vengono portati in tribunale. A South Park il termine \"frocio\", grazie anche agli attivisti gay, cambia ufficialmente significato riferendosi ai \u00abbikers sulle loro rumorose e fastidiose Harley\u00bb. Questo fatto per\u00f2 viene mal interpretato dalle autorit\u00e0 nazionali statunitensi perch\u00e9 sui dizionari il suddetto termine si riferisce ancora in modo denigratorio agli omosessuali. I ragazzi quindi tentano di far cambiare la definizione anche sui dizionari convincendo Emmanuel Lewis, capo dell'accademia. I motociclisti adirati interrompono la cerimonia, distruggendo tutto e compiendo atti violenti, non rendendosi conto di rientrare ancora di pi\u00f9 nella definizione dell'appellativo che \u00e8 stato dato loro. Senza pi\u00f9 alcuna perplessit\u00e0, Emmanuel Lewis rende ufficiale la modifica della definizione sui dizionari, che alla fine dell'episodio viene mostrata su sfondo nero:\nBalla coi Puffi.\nL'annunciatore della scuola, un bambino di terza chiamato Gordon Stolsky, viene ucciso da un marito geloso, che lo ha scambiato con un uomo dal nome simile al suo. A sostituirlo nella sua mansione \u00e8 Cartman, che soffia subdolamente il posto ad un talentuoso ragazzino di nome Casey Miller. Il bambino sfrutta il suo nuovo ruolo per aizzare gli alunni contro la rappresentante degli studenti, Wendy Testaburger, incolpandola dei vari problemi economici che affliggono la scuola e accusandola di promiscuit\u00e0. Nonostante sia ovvio che le accuse sono inventate, molti studenti gli credono, soprattutto nel momento in cui la accusa di voler \"uccidere i puffi\". Wendy si rifiuta di dare importanza alle accuse contro di lei, ma questo convince ancora di pi\u00f9 i sostenitori di Cartman della sincerit\u00e0 di quest'ultimo, che in breve tempo scrive \"Balla coi Puffi\": un libro con DVD in cui \u00e8 mostrato come Wendy (nel video in realt\u00e0 Eric palesemente travestito) abbia letteralmente distrutto il villaggio dei puffi per rubare le puf-bacche. A questo punto il corpo docenti chiede a Cartman di smetterla, imponendogli di limitarsi a leggere gli annunci e cercando anche di spiegargli che il ruolo di rappresentante degli studenti non \u00e8 un ruolo cos\u00ec importante, ma lui li accusa di essere corrotti e comincia a fare gli annunci al di fuori della scuola. Quando gli studenti che credono a Cartman manifestano di fronte alla casa di Wendy, quest'ultima accetta di andare ad un dibattito con il compagno per risolvere la cosa. Lui cerca subito di metterla alle strette facendole domande sul presunto genocidio dei puffi, ma lei lo spiazza confermando le accuse ma anche accusandolo di essere stato coinvolto nel piano, spingendo i puffi a non andarsene e obbligando la scuola a sterminarli. Eric va su tutte le furie, soprattutto quando scopre che Wendy ha a sua volta scritto un libro sulla loro \"vicenda\" e che ne ha venduto i diritti a James Cameron, con cui egli ha diretto il proprio film, rubando l'idea a Cartman. Infine Wendy si dimette e nomina Cartman nuovo rappresentante degli studenti, sconfiggendolo su tutti i fronti. Infatti, come avevano detto gli insegnanti, il nuovo ruolo \u00e8 del tutto privo di importanza, quindi Eric pu\u00f2 soltanto compierne le inutili mansioni, senza poter pi\u00f9 fare gli annunci, ora letti da Casey Miller.\nPip\u00ec.\nNel parco acquatico di South Park viene raggiunto il livello critico di pip\u00ec nell'acqua e si scatena una catastrofe, mentre Cartman \u00e8 ossessionato dal fatto che le minoranze etniche si stiano impadronendo del parco."}
{"id": "2311974", "revid": "762947", "url": "https://it.wikipedia.org/wiki?curid=2311974", "title": "Lorenzo Gibelli", "text": "Biografia.\nDotato di un'eccezionale voce con ampissimo intervallo che comprendeva il basso, il baritono e i registri per alti, Gibelli studi\u00f2 canto e contrappunto sotto al guida di Padre Martini. Nel 1741 divenne membro della celebre Accademia Filarmonica, della quale fu eletto \"principe\" per ben 5 voci dal 1753 al 1810; nel 1744 fu nominato maestro di cappella della Chiesa di San Salvatore di Bologna. Fu anche attivo sempre come maestro di cappella in altre chiese bolognesi, cos\u00ec come presso l'Oratorio di San Filippo Neri e l'Arciconfraternita di Santa Maria della Morte. Fu inoltre \"maestro al cembalo\" al Teatro Comunale.\nConsiderazioni sull'artista.\nGibelli fu uno dei pi\u00f9 noti insegnanti di canto della sua epoca. Tra i suoi allievi si contano i celebri castrati Girolamo Crescentini e Francesco Roncaglia ed i tenori Matteo Babbini e Giovanni Liverati. Nel 1804 fu nominato professore di canto al Liceo Filarmonico, istituto nel quale impart\u00ec lezioni al giovane Gioachino Rossini.\nNonostante fosse autore di ben 467 composizioni sacre (tutte ritrovate in possesso di sua moglie, Gertrude Gibelli Fornasari), attualmente solo una piccola parte giunge sino a noi. Questi suoi lavori seguono generalmente lo stile del suo insegnante Padre Martini e in essi si denota una profonda conoscenza del contrappunto combinato con una flessibilit\u00e0 melodica, che gli valsero il soprannome di \"Gibellone dalle belle fughe\"."}
{"id": "2311981", "revid": "343261", "url": "https://it.wikipedia.org/wiki?curid=2311981", "title": "Sofista Pericalle", "text": ""}
{"id": "2311986", "revid": "76963", "url": "https://it.wikipedia.org/wiki?curid=2311986", "title": "Kirsten Vangsness", "text": "Biografia.\nSi \u00e8 diplomata alla Cerritos High School presso Cerritos, in California, nel giugno del 1990, e poi ha frequentato il Cypress College di Cypress, in California. Successivamente si \u00e8 laureata presso la California State University di Fullerton nel 1996. \u00c8 nota per aver recitato nella serie televisiva \"Criminal Minds\" nel ruolo dell'esperta informatica Penelope Garcia.\nI suoi lavori teatrali le hanno fatto vincere diversi premi, tra cui il \"15 Minutes of Fem Best Actress Award\", il \"Los Angeles Drama Critics Award\" come miglior attrice comica emergente e il \"Golden Betty Award\". \u00c8 anche una scrittrice e i suoi lavori vengono pubblicati sul \"Los Angeles Times Magazine\".\n\u00c8 stata ufficialmente fidanzata con la collega Melanie Goldstein; la coppia aveva deciso di sposarsi in Texas nell'estate del 2009, dopo quasi tre anni di fidanzamento, ma il matrimonio non \u00e8 mai avvenuto e le due donne si sono lasciate. Nell'aprile 2015 Kirsten ha rivelato di aver incominciato a frequentare un uomo, l'attore e scrittore Keith Hanson, con il quale si \u00e8 fidanzata ufficialmente nel novembre dello stesso anno.\nDoppiatrici italiane.\nFrancesca Guadagno in \"Criminal Minds\", \"Criminal Minds: Suspect Behavior\", \"Criminal Minds: Beyond Borders\""}
{"id": "2311989", "revid": "1048993", "url": "https://it.wikipedia.org/wiki?curid=2311989", "title": "Vittorio De Caprariis", "text": "Biografia.\nDi origini atripaldesi, segu\u00ec gli insegnamenti di Benedetto Croce e Adolfo Omodeo, collaborando all'Istituto italiano per gli studi storici, allora diretto dallo storico Federico Chabod.\nFond\u00f2 a Napoli, con Francesco Compagna, la rivista \"Nord e Sud\", con cui rilanci\u00f2 le battaglie meridionaliste da una posizione laica. Fu redattore anche de \"Il Mondo\" di Pannunzio con lo pseudonimo di Turcaret.\nInsegn\u00f2 Storia delle dottrine politiche all'Universit\u00e0 di Napoli e di Messina.\nAlla sua figura \u00e8 intitolato il Liceo scientifico della citt\u00e0 di Atripalda ed una strada ad Avellino.\nSpos\u00f2 Alda Gabrieli, figlia dell'illustre arabista Francesco Gabrieli, da cui ebbe due figli.\nMor\u00ec nel 1964, a 39 anni."}
{"id": "2311991", "revid": "400694", "url": "https://it.wikipedia.org/wiki?curid=2311991", "title": "View-Master", "text": "View-Master \u00e8 stato un sistema di visione stereoscopica inventato da William Gruber e commercializzato per prima dalla Sawyer's nel 1938. Il sistema comprende: un visore stereoscopico, dischetti montanti 7 coppie di diapositive stereo, proiettori, fotocamere (Personal e MKII) e altri dispositivi per la visione o la ripresa di immagini stereoscopiche.\nNonostante si debba alla compagnia Tru-Vue il merito di aver commercializzato per prima un sistema basato su diapositive stereo (in bianco e nero), il View-Master \u00e8 stato il primo sistema di visione 3-D a utilizzare un supporto di cartoncino, i \"View-Master reel\", per coppie di diapositive stereo a colori.\nIl marchio, passato di propriet\u00e0 prima alla General Aniline &amp; Film (GAF) nel 1966, successivamente a View-Master International o VMI (1981), View-Master Ideal (1987) e Tyco Toys (1989), \u00e8 stato dal 1997 al 2019 di propriet\u00e0 della Mattel, che lo ha acquisito nel momento in cui ha incorporato la Tyco Toys. La Mattel ha distribuito i visori e i dischetti tramite la divisione Fisher-Price fino al 2015, quando ha siglato un accordo con Google per la produzione di un visore stereoscopico digitale, distribuito sotto marchio Mattel. Il 1\u00ba novembre 2019 la Mattel ha annunciato infine la dismissione del visore virtuale e del marchio View-Master.\nNato infatti in un primo tempo come ausilio ottico per l'intrattenimento delle famiglie nordamericane presentando panorami degli Stati Uniti e successivamente dei paesi di influenza NATO, in un secondo tempo, soprattutto per opera della GAF, si \u00e8 trasformato in un vero e proprio giocattolo destinato all'infanzia. Infine, nella sua nuova versione digitale, \u00e8 tornato a configurarsi come intrattenimento rivolto a tutti.\nIl sistema View-Master ha avuto numerose imitazioni prodotte a partire dai primi anni del secondo dopoguerra. Tra di esse le pi\u00f9 popolari sono state lo Stereo\u2022Rama, prodotto in Italia a Milano e dintorni da una serie di ditte tra gli anni cinquanta e sessanta, e il Meoskop, prodotto in Cecoslovacchia a Bratislava dalla Meopta tra il 1959 e il 1981.\nStoria.\nWilhelm Gruber era un riparatore di pianoforti tedesco, originario della Baviera, e appassionato di fotografia che dalla Germania di Weimar emigr\u00f2 negli Stati Uniti durante gli anni venti e per un caso fortuito fin\u00ec a Portland nell'Oregon.\nNaturalizzato statunitense e cambiato il proprio nome in William Gruber, poliedrico e creativo inventore appassionato delle cose pi\u00f9 disparate, dalla micologia alle automobili, progett\u00f2 un sistema stereoscopico che utilizzava un dischetto di cartone come supporto per una coppia di 7 diapositive a colori e un comodo visore che ne permetteva lo scorrimento continuo al suo interno.\nNel 1938, durante una visita alle Oregon Caves, William Gruber ebbe l'occasione di incontrare Harold Graves, dal 1926 direttore della Sawyer's Photographic Service di Portland, a cui present\u00f2 la sua invenzione. Graves decise di produrre e commercializzare il visore stereo progettato da Gruber, entrando in societ\u00e0 con lui.\nSawyer's (1938-1966).\nLa Sawyer's era una ditta fondata nel 1914 specializzata nella produzione di cartoline paesaggistiche ritraenti panorami dei luoghi pi\u00f9 suggestivi del territorio statunitense. Nel 1939 il primo View-Master Model A fu presentato al New York World's Fair di quell'anno.\nIl primo utilizzo dell'invenzione di Gruber fu come supporto per la diffusione di immagini panoramiche riprese con la tecnica della fotografia stereo. Ben presto la Sawyer's abbandon\u00f2 la produzione di cartoline illustrate per concentrarsi unicamente sul proprio visore stereo. Il sistema View-Master fu infatti inizialmente commercializzato in sostituzione delle cartoline 3D della Sawyer's e venne venduto nei negozi fotografici e di souvenir.\nDurante la seconda guerra mondiale, tra il 1942 al 1945, l'esercito statunitense utilizz\u00f2 il View-Master per l'addestramento dei suoi piloti, acquistando 100.000 visori e 6 milioni di dischetti, che commission\u00f2 alla Sawyer's con soggetti strategici. Il View-Master ebbe anche un utilizzo scientifico, realizzando dischetti stereoscopici per un atlante del corpo umano destinato agli studenti.\nNel 1950 la compagnia costru\u00ec una fabbrica a Beaverton, nell'Oregon. Nel 1951 la Sawyer's acquis\u00ec il sistema rivale Tru-Vue e con esso la licenza per poter commercializzare soggetti di propriet\u00e0 di Walt Disney. La produzione di schede Tru-Vue (\"Tru-Vue cards\") continu\u00f2 per diversi anni sotto marchio Sawyer's, utilizzando i medesimi set prodotti per Wiew-Master. I set Tru-Vue Sawyer's consistevano infatti di 7 copie di diapositive cadauno montati su schede rettangolari.\nDurante gli anni cinquanta la compagnia crebbe esponenzialmente, rendendo disponibili molti nuovi visori e molti dischetti, che cominciarono a venir accorpati in \"set\" da tre dischetti l'uno. In questo periodo la Sawyer's produsse visori pi\u00f9 sofisticati rispetto ai modelli iniziali, che offrirono un'ottima visione, talvolta forniti di retro illuminazione autonoma, costruiti in bachelite e poi plastica rigida. In questi anni il sistema cominci\u00f2 a anche venire indirizzato verso un pubblico infantile, offrendo soggetti legati a fiabe, cartoni animati e spettacoli di intrattenimento per ragazzi.\nNel 1952 venne prodotta la linea View-Master Personal, comprendente una fotocamera stereoscopica 35mm, una fustella per ritagliare le diapositive da montare su appositi dischetti vuoti, per poter cos\u00ec creare i propri dischetti view-master \"personal\" con immagini scattate amatorialmente. Nel 1962 venne commercializzato un nuovo sistema per la ripresa e la costruzione di dischetti personali, chiamato View-Master Stereo Color Camera o MKII, anch'esso, come il precedente, comprendente una fotocamera, una fustella e una serie di dischetti vuoti.\nGAF (1966-1981).\nNel 1966 il sistema View-Master venne acquisito dalla General Aniline &amp; Film Corporation (GAF) che lo trasform\u00f2 ulteriormente, indirizzandolo verso un pubblico esclusivamente infantile. La GAF tuttavia inizi\u00f2 anche ad abbassare la qualit\u00e0 della produzione legata al marchio View-Master, producendo visori pi\u00f9 economici e utilizzando un processo di sviluppo della pellicola diapositiva che negli anni non manterr\u00e0 inalterati i suoi colori, presentando sovente un viraggio magenta.\nVMI (1981-1987), View-Master Ideal (1987-1989), Tyco Toys (1989-1997).\nTra la fine degli anni settanta e l'inizio degli anni ottanta il celebre visore stereoscopico entra in un periodo di forte crisi, dovuto certamente all'entrata in scena dei videogiochi, causa della crisi di molti altri giocattoli \"tradizionali\". Il fenomeno provocher\u00e0 la chiusura di altre storiche case di giocattoli, come ad esempio la Mego.\nIn pochi anni il marchio passa di mano in mano venendo rivenduto da una compagnia all'altra, contemporaneamente a un declino delle vendite. Nel 1981, la GAF decide di liquidare per 24 milioni di dollari il marchio vendendolo ad Arnold Thaler. Il nome viene modificato in View-Master International Group (VMI).\nNel 1987 Thaler incorpora la Ideal Toy Company, acquistandola dalla CBS Toys Company, e rinomina cos\u00ec il gruppo in View-Master Ideal Group. Con questo marchio vengono commercializzati numerosi giocattoli che nulla hanno a che vedere con il sistema View-Master, n\u00e9 con la stereoscopia, n\u00e9, molto spesso, nemmeno con i soggetti ritratti nei dischetti. Nel catalogo View-Master Ideal del 1988 compare ad esempio il sistema di intrattenimento interattivo View-Master Interactive Vision. View-Master Ideal ha per\u00f2 vita breve, poich\u00e9 afflitta da una crisi di vendite. Cos\u00ec nel 1989 un nuovo passaggio di propriet\u00e0 porta il marchio nelle mani della Tyco Toys.\nMattel (1997-2019).\nNel 1997 la Mattel assorbe la Tyco Toys e il marchio View-Master viene messo in produzione per conto della sussidiaria Fisher-Price, con la quale la Mattel si era fusa nel 1993.\nNel febbraio 2015 viene annunciata la realizzazione, frutto di un accordo tra Mattel e Google, di un nuovo dispositivo View-Master stereoscopico digitale, \"discendente\" del Google CardBoard. Il nuovo visore, commercializzato a partire da ottobre 2015 al prezzo di $ 30,00, unisce lo storico visore stereoscopico di Portland e la tecnologia dello smartphone Android (in seguito dovrebbe essere disponibile anche per iOS), cos\u00ec da consentire un'esperienza stereoscopica nella realt\u00e0 virtuale.\nIl nuovo visore View-Master Virtual Reality consente di visualizzare, attraverso lo smartphone inserito all'interno dello stesso visore, una realt\u00e0 virtuale stereoscopica in cui \u00e8 possibile interagire, con finalit\u00e0 ludiche, di intrattenimento ed educative. Installando delle apposite app dedicate e puntando il visore in direzione di un apposito \"reel\", cio\u00e8 dischetto di plastica, \u00e8 possibile godere di contenuti multimediali appositamente realizzati. Il visore pu\u00f2 altres\u00ec venire utilizzato per la visione di altre app o video che utilizzano la medesima tecnica di visione, cio\u00e8 la stereoscopia parallela. Questo nuovo visore, tuttavia, non permette di visionare i classici dischetti stereoscopici View-Master, il cui standard era rimasto immutato per oltre settantacinque anni.\nIl marchio View-Master viene quindi svincolato dalla sussidiaria Fischer-Price, ottenendo un proprio sito internet indipendente e venendo venduto sotto marchio Mattel. Con questo nuovo visore, inoltre, il target del View-Master viene riportato da quello infantile, al quale era stato destinato negli ultimi decenni, a quello adolescenziale-adulto, riportandolo cio\u00e8 a intrattenimento per tutta la famiglia, quale era in origine.\nIl 1\u00ba novembre 2019 la Mattel annuncia la dismissione dei sistemi View-Master\u2122 VR Starter Pack &amp; Deluxe VR e l'interruzione del servizio di download app, decretando la fine di fatto del View-Master.\nIl View-Master in Europa.\nLa diffusione in Europa del View-Master, avviene grazie alla sede belga del marchio, nel periodo di massima diffusione del visore stereoscopico in cui \u00e8 di propriet\u00e0 prima della Sawyer's e poi della GAF, cio\u00e8 tra gli anni cinquanta e gli anni settanta.\nIn questo periodo vengono commercializzate versioni dei set di tre dischetti, oltre che in inglese, anche in francese, tedesco, olandese, italiano e spagnolo - versioni oggi di difficile reperibilit\u00e0 rispetto a quelle in inglese - destinate a paesi europei quali Regno Unito, Francia, Belgio, Paesi Bassi, Germania Ovest, Italia, Spagna, ecc.\nInoltre alcuni modelli di View-Master verranno prodotti per il solo mercato europeo, come ad esempio la versione \"quadrata\" del Model H, che negli Stati Uniti era invece diffuso in una versione arrotondata.\nCon il declino del sistema avvenuto negli anni ottanta, il View-Master sparisce dagli scaffali di giocattoli europei, motivo per cui oggi, pur essendo stato ancora per lungo tempo in produzione negli Stati Uniti, viene considerato un oggetto legato alla met\u00e0 del Novecento. Nel 2013 il View-Master \u00e8 tuttavia ritornato sugli scaffali di giocattoli anche italiani, nei modelli pi\u00f9 recenti prodotti dalla Mattel e con dischetti con soggetti contemporanei, quali soprattutto serie di animazione.\nVisori.\nIl visore View-Master \u00e8 uno stereoscopio costituito da una sorta di \"binocolo\" dotato di lenti, che permettono di mettere a fuoco a una breve distanza coppie di diapositive montate su appositi dischetti. I dischetti vengono inseriti in un alloggiamento, caricati dall'alto (a differenza dei primi due modelli Sawyer's), mentre una leva di avanzamento consente di passare alla coppia di diapositive successiva.\nL'illuminazione viene normalmente fornita da un diffusore opaco, che permette alla luce naturale di retroilluminare le diapositive. Molto pi\u00f9 raramente i visori sono dotati di illuminazione autonoma, alimentata da una batteria o da alimentazione di rete.\nQuesto tipo di sistema ottico, congiuntamente alle immagini riprodotte su diapositive, permette una ottimale illusione ottica di profondit\u00e0 tridimensionale, rispetto ai pi\u00f9 antichi stereoscopi che utilizzavano stereogrammi su carta.\nVisori Sawyer's.\nI primi visori prodotti dalla Sawyer's rimangono attualmente tra i pi\u00f9 apprezzati dai collezionisti per il design e anche perch\u00e9 permettono una visione ottimale delle diapositive.\nProdotti per la maggior parte in bachelite marrone o nera, i primi modelli presentano meccaniche interne in metallo. Solo nel 1958 la Sawyer's rimpiazzer\u00e0 la bachelite, come materiale di produzione dei propri visori, con una nuova plastica.\nIl primo modello prodotto dalla Sawyer's su progetto di William Gruber, fu il Model A (in commercio dal 1938 al 1944). La plastica Tenite Kodak con cui era costruito si dimostr\u00f2 ben presto un materiale troppo tenero e non permetteva un perfetto scorrimento del dischetto al suo interno. Infatti il successivo Model B (1944-1947) venne costruito nella pi\u00f9 rigida bachelite nera, ovviando cos\u00ec ai problemi di deformazione. questi primi due modelli erano di forma circolare ed era necessario aprirli per poter inserire il dischetto al loro interno, operazione alquanto scomoda.\nTra i pi\u00f9 popolari visori prodotti dalla Sawyer's vi \u00e8 il Model C. Il primo dalla forma quadrata, con inserimento del dischetto dall'alto, cos\u00ec da non dover pi\u00f9 aprire lo stesso visore. Il Model C era prodotto in bachelite nera o, molto pi\u00f9 raramente, marrone.\nIl Model D (1955-1972), in bachelite nera, \u00e8 il primo visore a presentare una messa a fuoco regolabile, un maggiore ingrandimento delle diapositive e per questo un'ottima visione grazie anche alle grandi e luminose lenti montate. Dotato di una illuminazione autonoma, a batterie o a corrente di rete, \u00e8 il visore View-Master che garantisce in assoluto la migliore visione delle diapositive ed \u00e8 perci\u00f2 considerato la \"Rolls Royce\" dei View-Master.\nIl Model E (1955-1961), comunemente prodotto in bachelite marrone, presentava una fessura per introdurre i dischetti a forma di \"V\", che ne ingentiliva il design rendendolo il visore esteticamente pi\u00f9 affascinante.\nPer il Model C e per il Model E furono prodotti due accessori esterni che permettevano di retroilluminare autonomamente le diapositive grazie ad una lampada alimentata a batterie.\nIl Model F (1959-1966) fu il secondo visore prodotto dalla Sawyer's completo di retroilluminazione autonoma, in bachelite marrone e consente un buon ingrandimento della immagini.\nTra i pi\u00f9 diffusi visori View-Master il Model G (1959-1977) \u00e8 certamente il pi\u00f9 popolare. Fu il primo visore costruito in plastica leggera dalla Sawyer's, e prodotto in svariati colori: inizialmente beige, viene poi commercializzato in rosso dalla GAF, ma ne esistono numerose altre varianti tra le quali blu o bianco.\nNel 1976 di questo modello la GAF ne realizzer\u00e0 una versione bianca e rossa, per commemorare il bicentenario della Dichiarazione di Indipendenza degli Stati Uniti.\nVisori GAF.\nLa GAF continuer\u00e0 a commercializzare alcuni visori della Sawyer's, ma comincer\u00e0 a sostituire i vecchi colori tipici della Sayer's con lo standard GAF rosso, come avvenuto con il Model G.\nIl Model H (1966-1981) sar\u00e0 il primo visore interamente GAF: \u00e8 il terzo visore dotato di retroilluminazione indipendente alimentata a batteria, prodotto nella storia del View-Master. Mantiene ancora il color beige tipico della Saywer's, e viene distribuito in due varianti: quella europea, prodotta in Belgio, di forma quadrata, e quella statunitense, nelle varianti beige e azzurra, di forma arrotondata.\nNel 1970 la GAF introduce il Talking View-Master (\"View-Master parlante\"), che permette di ascoltare le storie rappresentate sui dischetti, incise su un microsolco trasparente agganciato al dischetto: avanzando l'immagine, si passa ad ascoltare la traccia successiva. Il visore risulta pi\u00f9 grande, sviluppato da un Model G, al quale somiglia nella parte superiore, con la parte inferiore allungata e contenente l'altoparlante e il meccanismo per la riproduzione audio.\nIl Model J (1975-1994) venne fabbricato per un lungo periodo solamente in Belgio, rimanendo in produzione nonostante gli svariati passaggi di propriet\u00e0 del marchio View-Master, per quasi vent'anni. Il colore principale \u00e8 il rosso, ma innumerevoli varianti di colore ne furono prodotte. Assieme al Model G, il Model J (detto anche Model 10 per ovviare a possibili fraintendimenti sul tipo di modello nelle comunicazioni tra Stati Uniti ed Europa) \u00e8 sicuramente tra i visori View-Master pi\u00f9 diffusi e conosciuti.\nIl Model K, conosciuto anche come \"Model 11\" o \"Space Viewer\", \u00e8 tra i visori GAF certamente il pi\u00f9 affascinante dal punto di vista del design e il pi\u00f9 ricercato dai collezionisti. Di forma sferica, il diffusore posteriore ricorda vagamente il casco degli astronauti e le forme sferiche tanto di moda nella fantascienza del periodo, da cui il nome \"Space Viewer\". Fu diffuso nei colori tipici del design dell'epoca: rosso, arancione e nero.\nIl Model 12, \u00e8 la versione retroilluminata del Model 11.\nIl Model L (1977-2000), l'ultimo prodotto dalla GAF, rimarr\u00e0 in produzione per 23 anni, passando ai successivi proprietari fino alla Mattel e sar\u00e0 il pi\u00f9 diffuso visore View-Master degli anni novanta. Tuttavia, rispetto ai visori precedenti, \u00e8 il primo a presentare alcune deficienze nella visione delle diapositive, quali una peggiore messa a fuoco e una lieve distorsione delle immagini.\nVisori VMI, View-Master Ideal, Tyco Toys, Mattel/Fisher-Price.\nI successivi proprietari del marchio View-Master hanno continuato a produrre per lo pi\u00f9 i principali e pi\u00f9 economici visori introdotti dalla GAF, quali il Model G ed il Model L. Poche e poco significative innovazioni sono state introdotte nella fabbricazione dei nuovi visori.\nA met\u00e0 anni ottanta la VMI introduce il Model M (1986-1990). Questo visore rappresenta un curioso tentativo di rinnovare il design del visore dandogli un'impronta pi\u00f9 moderna. Lo identifica l'enorme tasto giallo utilizzato per l'avanzamento dei dischetti che gli vale il soprannome di \"Push Button Viewer\". Tuttavia sparir\u00e0 rapidamente dalla produzione anche a causa di un difetto di fabbricazione che oscura parte delle diapositive.\nIl Model N (1992-1998), prodotto dalla Tyco Toys, a quanto pare \u00e8 l'unico ad essere dotato di una doppia illuminazione: quella tradizionale tramite il diffusore posteriore e autonoma, grazie ad una coppia di batterie AAA.\nTra gli anni ottanta e novanta, vengono prodotti svariati \"Face Viewer\", ovvero visori dotati di una maschera riproducente la faccia del personaggio protagonista del set di dischetti forniti in dotazione. Si tratta in tutti i casi di maschere montate sul tradizionale Model L. Negli anni duemiladieci, la Fisher-Price mette in vendita nuovi visori \"Face Viewer\". Non si tratta, come nei casi precedenti, di maschere sovrapposte al visore, ma di semplici stampe di facce di vario tipo su una versione aggiornata del classico Model L. Tra questi personaggi Dart Fener, Hello Kitty, Uomo Ragno, un Minion, creatura del film di animazione \"Cattivissimo me\".\nNel 1997 la Tyco Toys propone una nuova versione digitale del Talking View-Master, il visore incorpora una pellicola contenente le diapositive e un microchip in cui sono registrati i suoni. Purtroppo questo tipo di visore non permette di sostituire il soggetto.\nNegli anni successivi al 2000 la Mattel introdurr\u00e0 alcuni nuovi modelli, tra questi un visore con alloggiamento orizzontale del dischetto (il Model O) che permette la visione corretta attraverso specchietti montati a 45\u00ba, e il classico visore Fisher-Price, denominato Virtual View-Master.\nVisore Mattel/Google.\nNel 2015 la Mattel, dopo aver siglato un accordo con Google, introduce il nuovo visore stereoscopico digitale View-Master Virtual Reality, derivato del visore Google CardBoard. Venduto in una confezione chiamata View-Master Virtual Reality Starter Pack, il nuovo visore non \u00e8 pi\u00f9 adatto alla visione dei classici dischetti stereoscopici, standard View-Master per oltre 75 anni. Il nuovo dispositivo \u00e8 invece progettato per venire utilizzato con diversi modelli di smartphone compatibile (soprattutto Samsung), su cui installare apposite app. Il visore, utilizzato in coppia con un \"reel\" in dotazione (un dischetto di plastica verso cui puntare il visore), consente la visualizzazione delle app e di contenuti multimediali interattivi.\nElenco dei modelli.\nDi seguito una tabella schematica con i modelli di visori View-Master.\nDischetti.\nI dischetti View-Master (\"View-Master reels\"), circolari, montano 7 coppie di diapositive stereo a colori su pellicola a 16 mm. \u00c8 proprio il numero di coppie dispari, che permette al visore di mostrare sempre e soltanto le sette coppie \"diritte\": saltando due diapositive ad ogni scatto, impedisce infatti di vedere le stesse diapositive \"a testa in gi\u00f9\".\nInterrogato a tal proposito sul perch\u00e9 sia stato scelto il numero di 7 coppie, William Gruber rispose che semplicemente era il numero dispari di coppie di immagini alla distanza oculare, che potevano stare in un dischetto.\nI soggetti dei dischetti sono i pi\u00f9 disparati, coprendo praticamente l'intero scibile umano (la View-Master di Portland non ha mai prodotto soggetti erotici, tuttavia ne esistono prodotti dai suoi imitatori).\nI primi soggetti pubblicati dalla Sawyer's ritraevano panorami e citt\u00e0 statunitensi e messicani, e i dischetti venivano venduti singolarmente. Dalla fine della II Guerra Mondiale, la Sawyer's aggiunse anche panorami di paesi coinvolti direttamente negli scontri bellici: Giappone, Francia, Italia, Regno Unito, Germania, Austria, eccetera. E altri paesi europei esterni al blocco sovietico, quali Spagna o Svizzera.\nNello stesso periodo furono realizzati anche i primi soggetti destinati ad un pubblico infantile: fiabe realizzate attraverso la tecnica dei diorami. Altri soggetti coinvolgevano attori o soggetti pubblicitari, ma dischetti per View-Master furono utilizzati anche per pubblicizzare l'uscita di film in 3-D, il caso pi\u00f9 celebre \u00e8 sicuramente quello de \"Il mostro della laguna nera\" diretto da Jack Arnold. Del dischetto per\u00f2, per quanto ricercato dai collezionisti, non \u00e8 finora mai stata reperita nessuna copia, ne viene pertanto messa in dubbio l'esistenza, nonostante esista un kit promozionale che lo reclamizzi.\nNegli anni cinquanta la Sawyer's cominci\u00f2 a raggruppare i suoi dischetti per soggetti similari a gruppi di 3, i \"View-Master reel set\", proponendo sempre pi\u00f9 spesso vere e proprie storie raccolte in bustine e corredate di un libretto narrativo. Con il passaggio alla GAF questi soggetti divennero preponderanti, e al catalogo furono aggiunte via via sempre pi\u00f9 storie per ragazzi tratti da film, telefilm, cartoni animati, ispirati a giocattoli (con storie che vede protagonista la bambola Barbie) o nuove fiabe.\nNegli anni settanta furono messi fuori catalogo i vecchi soggetti paesaggistici, introducendone sempre meno di nuovi, facendo diventare il View-Master un \"giocattolo\" destinato al solo pubblico infantile. Tuttavia, soprattutto durante gli anni ottanta, vengono distribuiti anche soggetti a tema musicale, ritraenti celebri artisti musicali come avvenuto ad esempio nel caso dei Kiss, di Adam Ant e di Michael Jackson, per il quale venne realizzato il set di dischetti tratti dal videoclip \"Thriller\". Anche negli anni novanta, accanto ai preponderanti soggetti infantili, vennero messi in commercio soggetti legati a lungometraggi live-action, come accaduto ad esempio nel caso di \"Batman - Il ritorno\" o di \"Dick Tracy\".\nNell'attuale catalogo Mattel/Fisher-Price i soggetti sono quasi esclusivamente tratti da film di animazione della Walt Disney Pictures o che hanno come protagonisti personaggi dei giocattoli Mattel. Tuttavia a tutt'oggi vengono venduti, esclusivamente negli Stati Uniti, anche soggetti paesaggistici, in prossimit\u00e0 di localit\u00e0 di interesse turistico, come ad esempio il set dedicato a Graceland, la dimora di Elvis Presley a Memphis nel Tennessee.\nDal dicembre 2008 la Mattel ha messo definitivamente fuori produzione tutti i soggetti paesaggistici.\nSupporto fotografico.\nLa pellicola diapositiva utilizzata dalla Sawyer's per la realizzazione dei dischetti del View-Master \u00e8 la Kodachrome, fabbricata dalla Kodak, che permette di godere dei colori originali dei dischetti View-Master a tutt'oggi.\nNel 1977 per\u00f2 la GAF impose l'utilizzo delle proprie pellicole nella produzione dei dischetti View-Master. Le pellicole, purtroppo, di qualit\u00e0 inferiore, invecchiando mostrano una dominante rosso-magenta, che ne inficia il valore collezionistico oltre alla qualit\u00e0 visiva.\nSupporti per Talking View-Master.\nLa prima versione del visore \"Talking\" del 1970 utilizza uno speciale dischetto che monta sul retro un microsolco in plastica trasparente. Il microsolco viene suonato dall'apposito stereoscopio durante la visione: ad ogni traccia audio corrisponde una coppia di diapositive del dischetto. All'inserimento del dischetto, il dispositivo viene \"azzerato\", ripartendo dalla prima traccia. Al procedere del cambio delle immagini, il dispositivo passa ad eseguire anche le tracce successive del supporto audio.\nIl secondo visore \"Talking\" del 1984 utilizza un sistema similare al primo Talking, tuttavia il supporto audio \u00e8 montato separatamente rispetto al dischetto contenente le diapositive stereoscopiche, su una stessa scheda rettangolare di plastica. Tale scheda va inserita con il microsolco in basso e il \"View-Master reel\" in alto. A differenza del primo, in questo caso l'audio procede indipendentemente dall'avanzamento delle immagini: il microsolco viene azionato al suo inserimento e un \"bip\", terminata la lettura della prima traccia, avverte che \u00e8 il momento di cambiare l'immagine. L'audio del secondo visore risulta inoltre qualitativamente migliore del primo.\nIl terzo modello di visore \"Talking\" del 1997, infine, utilizza una cartuccia contenente una pellicola, che viene avanzata orizzontalmente, mentre l'audio \u00e8 affidato ad un microchip.\nDischetto digitale.\nIl dischetto abbinato al visore stereoscopico digitale View-Master Virtual Reality, che per primo non \u00e8 compatibile con i dischetti standard View-Master per oltre 75 anni, non fornisce alcuna immagine da visualizzare con il visore. Funge altres\u00ec da dispositivo di connessione: puntandovi il visore \u00e8 possibile visualizzare contenuti aggiuntivi e navigare all'interno delle app ufficiali fornite da View-Master.\nAltri prodotti.\nA fianco del sistema View-Master composto da visore e dischetti stereoscopici, fin dagli anni cinquanta sono stati commercializzati vari altri prodotti. Taluni prodotti introdotti soprattutto a partire dalla cessione del marchio alla GAF, sfruttano il marchio View-Master pur non essendo minimamente correlati con la stereoscopia n\u00e9 con il sistema View-Master strettamente detto.\nPersonal.\nNegli anni cinquanta la Saywer's commercializza un sistema per la produzione casalinga di dischetti stereoscopici View-Master con immagini amatoriali realizzate in proprio. Il sistema prende il nome di Personal e comprende una fotocamera stereoscopica 35\u00a0mm, la View-Master Personal Stereo Camera, progettata per produrre diapositive stereoscopiche 12,90x11.90\u00a0mm, che, una volta montate sugli appositi dischetti, sono visibili in rilievo attraverso un visore View-Master. Nel sistema sono inoltre compresi una fustella, che permette di tagliare correttamente le diapositive stereoscopiche parallele, e dischetti vuoti in cui inserire le stesse.\nMark II.\nStereo Color Camera, anche conosciuto come Mark II o MKII, \u00e8 il secondo sistema View-Master, derivato dal Personal, per permettere la realizzazione artigianale di dischetti stereoscopici da poter visionare con un visore View-Master. I due sistemi tuttavia non sono tra di essi compatibili, dal momento che le immagini su MKII vengono impressionate in modo differente rispetto al Personal. Nel Personal la pellicola scorre orizzontalmente, permettendo di impressionare due file di fotogrammi parallele. Nel caso dell'MKII, la pellicola 35mm ha invece scorrimento diagonale. Necessita pertanto una differente fustella compatibile con il sistema, pur rimanendo invariati i dischetti di cartoncino utilizzato.\nMovie Viewer.\nTra anni sessanta e settanta, quando il marchio View-Master \u00e8 di propriet\u00e0 della GAF, con il marchio viene commercializzato un sistema di visione di film su pellicola Super 8, contenuti in una cartuccia di formato proprietario, chiamato View-Master Movie Viewer. Il sistema \u00e8 tuttavia bidimensionale e non ha alcuna correlazione con la stereoscopia. Per questo sistema viene ad esempio commercializzato un filmato tratto dal lungometraggio di fantascienza del 1979 \"The Black Hole\".\nInteractive Vision.\nNegli anni ottanta la View-Master Ideal, che deteneva il marchio View-Master, commercializz\u00f2 un sistema interattivo su videocassetta VHS con il nome di View-Master Interactive Vision. Il gioco comprendeva quattro giochi di \"Sesame Street\", due giochi con i personaggi del \"Muppet Show\" e un gioco Disney, \"Disney's Cartoon Arcade\".\nNonostante l'uso del marchio View-Master, il videogioco permetteva solamente una visione bidimensionale e non aveva perci\u00f2 nessuna correlazione n\u00e9 con i dischetti per sistema View-Master, n\u00e9 con la stereoscopia. I soggetti presentati su sistema View-Master Interactive Vision, \"Sesame Street\", \"Muppet Show\" e Disney, erano comunque presenti con differenti storie rispetto ai videogiochi, su alcuni set di dischetti View-Master, ci\u00f2 solamente perch\u00e9 la View-Master Ideal ne deteneva i diritti di pubblicazione.\nImitazioni e sistemi similari.\nI sistemi di visione stereoscopica su diapositiva a colori o in bianco e nero, sono un ausilio tipico del XX secolo, il View-Master fu preceduto in questo dal Tru-Vue, ma molti altri visori, influenzati dai due concorrenti statunitensi, furono immessi sul mercato a partire dagli anni quaranta.\nMolti di questi si ispirarono direttamente al sistema a dischi circolari proprio del View-Master o al sistema a schede rettangolari da 1 a 10 coppie di diapositive cadauno, proprio del tardo Tru-Vue.\nMolto pi\u00f9 raramente fu imitata la prima versione del Tru-Vue, che utilizzava un rullino di pellicola fotografica positiva da 35 millimetri in bianco e nero, o l'ottocentesco stereoscopio con stampe su carta fotografica.\nIl View-Master vanta numerose vere e proprie imitazioni, che utilizzano il medesimo formato di dischetti (spesso perfettamente interscambiabili), prodotte per la maggior parte in Europa tra gli anni cinquanta e gli anni settanta dello scorso secolo.\nDi seguito un elenco delle imitazioni del View-Master conosciute."}
{"id": "2311992", "revid": "785863", "url": "https://it.wikipedia.org/wiki?curid=2311992", "title": "Kuzco", "text": ""}
{"id": "2311993", "revid": "1516566", "url": "https://it.wikipedia.org/wiki?curid=2311993", "title": "Stemma di Napoli", "text": "Lo stemma della Citt\u00e0 di Napoli \u00e8 costituito da uno scudo sannitico diviso orizzontalmente a met\u00e0 con la parte superiore di oro e la met\u00e0 inferiore rossa. Lo scudo \u00e8 timbrato da una corona turrita da citt\u00e0 del tipo in uso prima del Regio decreto n. 652 del 7 giugno 1943.\nBlasonatura.\nLo stemma, approvato con decreto del 13 gennaio 1941 ha la seguente blasonatura:\nLa descrizione del gonfalone \u00e8 la seguente:\nIl gonfalone \u00e8 decorato di una medaglia d'oro al valor militare per i sacrifici della popolazione e per le attivit\u00e0 nella lotta partigiana durante la rivolta detta delle \"Quattro giornate di Napoli\".\nStoria.\nSono presenti diverse leggende, per lo pi\u00f9 di origine seicentesca, per tentare di spiegare le origini dello stemma della citt\u00e0, tra queste la pi\u00f9 diffusa, sostenuta dal Summonte, \u00e8 probabilmente quella che spiega come questi furono i colori con i quali vennero accolti in citt\u00e0 l'imperatore Costantino I e sua madre Elena nel 324, quando la popolazione si convert\u00ec al Cristianesimo abiurando l'antico culto del sole e della luna a cui i due colori alludevano, in alternativa veniva ritenuto essere l'emblema delle lotte combattute all'epoca del Ducato indipendente (755-1027) contro il longobardo Principato di Benevento ed in alleanza con il normanno conte di Aversa Rainulfo. Queste tesi furono gi\u00e0 dichiarate infondate dallo storico Bartolomeo Capasso.\nUno dei primi simboli usato dalla citt\u00e0 fu il cavallo, usato nella monetazione del comune di Napoli posteriore a Federico II, met\u00e0 del XIII secolo, e ancor oggi presente sull'emblema della citt\u00e0 metropolitana di Napoli.\nLa prima attestazione documentarie dell'uso dello stemma attuale \u00e8 forse un sigillo presente su un documento del 31 gennaio 1488 e perci\u00f2 una delle prime ipotesi degli studiosi fu che lo stemma di Napoli discendesse da quello dei sovrani aragonesi (le famose barre d'Aragona) per il fatto che su i due simboli sono presenti gli stessi colori e che la sua adozione fosse avvenuta posteriormente alla loro conquista del regno di Napoli ad opera di Alfonso V d'Aragona, avvenuta nel 1442. In realt\u00e0 il fatto che due rappresentazioni di quello che potrebbe essere l'emblema napoletano siano presenti in due documenti antecedenti, di epoca angioina, porterebbero ad anticipare la nascita del simbolo stesso.\nIl primo documento, i \"Regia carmina\", \u00e8 del secolo XIV, si tratta di un panegirico in onore di re Roberto d'Angi\u00f2, opera probabilmente di Convenevole da Prato, composto tra il 1328 e il 1336; in questo codice miniato \u00e8 presente una miniatura in cui un vessillifero porta due insegne, la principale e pi\u00f9 grande \u00e8 la bandiera della casa reale di Francia (d'azzurro seminata di gigli d'oro), a cui gli Angioini appartenevano, mentre la seconda \u00e8 pi\u00f9 piccola ed \u00e8 una semplice bandiera divisa verticalmente di colore rosso-oro; bisogna considerare che nel medioevo le bandiere venivano ottenute dagli stemmi mediante una rotazione di 90\u00b0. Dagli studiosi questo secondo simbolo, non immediatamente collegabile con niente di conosciuto all'epoca, \u00e8 stato spesso ritenuto \u201callegorico\u201d oppure da identificare con l'orifiamma della casa reale francese. Le due ipotesi sono da scartare in quanto la prima non spiega perch\u00e9 ad un simbolo ben preciso (la bandiera degli Angi\u00f2) se ne debba accompagnare uno \"allegorico\", la seconda sottovaluta il fatto che l'orifiamma era di pertinenza del solo re di Francia oltre ad essere differente da quella qui riportata. \u00c8 possibile che invece si tratti di un ulteriore simbolo angioino che in seguito pass\u00f2 ad identificare la citt\u00e0 capitale del regno.\nIl secondo documento \u00e8 un portolano la cui stesura risale agli anni 1325-1330 ad opera di Angelino Dalorto, in cui a differenza di opere coeve, a Napoli non viene assegnata l'insegna angioina ma una bandiera bicolore, del colore della pergamena nella parte dell'asta e rossa nell'altra met\u00e0. Un commentatore dell'opera avverte che \u00abnon si tratta dello stemma del reame, ma soltanto della citt\u00e0\u00bb.\nSulla provenienza dei colori rosso ed oro agli Angioini, da cui passarono alla citt\u00e0, si pu\u00f2 osservare che rosso-oro sono i colori della chiesa cattolica di cui essi si ersero a paladini contro l'Impero, per cui pu\u00f2 darsi che Carlo I d'Angi\u00f2 li usasse al momento del suo scontro con Manfredi; d'altra parte anch'essi utilizzavano i \"Pali d'Aragona\" in quanto discendenti da Bianca di Castiglia, inoltre il feudo di Provenza ereditato da Carlo d'Angi\u00f2 proveniva anch'esso dalla casa catalana dei conti di Barcellona. Il simbolo catalano \u00e8 presente in molte testimonianze angioine.\nLa prima testimonianza in cui l'attuale stemma viene usato in un documento ufficiale della citt\u00e0 \u00e8 un atto del 31 gennaio 1488, con il quale gli \"Electi Civitatis Neapolis\" presentano un ricorso contro alcune gabelle; il documento presenta un sigillo impresso su carta a sua volta attaccata al foglio con della cera rossa, sul sigillo \u00e8 presente il blasone cittadino sormontato da una corona ducale e circondato dalla legenda .\nIn altre epoche sono state usate forme o aggiunti simboli diversi per rappresentare lo stemma. Durante la Repubblica Napoletana del 1647, instaurata a seguito della rivolta di Masaniello, nel centro dello scudo fu posta in palo una lettera P, quale simbolo della supremazia del popolo, che poi divenne una C iniziale della parola \"civitas\". Nel 1866 fu abbandonato l'uso di sovrapporre allo stemma una corona ducale, in ricordo dell'epoca in cui Napoli era capitale dell'omonimo ducato, per sostituirla con una corona turrita, simbolo araldico di \u00abvolont\u00e0 di libert\u00e0 e di indipendenza municipale\u00bb.\nDurante il fascismo allo stemma, in ossequio ai Regi Decreti del tempo, fu inizialmente, nel 1928, affiancato lateralmente un fascio littorio, mentre nel 1933 fu imposto il capo del Littorio poi eliminato nel 1944.\nNel 2005, con determinazione n. 39 del 21 novembre, l'amministrazione comunale band\u00ec un concorso di idee per innovare l'identit\u00e0 grafica del comune mantenendo inalterato lo stemma. Dal concorso, vinto dalla societ\u00e0 Vpoint (Luca Mosele art director), scatur\u00ec il nuovo logo con l'\u201conda\u201d di colore ciano e la scritta \"Comune di Napoli\", per cui \u00e8 usato il carattere Frutiger in romano e grassetto, che dal 1\u00ba gennaio 2007 \u00e8 presente su tutti gli atti del comune."}
{"id": "2312001", "revid": "767487", "url": "https://it.wikipedia.org/wiki?curid=2312001", "title": "Elis (gruppo musicale)", "text": "Gli Elis sono stati un gruppo gothic metal del Liechtenstein formatosi nel 2003 in seguito allo scioglimento nel 2002 dei Erben der Sch\u00f6pfung.\nGli Elis si sono sciolti il 24 febbraio 2012 a causa dell'abbandono della band della cantante Simone Christinat.\nStoria del gruppo.\nL'esordio del gruppo e gli Erben Der Sch\u00f6pfung.\nGli Elis cominciarono la loro carriera musicale con il nome di Erben der Sch\u00f6pfung nel 2000. Nel 2001 pubblicarono il loro primo singolo, Elis, insieme al loro primo album, Twilight. La band apparve al Wave Gotik Festival a Lipsia insieme a molti altri gruppi metal ed ottenne un ottimo posizionamento nelle DAC-Charts ed \u00e8 rimasta ben rappresentata dalla stampa.\n\"God's Silence, Devil's Temptation e Dark Clouds in A Perfect Sky\".\nTuttavia pi\u00f9 tardi quattro membri tra cui la cantante Sabine D\u00fcnser lasciano il gruppo per contrasti con il leader e fondano gli Elis. Nel 2002 pubblicano il loro primo album God's Silence, Devil's Temptation, seguiti nel 2003 da Dark Clouds in A Perfect Sky che ha riscosso un grande successo dalla critica.\n\"Griefshire\" e la morte di Sabine.\nNel 2006, durante le prove per incidere Griefshire, un concept album scritto e ideato completamente dalla cantante Sabine D\u00fcnser, la stessa accusa un malore e muore il giorno dopo il ricovero a causa di un'emorragia cerebrale. Dato che Sabine teneva molto al progetto di Griefshire (lo chiamava infatti il suo bambino), gli Elis decisero di farlo pubblicare comunque.\nCatharsis.\nLa sostituta di Sabine \u00e8 Sandra Schleret, ex Dreams of Sanity ed ex Eyes of Eden, con la quale gli Elis stanno lavorando all'album Catharsis, in uscita a fine 2009. Hanno annunciato sul sito ufficiale che quest'ultimo album avr\u00e0 pi\u00f9 parti in growl dei precedenti."}
{"id": "2312004", "revid": "1501558", "url": "https://it.wikipedia.org/wiki?curid=2312004", "title": "Patto di non belligeranza di Gij\u00f3n", "text": "Il patto di non belligeranza di Gij\u00f3n \u00e8 il soprannome dell'incontro calcistico disputato il 25 giugno 1982 tra le rappresentative nazionali di e nell'omonima citt\u00e0 spagnola, nell'ambito del Mondiale iberico.\nAntefatti.\nA quattro anni dal miracolo di C\u00f3rdoba verificatosi durante il Mondiale argentino \u2014 in cui la vittoria dei gi\u00e0 eliminati austriaci imped\u00ec ai rivali la qualificazione per la finalissima \u2014 le due formazioni, protagoniste di una storica rivalit\u00e0, si ritrovarono sul palcoscenico mondiale. A completare il raggruppamento erano e , quest'ultima esordiente nella fase finale di una Coppa del mondo.\nLa compagine austriaca parve ipotecare in 180' il passaggio al secondo turno, esordendo con una vittoria di misura contro i sudamericani cui fece seguito l'affermazione a scapito dei magrebini. I tedeschi, detentori del titolo europeo, persero invece con gli africani nel debutto; a riaccendere le speranze di qualificazione fu la vittoria contro i cileni, matematicamente estromessi dopo tale gara. \nNell'incontro tenutosi a Madrid il 24 giugno 1982, l'Algeria certific\u00f2 l'ultimo posto del Cile sconfiggendolo per 3-2: a mantenere vive le possibilit\u00e0 dei nordafricani di accedere al turno seguente contribu\u00ec l'aritmetica, in quanto un pareggio, un'affermazione austriaca o una vittoria della Germania con almeno 3 gol di scarto avrebbe comportato la qualificazione dell'Algeria, nell'ultimo caso a danno dell'Austria per la miglior differenza reti.\nL'incontro.\nIn apertura di gara i tedeschi andarono a segno col centravanti Horst Hrubesch, spostando subito gli equilibri in proprio favore. Per il resto dell'incontro le due formazioni si limitarono a mantenere il possesso di palla, senza offrire altri spunti degni di nota; la circostanza scaten\u00f2 le proteste dei tifosi sugli spalti, i quali intonarono cori di scherno. Un'analoga presa di posizione riguard\u00f2 i telecronisti tedeschi, che addirittura invitarono gli spettatori a non seguire la sfida in quanto apparve chiaro che la melina attuata dalle squadre era finalizzata all'eliminazione dell'Algeria tramite il punteggio di 1-0, risultato sfavorevole agli africani.\nLa vittoria della Germania Ovest consegn\u00f2 infatti a questa la qualificazione per il secondo turno, a pari merito con gli austriaci. Il girone ebbe la seguente classifica:\nLa formazione teutonica super\u00f2 un ulteriore raggruppamento \u2014 nel quale erano inserite l' e i padroni di casa della \u2014 per poi sconfiggere in semifinale la , in un incontro ricordato come \"notte di Siviglia\". Nella finale di Madrid, la \"Mannschaft\" si arrese all' per 3-1.\nConseguenze.\nLo svolgimento dell'incontro e il suo esito attirarono numerose polemiche verso le due squadre, accusate di comportamento antisportivo. Nel 2007 il tedesco Hans-Peter Briegel, all'epoca commissario tecnico del , rilasci\u00f2 un'intervista al quotidiano locale \"Al-Ittihad\" fornendo la propria versione dei fatti: l'ex difensore rivel\u00f2 che tra le due squadre vi fu un \"tacito accordo\" dopo il gol, in quanto entrambe erano ormai qualificate. Le dichiarazioni di Briegel trovarono un acceso riscontro in Algeria, mentre l'austriaco Bernd Krauss conferm\u00f2 l'implicita combine. Pareri contrari giunsero dal connazionale Walter Schachner, il quale dichiar\u00f2 alla Bild che l'accordo sarebbe maturato nell'intervallo della partita incontrando per\u00f2 la sua opposizione. Nell'autunno 2009 il \"The Times\" inser\u00ec la gara nella classifica dei 10 episodi pi\u00f9 controversi avvenuti nella storia dei Mondiali.\nIl principale impatto della combine fu sul piano regolamentare, tanto che gi\u00e0 dal 1984 la FIFA decise di far disputare in contemporanea le ultime gare delle fasi a gironi \u2014 scelta applicata anche in altri tornei quali l'Europeo \u2014 per evitare accordi illeciti."}
{"id": "2312006", "revid": "131358", "url": "https://it.wikipedia.org/wiki?curid=2312006", "title": "Capo del Littorio", "text": ""}
{"id": "2312010", "revid": "287204", "url": "https://it.wikipedia.org/wiki?curid=2312010", "title": "Patto di non belligeranza di Gijon", "text": ""}
{"id": "2312011", "revid": "104929679", "url": "https://it.wikipedia.org/wiki?curid=2312011", "title": "Veronica (motore di ricerca)", "text": "Veronica (acronimo dell'ingl. \"Very Easy Rodent-Oriented Netwide Index to Computerized Archives\") fu tra i primi motori di ricerca del World Wide Web, basato sul protocollo di rete Gopher; alla lettera significa \"Semplicissimo indice diffuso, orientato ai roditori, agli archivi informatici\", laddove \"orientato ai roditori\" era riferito alle caratteristiche del protocollo Gopher (che in inglese indica, appunto, il nome di un piccolo roditore della famiglia dei geomidi).\nIn accordo alle caratteristiche di Gopher, Veronica effettuava ricerche verticali a partire dai titoli delle directory o dei titoli dei singoli documenti, anche se non poteva effettuare ricerche all'interno di questi ultimi.\nFunzionava a riga di comando e permetteva gi\u00e0 di fare ricerche complesse racchiudendo la ricerca in parentesi e intervallando le parole con gli operatori logici AND, OR a NOT.\nEsempi.\nQuella che segue \u00e8 la sintassi per un'ipotetica ricerca su ricette di cucina cinese, escludendone tuttavia i ristoranti:\n(cucina AND cinese) AND NOT ristoranti\nvolendo estendere la ricerca alla cucina indiana la sintassi \u00e8:\ncucina AND (cinese OR indiana)\nLa sintassi prevede che gli operatori booleani debbano essere maiuscoli; in caso contrario Veronica li considera oggetti della ricerca."}
{"id": "2312014", "revid": "767487", "url": "https://it.wikipedia.org/wiki?curid=2312014", "title": "Zavitinskij rajon", "text": "Il Zavintinskij rajon () \u00e8 un rajon dell'Oblast' dell'Amur, nella Russia asiatica; il capoluogo \u00e8 Zavitinsk."}
{"id": "2312015", "revid": "1305772", "url": "https://it.wikipedia.org/wiki?curid=2312015", "title": "Adozione nazionale", "text": "L'adozione nazionale, secondo la legislazione italiana, \u00e8 l'adozione che si realizza quando il minore viene dichiarato adottabile da un tribunale per i minorenni del territorio nazionale. Il termine \"nazionale\" non fa quindi riferimento alla nazionalit\u00e0 o a caratteristiche di appartenenza etnica del minore, ma solo al fatto che l'autorit\u00e0 competente \u00e8 quella italiana in quanto l'adottabilit\u00e0 del bambino viene riscontrata nel territorio nazionale.\nProcedura per intraprendere l'adozione nazionale in Italia.\nDi seguito \u00e8 descritta la procedura utilizzata per realizzare l'adozione nazionale.\nLa domanda di adozione.\nIl procedimento inizia con la domanda di adozione inviata al Tribunale per i minorenni competente per territorio di residenza. Nel caso di residenti all'estero, il tribunale competente \u00e8 quello dell'ultimo domicilio o, in mancanza, quello di Roma.\nAlcuni Tribunali per i minorenni richiedono che la domanda di adozione sia indirizzata preventivamente ai Servizi socio-assistenziali. Si occuperanno questi ultimi di informare i coniugi richiedenti e, nel caso questi confermino la loro volont\u00e0 ad adottare, ad informare il tribunale della disponibilit\u00e0 dei coniugi. Si tratta di una prassi controversa in quanto secondo l'art. 22 della legge 184/1983, come modificata dalla 149/2001, i coniugi devono presentare domanda al tribunale e non ai servizi socio-assistenziali.\nLa domanda pu\u00f2 essere redatta in carta semplice anche se alcuni Tribunali richiedono di redigere la dichiarazione in un modulo prestampato, che pu\u00f2 differire da un tribunale ad un altro, e che pu\u00f2 contenere domande riguardo eventuali limitazioni della disponibilit\u00e0 dei richiedenti riguardanti, tra le altre, lo stato di salute del minore, l'accettazione o meno del \"rischio giuridico\", la disponibilit\u00e0 ad accogliere pi\u00f9 fratelli.\nIndagini per la valutazione dell'idoneit\u00e0 dei coniugi.\nIl tribunale, per poter valutare l'idoneit\u00e0 dei coniugi ad adottare un minore, dispone una indagine di natura psicosociale, affidandola ai servizi sociali, un'altra indirizzata alle autorit\u00e0 di pubblica sicurezza ed infine una serie di indagini di natura sanitaria, di solito realizzate dai dipartimenti di Medicina Legale di Salute Mentale.\nLa domanda potr\u00e0 essere valutata solo quando tutte e tre le relazioni saranno pervenute al Tribunale per i Minorenni.\nRelazione psicosociale.\nI servizi sociali presenti sul territorio, collaborano con il tribunale, a cui devono fornire elementi utili, nella forma di una serie di relazioni, atti alla valutazione dei coniugi, valutazione che spetta comunque al Tribunale (Non \u00e8 infrequente il caso di valutazioni difformi dei Tribunali rispetto alle conclusioni dei rapporti prodotti dai servizi sociali). I servizi sociali, generalmente, si avvalgono di \u00e9quipe di assistenti sociali e psicologi, che raccolgono elementi utili a valutare l'eventuale idoneit\u00e0 a \"educare ed istruire\" e \"di mantenere\" un minore o pi\u00f9 minori, a seconda della disponibilit\u00e0 dei coniugi. Al termine dell'istruttoria, i servizi sociali territoriali raccoglieranno tutti gli elementi utili e redigeranno una relazione che verr\u00e0 inviata al Tribunale per i minorenni che li ha attivati. Questa serie di accertamenti a carico dei servizi sociali territoriali dovrebbero durare al massimo 4 mesi, dall'invio della documentazione da parte del Tribunale per i minorenni.\nRelazione della Pubblica Sicurezza.\nAnche gli organi di Pubblica sicurezza, competenti nella zona di residenza dei coniugi aspiranti, effettueranno ricerche sui coniugi, inviandola al Tribunale competente per la valutazione dell'idoneit\u00e0 dei coniugi.\nRelazione sanitaria.\nInfine sono disposte anche una serie di indagini di natura sanitaria, di solito realizzate dai dipartimenti di Medicina Legale di Salute Mentale.\nL'idoneit\u00e0 dei coniugi.\nLetti i pareri e la relazione dei Servizi sociali, il Tribunale, previo ulteriore colloquio con un Giudice, decide autonomamente (quindi anche in difformit\u00e0 con quanto espresso nelle relazioni raccolte) se considerare idonea o non idonea all'adozione i coniugi. Il Tribunale potrebbe richiedere, se lo ritenesse opportuno, ulteriori approfondimenti.\nQuesta fase termina con l'inserimento del fascicolo relativo ai coniugi che hanno presentato domanda in un archivio delle coppie idonee ad adottare. Questo di per s\u00e9 non ha alcuna rilevanza giuridica, e quindi non d\u00e0 ai richiedenti alcuna informazione o certezza che la loro domanda avr\u00e0 un seguito, che potr\u00e0 realizzarsi solo dall'incontro (abbinamento) tra le specifiche caratteristiche ed esigenze del minore da adottare e le caratteristiche delle coppie che sono state giudicate potenzialmente idonee ad adottare. \u00c8 responsabilit\u00e0 del Tribunale verificare nei casi concreti la migliore soluzione per il minore (l'interesse prevalente \u00e8 sempre quello del minore) e realizzare quindi l'incontro tra minore adottabile e coniugi idonei, ovvero il cosiddetto abbinamento.\nAbbinamento tra il minore e i coniugi.\nQuando un minore si trova in stato permanente di abbandono, il \"Tribunale per i minorenni\" emette un decreto di adottabilit\u00e0. Provveder\u00e0, quindi, ad individuare, tra tutte le coppie che hanno presentato la disponibilit\u00e0, quella pi\u00f9 idonea al minore stesso.\nIl Tribunale dei minori provvede a comunicare ai coniugi individuati l'avvenuto abbinamento, le informazioni mediche sullo stato di salute del minore ed eventuali informazioni riguardanti la sua storia. In questo momento, avendo tutte le informazioni sul minore da adottare, i coniugi devono decidere se continuare o meno nel procedimento adottivo.\nIncontro.\nA questo punto si realizza l'incontro tra minore e coniugi che pu\u00f2 assumere forme diverse, stabilite dal Tribunale concordemente con i servizi sociali che hanno in carico il minore, in relazione alle caratteristiche e necessit\u00e0 del minore.\nL'avvicinamento potr\u00e0 avvenire attraverso i cosiddetti \"Primi contatti\", durante i quali il minore, che continua ad essere ospite della struttura dove \u00e8 stato collocato, e la coppia iniziano a fare la reciproca conoscenza, con il supporto degli operatori dei servizi sociali.\nPu\u00f2 anche prendere la forma, qualora il Tribunale ne ravvisi la necessit\u00e0 in relazione al caso concreto del minore, del \"collocamento provvisorio\" del minore preso la residenza dei coniugi, sempre con il supporto e la vigilanza degli operatori dei servizi sociali.\nDifficilmente nella pratica si realizza immediatamente il caso in cui, effettuato l'abbinamento, il Tribunale decreti l'\"affidamento pre-adottivo\", della durata di un anno, che \u00e8 l'atto necessario perch\u00e9 parta il termine dell'anno, scaduto il quale l'adozione si ritiene definitiva. Nella prassi l'affidamento pre-adottivo viene dichiarato dopo un periodo, non quantificabile a priori, durante il quale si realizza la reciproca conoscenza, e Tribunale e Servizi hanno potuto verificare la sussistenza di tutti i requisiti a garanzia del minore.\nAffidamento pre-adottivo.\nIl periodo tra la dichiarazione di affidamento pre-adottivo sentenza finale di adozione qualche volta \u00e8 impropriamente indicato come post-adozione. In effetti in questa fase l'adozione non si \u00e8 ancora perfezionata. Non si tratta quindi di un periodo che segue l'adozione, ma un periodo nel quale viene conclusa. Durante questo arco di tempo, i servizi sociali territoriali, su richiesta del Tribunale per i Minorenni di competenza, vigilano e assistono l'inserimento del minore in famiglia. Al termine del periodo, inviano una relazione finale al Tribunale stesso. Il procedimento termina con la dichiarazione di adozione del minore, che produce tutti gli effetti giuridici che normalmente si realizzano con la nascita.\nAdozione in casi particolari.\nCon tale tipo di adozione il minore mantiene i legami giuridici e di fatto con la famiglia d'origine e aggiunge il legame parentale anche con il genitore (ipotesi sub b) o i genitori (ipotesi sub d) ricorrenti. Il minore mantiene il cognome originario aggiungendo il cognome della famiglia adottiva.\nLe adozioni ex art 44 lett b) l. 184/83 sono le adozioni del minore figlio del coniuge. Le adozioni ex art 44 lett d) sono adozioni che vengono disposte quando, per ragioni particolari, non si pu\u00f2 procedere con l'affidamento preadottivo, in altre parole quando si tratta di minori per i quali non sussistono i presupposti per la cosiddetta \"adozione legittimante\". Il caso pi\u00f9 frequente \u00e8 costituito da minori che si trovano in famiglia affidataria e che, dopo diversi anni di inserimento in famiglia, chiedono di essere adottati. Si tratta in alcuni casi della cosiddetta \"adozione mite\" poich\u00e9 non viene reciso il legame con la famiglia d'origine.\nAccesso alle informazioni sui genitori biologici.\nI genitori adottivi, su autorizzazione del tribunale per i minorenni, possono accedere alle informazioni riguardanti i genitori biologici dell'adottato solo qualora esistano gravi e comprovati motivi. Tali informazioni, in caso di urgenza e di grave pericolo per la salute del minore, possono essere fornite anche ai responsabili delle strutture ospedaliere e sanitarie.\nUna volta compiuti i 25 anni l'adottato pu\u00f2 accedere alle notizie riguardanti i genitori biologici presentando istanza al Tribunale dei minorenni. Pu\u00f2 farlo anche raggiunta la maggiore et\u00e0 se sussistono gravi motivi. L'accesso alle notizie \u00e8 autorizzato con decreto.\nNel caso che la madre biologica abbia dichiarato alla nascita di non voler essere nominata, l'adottato non pu\u00f2 avere accesso alle informazioni.\nRischio giuridico.\nNell'adozione nazionale, alla coppia viene richiesto un parere riguardo alla propria posizione verso quello che viene comunemente chiamato \"rischio giuridico\". Si tratta della possibilit\u00e0 che il minore ritorni alla famiglia di origine (oppure ai parenti sino al 4\u00ba grado) durante un periodo di collocamento provvisorio definito dal Tribunale. In questo periodo il bambino viene provvisoriamente assegnato alla famiglia adottiva, ma non \u00e8 ancora stato emesso il Decreto di Affidamento Preadottivo.\nSe un minore viene dichiarato adottabile con \"rischio giuridico\", entro 30 giorni dalla notifica del provvedimento di adottabilit\u00e0, i parenti fino al 4\u00ba grado possono impugnare il provvedimento alla Corte di Appello. Entro 30 giorni dalla notifica della sentenza della Corte di Appello potranno presentare ulteriore ricorso alla Corte di Cassazione. In questo caso, i tempi del rischio giuridico rischiano di allungarsi notevolmente, dipendendo quindi anche dalla magistratura ordinaria.\nDurante il periodo di collocamento provvisorio il Tribunale nomina un Tutore, presso il quale il minore avr\u00e0 residenza. Questi non potr\u00e0 recarsi all'estero e le vaccinazioni di legge devono essere comunicate al Tutore per le iscrizioni presso la competente ASL."}
{"id": "2312016", "revid": "1226", "url": "https://it.wikipedia.org/wiki?curid=2312016", "title": "VERONICA", "text": ""}
{"id": "2312017", "revid": "1543377", "url": "https://it.wikipedia.org/wiki?curid=2312017", "title": "Adozione internazionale", "text": "L'adozione internazionale \u00e8 l'adozione di un minore il cui stato di abbandono (e di adottabilit\u00e0) sia stato dichiarato dalle competenti autorit\u00e0 di un Paese estero. La procedura di adozione avviene, almeno in parte, davanti alle autorit\u00e0 del Paese stesso.\n\u00c8 regolamentata dalla \"Legge 4 maggio 1983, n.184\", successivamente modificata dalla \"Legge 31 dicembre 1998, n. 476\", che ha autorizzato il Presidente della Repubblica a ratificare la \"Convenzione per la tutela dei minori e la cooperazione in materia di adozione internazionale\" del 29 maggio 1993 (Convenzione dell'Aia), e ha costituito presso la Presidenza del Consiglio dei Ministri la Commissione per le Adozioni Internazionali (CAI). Inoltre, tra le normative di riferimento, ci sono quelle anche del Paese di provenienza del bambino ed eventuali convenzioni specifiche in materia tra i due Paesi.\nA causa del numero esiguo di minori adottabili in Italia rispetto alle domande di adozione, l'adozione internazionale \u00e8 in costante aumento. Le autorizzazioni concesse all'ingresso di minori stranieri, corrispondente alla fase conclusiva dell'adozione internazionale, sono passate, dalle 1.797 del 2001, alle 4.130 del 2010., con un lieve calo nell'anno 2011, dove si sono fermate a 4.022.\nProcedura per intraprendere l'adozione internazionale secondo la legislazione italiana.\nLa procedura \u00e8 composta da una prima fase da svolgersi in Italia, nella quale viene decretata l'idoneit\u00e0 della coppia, la quale dar\u00e0 mandato ad un \"Ente autorizzato\" a seguire la procedura all'estero. Dopodich\u00e9 avviene la fase fino all'abbinamento, curata dall'Ente. Infine la coppia si recher\u00e0 nel Paese ad incontrare il minore o i minori che gli sono stati abbinati, per poi concludere la procedura con il rientro in Italia della nuova famiglia completa.\nDichiarazione di disponibilit\u00e0 all'adozione.\nLa procedura inizia con la dichiarazione di disponibilit\u00e0 all'adozione presentata dai coniugi al Tribunale per i Minorenni (diversamente dall'adozione nazionale dove i coniugi presentano una domanda di adozione). In alcune regioni alla coppia \u00e8 richiesto di partecipare a dei percorsi di informazione ed orientamento prima di presentare la propria disponibilit\u00e0 all'adozione.\nIndagini per la valutazione dell'idoneit\u00e0 dei coniugi.\nCome per l'Adozione Nazionale, anche per l'Internazionale, il tribunale, per poter valutare l'idoneit\u00e0 dei coniugi ad adottare un minore, dispone una indagine di natura psicosociale, affidandole ai servizi sociali, altre indirizzate alle autorit\u00e0 di pubblica sicurezza, e infine una serie di indagini di natura sanitaria, di solito realizzate dai dipartimenti di Medicina Legale di Salute Mentale.\nLa domanda potr\u00e0 essere valutata solo quando tutte e tre le relazioni saranno pervenute al Tribunale per i Minorenni\nRelazione psicosociale.\nI servizi sociali presenti sul territorio, collaborano con il tribunale, a cui devono fornire elementi utili, nella forma di una serie di relazioni, atti alla valutazione dei coniugi, valutazione che spetta comunque al Tribunale (Non \u00e8 infrequente il caso di valutazioni difformi dei Tribunali rispetto agli alle conclusioni dei rapporti prodotti dai servizi sociali). I servizi sociali, generalmente, si avvalgono di \u00e9quipe di assistenti sociali e psicologi, che raccolgono elementi utili a valutare l'eventuale idoneit\u00e0 a \"educare ed istruire\" e \"di mantenere\" un minore o pi\u00f9 minori, a seconda della disponibilit\u00e0 dei coniugi. Al termine dell'istruttoria, i servizi sociali territoriali raccoglieranno tutti gli elementi utili e redigeranno una relazione che verr\u00e0 inviata al Tribunale per i minorenni che li ha attivati. Questa serie di accertamenti a carico dei servizi sociali territoriali dovrebbero durare al massimo 4 mesi, dall'invio della documentazione da parte del Tribunale per i minorenni.\nRelazione della Pubblica Sicurezza.\nAnche gli organi di Pubblica sicurezza, competenti nella zona di residenza dei coniugi aspiranti, effettueranno ricerche sui coniugi, inviandola al Tribunale competente per la valutazione dell'idoneit\u00e0 dei coniugi.\nRelazione Sanitaria.\nInfine sono disposte anche una serie di indagini di natura sanitaria, di solito realizzate dai dipartimenti di Medicina Legale di Salute Mentale.\nDecreto di idoneit\u00e0.\nIl collegio dei giudici togati del \"Tribunale per i minorenni\" che ha valutato l'idoneit\u00e0 della coppia, rilascia un \"decreto di idoneit\u00e0\" o, nel caso di inidoneit\u00e0, un decreto attestante l'insussistenza dei requisiti all'adozione. Il decreto di idoneit\u00e0 potrebbe contenere, nell'interesse del minore, anche indicazioni utili a completare il quadro delle caratteristiche della coppia. Nella pratica, alcuni tribunali aggiungono alcune specifiche restrittive relative al numero massimo di minori adottabili, all'et\u00e0 e altre eventuali caratteristiche.\nRicerca dell'Ente Autorizzato.\nLa \"Legge 31 dicembre 1998, n. 476\" prevede che entro un anno dall'emissione del decreto, la coppia dia mandato ad un Ente autorizzato dalla \"Commissione per le adozioni internazionali\" per procedere verso l'adozione in un determinato Paese straniero. L'Ente si occuper\u00e0 di svolgere la pratica all'estero ed in Italia fino all'avvenuta adozione e, nel caso sia necessario, si occuper\u00e0 anche del disbrigo di adempimenti \"post-adottive\" eventualmente richiesti dal Paese di origine del minore.\nOgni Ente ha l'autorizzazione ad operare in alcuni specifici Paesi. In alcuni Paesi, perch\u00e9 l'Ente italiano possa operare, \u00e8 necessario un accreditamento ulteriore da parte del Paese stesso senza il quale l'operativit\u00e0 dell'Ente in quel territorio rimane solo potenziale.\nAbbinamento tra la coppia ed il minore.\nConsiste nell'operazione di indicare, fra le coppie o famiglie disponibili ad accogliere un minore, quella pi\u00f9 idonea secondo criteri di affinit\u00e0 (generalmente in base all'et\u00e0, al vissuto del minore e alla presenza e all'entit\u00e0 di eventuali patologie).\nDi norma, \u00e8 effettuato dalle autorit\u00e0 del Paese. Tuttavia, visto che in alcuni Paesi che non hanno aderito alla Convenzione dell'Aja non \u00e8 previsto l'abbinamento da parte dell'autorit\u00e0, questo viene effettuata dall'ente italiano che cura la procedura.\nAvviene quindi con criteri e modalit\u00e0 diverse a seconda del Paese, ma deve comunque avvenire prima della partenza della coppia. A seguito dell'abbinamento l'Ente autorizzato riceve dati inerenti al minore. A seconda del Paese e dei dati a disposizione si pu\u00f2 trattare di dettagliate relazioni mediche, psicologiche, generali riguardanti le abitudini dell'adottato oppure una scheda piuttosto scarna.\nIncontro.\nQuesto momento \u00e8 probabilmente il pi\u00f9 delicato ed importante. La coppia, assieme ad eventuali altri figli, si reca nel Paese ad incontrare il minore. In questo periodo vengono svolte le pratiche per avviare alla conclusione l'adozione per quello che riguarda il Paese di origine dell'adottato. Chiaramente le procedure e, di conseguenza, i tempi variano a seconda della legislazione del Paese. In alcuni Paesi, come avviene di norma nell'Europa orientale, oltre al viaggio dell'incontro con il bambino, per ultimare la pratica, gli adottandi dovranno effettuare uno o due altri viaggi che variano, generalmente, da 1 a 3 settimane ognuno. In altri paesi (ad esempio in alcuni Paesi dell\u2019America latina) viene effettuato un unico viaggio di circa 40-45 giorni.\nSe la procedura si svolge con esito positivo, la Commissione per le adozioni internazionali autorizza l'ingresso e la permanenza del minore adottato in Italia, previa verifica di conformit\u00e0 dell'adozione con le disposizione della Convenzione de L'Aja.\nDopodich\u00e9 la coppia deve provvedere, sempre con l'ausilio dell'Ente, a predisporre la documentazione atta all'uscita dal Paese del minore (generalmente con rilascio del passaporto) e all'entrata e alla permanenza in Italia (visto di ingresso rilasciato dal Consolato italiano).\nDisbrighi burocratici dopo l'arrivo in Italia con l'adottato.\nAppena rientrati in Italia con il minore adottato, i nuovi genitori dovranno svolgere una serie di adempimenti burocratici atti a far s\u00ec che il minore possa rimanere nel territorio italiano fino a quando l'adozione non sia riconosciuta o \"completata\" (nel caso di adozione non piena). Questi adempimenti andranno di pari passo con le altre procedure di post-adozione.\nIn particolare i genitori adottivi dovranno:\nIl 7 marzo 2007 \u00e8 stata registrata la Direttiva firmata il 21 febbraio 2007 dai Ministri dell'Interno, Giuliano Amato e da quello delle Politiche per la Famiglia, Rosy Bindi, grazie alla quale non \u00e8 pi\u00f9 richiesto il permesso di soggiorno per il minore straniero adottato o affidato a scopo di adozione. Precedentemente andava richiesto tassativamente entro 8 giorni dall'arrivo in Italia.\nRimangono in essere gli altri adempimenti da svolgere anche nel caso di adozione nazionale e di nascita di un figlio (iscrizione al Servizio Sanitario Nazionale, richiedere il codice fiscale e altri).\nPost-adozione.\nL'adozione, per la maggior parte dei Paesi, \u00e8 considerata \"piena\", cio\u00e8 gi\u00e0 completamente definita all'estero. Gli altri Paesi (tra i quali: India, Thailandia, Filippine e Slovacchia) assumono \"provvedimenti di tutela\" riconosciuti in Italia come \"affidi preadottivi\". In questi casi l'adozione deve \"perfezionarsi\" in Italia e sar\u00e0 dichiarata dal Tribunale per i minorenni solo dopo relazione finale del servizio socio-sanitario di riferimento nella quale viene rilevato l'inserimento del bambino a livello familiare e sociale.\nAnche nel caso l'adozione sia gi\u00e0 conclusa, i Tribunali per i Minorenni richiedono ai servizi territoriali di vigilare e di assistere, per un periodo di tempo determinato, la nuova famiglia incontrandola ad intervalli regolari.\nInoltre, molti Paesi chiedono un impegno formale della coppia ad inviare, a cadenza prefissata, relazioni riguardanti il minore con particolare attenzione all'integrazione nella nuova famiglia. La modalit\u00e0 e la frequenza dipende dalla normativa del Paese.\nStatistiche italiane.\nSecondo il gi\u00e0 citato Rapporto sui fascicoli 2010 della Commissione per le Adozioni Internazionali, nel 2010 sono entrati in Italia 4130 minori ed \u00e8 stata superata per la prima volta la soglia dei 4000 bambini. Sono stati adottati pi\u00f9 maschi che femmine (da notare il cambio di tendenza della Cina, dove sono stati adottati 90 maschi contro 26 femmine, et\u00e0 media 3,9 anni) e il paese da dove sono arrivate pi\u00f9 femmine che maschi \u00e8 l'India (72 contro 51, et\u00e0 media 5,2).\nL'et\u00e0 media generale \u00e8 di 6 anni per\u00f2 l'et\u00e0 per paese pi\u00f9 alta \u00e8 in Bielorussia (14,7 anni all'ingresso in Italia) e pi\u00f9 bassa in Mali e Vietnam (1,5 e 1,3 anni).\nIl primo paese di provenienza \u00e8 la Federazione Russa (707), seguita da: Colombia (592), Ucraina (426), Brasile (318), Etiopia (274) e Vietnam (251).\nI minori con \"bisogni particolari\" (disabilit\u00e0 lievi o reversibili) sono 537, \"particolari\" (patologie gravi o insanabili) 80 e particolari + speciali 22, per un totale di 639 su 4130. La maggior parte provengono da: Federazione Russa, Ucraina, Colombia, Bulgaria, Bielorussia, Lituania e Polonia.\nStatistiche francesi.\nSecondo il Num\u00e9ro sp\u00e9cial des statistiques 2010, la Francia ha realizzato, nel 2010, un totale di 3504 adozioni internazionali, contro 3017 nel 2009, corrispondente ad un aumento del 14%.\n1069 bambini sono arrivati in Francia (2014), come parte di una adozione internazionale, con un decremento del 20% rispetto al 2013 (1343 bambini).\nCon 129 adozioni, il Vietnam \u00e8 diventato il primo paese di arrivo dei bambini. 112 di questi bambini sono portatori di una malattia.\nIl secondo paese (11% delle adozioni) \u00e8 la Russia (121), seguita da Cina, Tailandia e Colombia.\nPer la Francia, l'Autorit\u00e0 centrale per l'adozione internazionale, prevista dalla Convenzione dell'Aja, \u00e8 un servizio del Ministero degli Affari Esteri ed Europei denominato Service de l'Adoption internationale. Composto da uno staff di 22 persone, \u00e8 diretto da Jean-Paul Monchau, Ambasciatore incaricato dell'adozione internazionale, nominato dal Presidente della Repubblica francese nel giugno 2008. Il SAI pubblica bimestralmente anche una newsletter informativa."}
{"id": "2312023", "revid": "1543377", "url": "https://it.wikipedia.org/wiki?curid=2312023", "title": "Antonio Borriello", "text": "L'uomo di studio e il teatro.\nAntonio Borriello (studioso, saggista, attore, regista, scenografo), amante dell'Irlanda, Paese dell'Anima in cui non esiste straniero, \u00e8 tra i pi\u00f9 apprezzati esperti internazionali del drammaturgo Samuel Beckett.\n\u00c8 intervenuto al Convegno mondiale BeckettinRome, organizzato dall'Universit\u00e0 degli Studi di Roma Tor Vergata dal 17 al 19 aprile 2008. Presentando un contributo specialistico afferente alla fedelt\u00e0, al testo e al tradimento del testo.\nHa realizzato \u201c1906 \u2013 2006: Omaggio a Samuel Beckett \u2013 La terra potrebbe essere disabitata\u201d, mostra in anastatica di tutti gli scritti su Beckett apparsi in Italia e nel mondo dal 1953 al 2006 con esposizione di tutti i libri di e su Beckett pubblicati in Italia, esposizione di scenografie e costumi, conferenze, seminari, video e spettacoli da ricordare quello in Villa Macrina, 16 novembre \u2013 10 dicembre 2006, Comune di Torre del Greco, con il patrocinio dell'Ambasciata d'Irlanda in Italia.\nAvendo partecipato al \u201cBeckett Festival 1991\u201d, Trinity College di Dublino, ha ricevuto apprezzamenti dal Presidente d'Irlanda e dal Magnifico Rettore del Trinity College.\nIn occasione del Simposio internazionale organizzato dalla University of Maryland, Baltimore (USA) e dalla Humboldt-Universit\u00e4t zu Berlin, oltre che dalla \u201cThe Samuel Beckett Society\u201d (della quale fa parte) \u201cThe International Beckett in Berlin 2000\u201d, ha presentato il saggio Numerical references in \"Krapp's Last Tape\".\nHa curato numerosi kermesse teatrali, tra cui \u201cBeckett per Sarayevo\u201d (evento a scopo di beneficenza a favore dei bambini dell'ex Jugoslavia) e \u201cLa Scena e le Immagini\u201d (materiali scenici inediti, documenti e foto da messinscene di Beckett), con la partecipazione di numerosissimi studenti universitari. Omaggio a Samuel Beckett \"La Terra potrebbe essere disabitata\" con la collaborazione di Vincenzo Aliberti e Rosario Pomposo, Villa Macrina, Torre del Greco (NA), 2006.\nHa diretto ed interpretato diverse pi\u00e8ces di Samuel Beckett.\nIl background culturale e professionale.\nAntonio Borriello, plurilaureato, consegu\u00ec l'abilitazione all'insegnamento di Storia dell'Arte, Disegno e Storia dell'Arte, Educazione Artistica, Lettere, Storia.\nHa studiato con Giulio Carlo Argan, Mauro Caproni, Franco Mancini, Achille Mango, Alessandro Fersen, Rino Mele, Joselita Raspi Serra, Nicola Spinosa, Angelo Trimarco.\nSvolge attivit\u00e0 culturali ed artistiche in scuole ed universit\u00e0 italiane e straniere, privilegiando la ricerca storico-teatrale e la formazione dell'attore attraverso metodologie e tecniche di Bertolt Brecht, Jerzy Grotowski, Konstantin Sergeevi\u010d Stanislavskij.\n\u00c8 inserito nelle graduatorie di merito dell'U.S.P. di Napoli.\nQuale giornalista pubblicista da anni collabora e pubblica con diverse testate giornalistiche e televisive.\nVanta il possesso di un esaustivo materiale bibliografico e biblioteconomico di diversa natura, dagli articoli apparsi sui diversi quotidiani nazionali ed internazionali dal 1953 ad oggi ai manifesti e programmi di sala delle diverse messinscene italiane e straniere: un materiale pi\u00f9 volte diffuso per attivit\u00e0 didattiche e divulgative a beneficio di tantissimi studenti.\nAntonio Borriello, studioso e fedelissimo interprete di Samuel Beckett, nel 1985 ha ricevuto personalmente dal grande dubliner una lettera di ringraziamento ed incoraggiamento per le sue particolari ricerche ed interpretazioni. Ha pubblicato diversi studi, tra cui Samuel Beckett, Krapp's Last Tape: dalla pagina alla messinscena, Napoli, ESI, 1992 (con un apparato bibliografico di oltre duemila voci di prima mano); Numerical references in \"Krapp's Last Tape\", in Samuel Beckett: Endlessnes in the Year 2000. Samuel Beckett: Fin sans fin en l'an 2000, a cura di Angela Moorjani e Carola Veit, Amsterdam - New York, Rodopi, 2002.\nLo studio considera il rapporto numero e parola in una delle pi\u00f9 suggestive pi\u00e8ces beckettiane, dimostrando lungo un rigoroso percorso filologico, battuta per battuta, la predilezione del Maestro dell'Assurdo per il numero tre ed i suoi multipli; Samuel Beckett, un autore da interpretare come un magico spartito musicale, \u201cMetropolis\u201d, 21 dicembre 2005; Samuel Beckett, il genio del Novecento che ha raccontato l'Uomo spezzato, \u201cIl Secolo XIX\u201d, 13 aprile 2006; \u00e8 intervenuto in diversi convegni internazionali, tra cui \u201cBeckett Festival 1991\u201d, Trinity College, Dublin e \u201cThe International Beckett in Berlin 2000\u201d, Simposio mondiale realizzato dall'University of Maryland, Baltimore (USA) e della Humboldt-Universit\u00e4t zu Berlin, oltre che dalla \u201cThe Samuel Beckett Society\u201d, della quale fa parte; ha curato \u201cBeckett per Sarayevo\u201d (a favore dei bambini dell'ex Jugoslavia) e \u201c1906 - 2006 Omaggio a Samuel Beckett, la terra potrebbe essere disabitata\u201d. Una mostra straordinaria, con il patrocinio dell'Ambasciata d'Irlanda in Italia e del Comune di Torre del Greco, in cui si sono ammirate scenografie e immagini delle messinscene allestite da Borriello ed inoltre tutte le pubblicazioni uscite in Italia ed in parte nel mondo dal 1953 ad oggi riproduzione in anastatica da \u201cLa Fiera Letteraria\u201d, \u201cCorriere della sera\u201d, \u201cLa Repubblica\u201d, \u201cL'Espresso\u201d, \u201cPanorama\u201d e tanti altri (grandi firme della Letteratura italiana: Quasimodo, Flaiano, Augias, Bo, Gramigna, Roboni, Sanguineti\u2026) e da: \u201cThe Irish Press\u201d, \u201cThe Irish Indipendent\u201d, \u201cArts\u201d, \u201cInternational Herald Tribune\u201d, \u201cThe Indipendent\u201d, \u201cThe Times\u201d, \u201cSuddeutsche Zeitung\u201d \u201cThe Guardian\u201d \u201cThe Daily Telegraph\u201d, \u201cEl Pa\u00eds\u201d, \u201cLe Monde\u201d, nonch\u00e9 l'esposizione di tantissimi volumi (italiani e stranieri).\nLo studioso ha una ricchissima raccolta di libri di e su Beckett, anche autografati. \u201cQuella di Antonio Borriello per Samuel Beckett - come ha scritto Mario Ruotolo - \u00e8 una grande passione, nata da una seduzione letteraria, da un incontro fatale con le parole di uno scrittore che colpiscono in profondit\u00e0, si impongono necessarie al senso, sedimento nella coscienza: quel meccanismo di fascinazione dell'arte che genera una magica empatia tra lettore e artista, fra fruitore ed opera. Sono proprio questo processo \"auratico\", questa creativa sintonia, che hanno giocato un ruolo fondamentale nella ricerca ultraventennale e nell'analisi a tutto campo - sempre aperta a inedite soluzioni, a critiche scoperte - che del teatro di Samuel Beckett ha operato e opera - infaticabilmente - Antonio Borriello, che all'amore per la ricerca unisce aspetti complementari che ne fanno un personaggio di spicco nel panorama del teatro contemporaneo: la necessit\u00e0 di divulgare didatticamente il suo patrimonio euristico in Scuole ed Universit\u00e0 italiane e straniere: la prassi teatrale esercitata in qualit\u00e0 di attore e regista\u201d.\nRiconoscimenti.\nAntonio Borriello \u201cda insegnante si \u00e8 prodigato nel tempo per suscitare nelle studentesse e negli studenti l'amore per la Cultura ed in particolare per la drammaturgia; esperto di linguaggi e apparati teatrali, \u00e8 tra i maggiori studiosi di Samuel Beckett e del Teatro dell'Assurdo a livello mondiale\u201d (Biagio Scognamiglio).\n\u201cUn intellettuale integrale che all'amore per la ricerca unisce due aspetti complementari che ne fanno un personaggio di spicco nel panorama del teatro contemporaneo: la necessit\u00e0 di divulgare didatticamente il suo patrimonio euristico in Scuole ed Universit\u00e0 italiane e straniere; la prassi teatrale esercitata in qualit\u00e0 di attore e regista\u201d (Mario Ruotolo, \u201cSipario\u201d).\nIn the lecture section of his demonstration, Mr. Borriello, through an interpreter, exhibited a high level of expertise in his field, demonstrating a background knowledge of classic through modern theater styles, expressed with a love of the stage and an over-riding commitment to the performing art.\nMy students were moved and inspired. I am truly grateful for the opportunity to present the artistry of Antonio Borriello to performing arts students\u201d (Kenneth R. Gray, Professor Theatre Arts, Glendale Community College, Los Angeles, California).\nMr. Antonio Borriello sat in on my \"Movement for Theater\" class. After each exercise and improvisation he was asked to comment to the students. His unique view of theater and theater movement gave my students an all too short a view of the possibilities of his type of work. They unanimously expressed the wish that they could continue the class beyond its allotted time. His mastery of technique and finesse of emotion left us all wanting more\u201d (Lynn Mcmurrey, Assoc. Professor, Glendale Community College, Los Angeles, California).\nSono stati citati in tal modo soltanto alcuni degli apprezzamenti e attestati di merito ricevuti.\nPubblicazioni.\nDiverse le sue pubblicazioni afferenti all'argomento; si veda, tra l'altro, l'opera fondamentale nella bibliografia critica Samuel Beckett, \"Krapp's Last Tape\": dalla pagina alla messinscena, Edizioni Scientifiche Italiane, Napoli, 1992, pp.\u00a0224.\nL'Autore risulta quindi punto di riferimento sugli studi beckettiani in Italia e a livello internazionale, essendo riuscito ad unire competenza e conoscenza di Beckett dai punti di vista sia scenico che drammaturgico, giacch\u00e9, oltre ad essersi rivelato attento ed esperto ricercatore, ha ricevuto notevoli consensi al Simposio berlinese quale regista e attore, nonch\u00e9 quale relatore e performer presso il Glendale Community College in California (1989).\nGli studi di Antonio Borriello su Samuel Beckett sono in tutte le pi\u00f9 prestigiose Biblioteche nazionali, europee ed americane e negli Istituti Italiani di Cultura di Amsterdam, Dublino, Los Angeles, New York."}
{"id": "2312025", "revid": "697352", "url": "https://it.wikipedia.org/wiki?curid=2312025", "title": "Teoria dello slittamento polare", "text": "La teoria dello slittamento del polo \u00e8 l'ipotesi secondo la quale gli assi di rotazione di un pianeta non sono sempre stati nella stessa posizione di quella attuale o che non vi rimarranno in futuro; in altre parole che i poli fisici di un pianeta si sono, o saranno, spostati.\nL'ipotesi dello slittamento polare \u00e8 quasi sempre legata al contesto della Terra, ma anche altri corpi del Sistema Solare potrebbero aver avuto esperienze di una riorientazione assiale durante la loro esistenza.\nLa teoria dello slittamento polare non va confusa con quella della tettonica delle placche, quel concetto geologico secondo il quale la superficie terrestre \u00e8 costituita da placche solide che si spostano su un'astenosfera fluida.\nMa non va nemmeno confusa con la teoria della deriva dei continenti, un corollario della tettonica delle placche che sostiene che la posizione delle terre emerse sia mutata lentamente spostandosi sulla superficie terrestre, dando come risultato la graduale comparsa dei continenti, la loro rottura e la creazione di oceani in un arco temporale di centinaia di milioni di anni.\nInfine la teoria dello slittamento polare non va confusa con l'inversione geomagnetica, il periodico rovesciamento del campo magnetico della Terra (l'effetto dello scambio tra i poli magnetici nord e sud).\nL'inversione geomagnetica \u00e8 pi\u00f9 accettata nella comunit\u00e0 scientifica rispetto alla teoria dello slittamento polare.\n\u00c8 tuttora consolidato che un reale allontanamento polare si \u00e8 verificato varie volte in passato, ma al ritmo di un grado o meno, ogni milione di anni.\nComunque nella letteratura popolare sono state proposte molte teorie che riguardano uno slittamento polare molto rapido.\nI primi sostenitori.\nNel 1852, il matematico Joseph Ademar sostenne che la formazione di uno spesso strato di ghiaccio ai poli causava la vibrazione periodica della Terra e lo spostamento dell'equatore nella direzione dei poli.\nUn primo accenno riguardante uno spostamento degli assi della Terra si pu\u00f2 trovare in un articolo del 1872 intitolato \"Chronologie historique des Mexicains\" di Charles \u00c9tienne Brasseur de Bourbourg, un eccentrico esperto di codici mesoamericani che interpret\u00f2 degli antichi miti messicani come la prova dei quattro periodi di cataclismi globali che ebbero inizio nel 10500 a.C.\nIl romanzo \"Geyserland: Empiricisms in Social Reform. Being Data and Observations Recorded by the Late Mark Stubble, M.D., Ph.D.\" (1908) di Richard Hatfield ha utilizzato l'espediente di uno studio immaginario per localizzare una nazione felice basata sui principi di un comunismo puro al Polo Nord, sull'isola di Atlantide. Questa utopia fittizia fu smontata da uno slittamento polare avvenuto nel 9262 a.C.\nHugh Auchincloss Brown, un ingegnere elettrico, avanz\u00f2 l'ipotesi di uno slittamento polare catastrofico influenzato dal primo modello di Adhemar. Brown sostenne anche che l'accumulo di ghiaccio ai poli fu la causa dei continui cambiamenti degli assi, identificando cicli approssimativamente di 7 millenni.\nCharles Hapgood \u00e8 forse ad oggi il migliore dei primi sostenitori che si ricordi, autore di libri come \"The Earth's Shifting Crust\" (1958) che include anche una prefazione di Albert Einstein, scritto prima che venisse sviluppata la teoria della tettonica delle placche, e \"Path of the Pole\" (1970). Hapgood, lavorando sul primo modello di Adhemar, ipotizz\u00f2 che la massa di ghiaccio presente su uno o entrambi i poli sovraccarica e destabilizza l'equilibrio rotazionale della Terra, causando lo spostamento di tutta o buona parte della crosta pi\u00f9 esterna del pianeta intorno al suo nucleo, che invece conserva il suo orientamento assiale.\nBasandosi sulle sue stesse ricerche, afferm\u00f2 che ogni scivolamento impiegava approssimativamente cinquemila anni, seguiti da venti o trentamila anni in cui non ci sarebbero stati altri movimenti polari. Inoltre, sempre secondo i suoi calcoli, l'area interessata dallo slittamento non superava mai pi\u00f9 di quaranta gradi. Un suo esempio di una recente localizzazione al Polo Nord include la Baia di Hudson (60\u00b0N, 73\u00b0W), nell'Oceano Atlantico tra l'Islanda e la Norvegia, e gli Yukon Territory (63\u00b0N, 135\u00b0W).\nQuesto \u00e8 un esempio di un lento movimento di slittamento polare, che ha portato ad alterazioni molto minori e a nessuna distruzione. Uno scenario pi\u00f9 drammatico comporta cambiamenti pi\u00f9 rapidi, con alterazioni catastrofiche della geografia e modifiche delle aree coinvolte nelle distruzioni come se fossero percorse da terremoti o da tsunami. Molti libri, anche recenti, presuppongono che i cambiamenti possano durare anche poche settimane, giorni, o persino ore, dando vita a una variet\u00e0 di scenari di tipo apocalittico.\nA proposito della velocit\u00e0, gli effetti di uno slittamento influiscono sui principali cambiamenti climatici della maggior parte della Terra, come aree che prima formavano la zona equatoriale possono divenire pi\u00f9 miti, e aree che prima avevano un clima pi\u00f9 temperato possono invece divenire regioni o pi\u00f9 equatoriali o pi\u00f9 artiche.\nHapgood scrisse a un bibliotecario canadese, Rand Flem-Ath, incoraggiandolo nella sua ricerca di una prova scientifica delle sue affermazioni e nell'espansione delle sue ipotesi.\nFlem-Ath pubblic\u00f2 i risultati del suo lavoro nel 1995 nel libro \"When the Sky Fell\", scritto insieme alla moglie Rose.\nAltre teorie che non riguardano le masse del ghiaccio polare comprendono:\nStudi recenti.\nUn recente lavoro degli scienziati e geologi Adam Maloof della Princeton University e Galen Halverson della Paul Sabatier University di Tolosa, in Francia, rivela che la Terra ha realmente avuto un suo riequilibrio intorno a 800 milioni di anni fa, durante l'era del Precambriano.\nProvarono la loro idea studiando i minerali magnetici presenti nelle rocce sedimentarie dell'arcipelago norvegese. Usando questi minerali, Maloof e Halverson scoprirono che il Polo Nord si era spostato di pi\u00f9 di 50 gradi - all'incirca la stessa distanza che separa l'Alaska dall'equatore - in meno di 20 milioni di anni. Questa teoria \u00e8 supportata da una serie di cambiamenti nei livelli del mare e nella chimica dell'oceano nei sedimenti norvegesi, che possono essere spiegati da un reale allontanamento del polo. Il rapporto del lavoro della squadra nel periodo settembre-ottobre 2006 \u00e8 raccolto nel Geological Society of America Bulletin.\nUna ricerca condotta usando il GPS da Geoffrey Blewitt dell'Universit\u00e0 del Nevada ha mostrato che il naturale cambiamento stagionale nella distribuzione del ghiaccio e dell'acqua provoca minimi spostamenti dei poli.\nMolto lavoro su questo aspetto \u00e8 stato fatto anche da William Hutton e pu\u00f2 essere visto sul sito web di The Hutton Commentaries.\nWilliam Hutton e Jonathan Eagle nel 2004 pubblicarono \"Earth's Catastrophic Past and Future\", che riassume ed estende il loro primo lavoro sui possibili meccanismi e i tempi di un futuro slittamento del polo.\nLe nuove teorie.\nLa questione ha attirato anche molti autori pseudoscientifici o non scientifici, offrendo un'enorme variet\u00e0 di fatti come testimonianze, comprese anche interpretazioni psichiche della vicenda. Come le serie di libri documentari dell'ex reporter del Washington Newspaper Ruth Shick Montgomery negli anni '70 e '80, elaborati dagli scritti di Edgar Cayce.\nL'uso in narrativa.\nLo slittamento polare \u00e8 apparso in molte opere narrative:\nIl romanzo (1908) di Richard Hatfield ha utilizzato il metodo di uno studio immaginario per localizzare una nazione felice basata sui principi di un comunismo puro al Polo Nord, sull'isola di Atlantis. Questa utopia fittizia fu smontata da uno slittamento polare avvenuto nel 9262 a.C.\nI libri di Clive Cussler \"Polar Shift\" (Tempesta al Polo) e \"Atlantis Found\" (Atlantide) comprendono personaggi che tentano di risalire alle cause dello slittamento polare.\nAltri libri che comprendono sviluppi legati agli spostamenti del polo sono quelli di Allan W. Eckert, \"The HAB Theory\", di Stel Pavlou, \"Decipher\", e di David Gemmell, le serie di racconti di Jon Shannow.\nLa teoria \u00e8 anche alla base del film Absolute Zero e uno slittamento polare \u00e8 incluso in Animali del futuro, un documentario che racconta un probabile scenario futuro per la Terra.\nInfine, lo slittamento polare compare anche in alcune produzioni di animazione, che comprendono Blue Submarine No. 6, Neon Genesis Evangelion ed Earth Maiden Arjuna.\nGli innumerevoli cataclismi raffigurati nel film 2012 sono causati da un violento spostamento della crosta terrestre."}
{"id": "2312026", "revid": "767487", "url": "https://it.wikipedia.org/wiki?curid=2312026", "title": "I cuori infranti", "text": "I cuori infranti \u00e8 un film in due episodi del 1963 diretto da Gianni Puccini e Vittorio Caprioli. Il film \u00e8 stato riedito nel 1970 con il titolo \"Un marito ideale\".\nProduzione.\nProdotto da Jaboni e Angiolini, il film usc\u00ec nelle sale nel 1963 e successivamente, nel 1970, viene riedito dalla PEA con il nuovo titolo \"Un marito ideale\"."}
{"id": "2312027", "revid": "742538", "url": "https://it.wikipedia.org/wiki?curid=2312027", "title": "Classe Roma", "text": "La classe Roma di fregate della Regia Marina era costituita da due unit\u00e0, \"Roma\" e \"Venezia\", costruite al Cantiere della Foce di Genova.\nCaratteristiche.\nLe navi avevano lo scafo in legno con corazza riportata in piastre di ferro dallo spessore di 120mm al ridotto e 150mm alla cintura ed un armamento velico di circa 2950 metri quadrati del tipo brigantino a palo, con due alberi a vele quadre ed uno a vele auriche con la velatura che nel corso degli anni venne progressivamente ridotta.\nStoria.\nLa costruzione di queste unit\u00e0 si protrasse per un lungo tempo, con sei anni impiegati per la realizzazione della capoclasse, avvenuta tra il 1863 e il 1869 e dieci per la realizzazione dell'unit\u00e0 gemella, che risult\u00f2 cos\u00ec pi\u00f9 moderna, avendo le artiglierie montate in batteria centrale, cos\u00ec da poter battere contemporaneamente la prora e la poppa, mentre l'unit\u00e0 capoclasse aveva le artiglierie disposte nella tradizionale batteria di fiancata.\nLe due unit\u00e0 nel 1874-75 ebbero l'armamento riammodernato.\nLa fregata \"Venezia\" dopo il 1881 venne trasformata in Nave Scuola Torpedinieri e impiegata in questo nuovo compito a La Spezia sino al termine della sua vita operativa.\nRadiata il 23 agosto 1895 la nave venne demolita l'anno dopo.\nLa capoclasse \"Roma\" dopo essere stata ritirata dal servizio di squadra nel 1890, venne impiegata come batteria principale per la difesa del porto della Spezia e dopo essere stata radiata il 5 maggio 1895, utilizzata come deposito munizioni nel porto di La Spezia.\nIl 28 luglio 1896 venne colpita da un fulmine che caus\u00f2 un principio di incendio per cui, per impedirne l'esplosione, venne affondata con un colpo di torpedine.\nSuccessivamente venne rimessa a galla per essere poi demolita un mese dopo nell'Arsenale Militare di La Spezia."}
{"id": "2312035", "revid": "108164974", "url": "https://it.wikipedia.org/wiki?curid=2312035", "title": "Achille Costa", "text": "Biografia.\nFiglio di Oronzo Gabriele Costa (1787-1867), nel 1860 gli succedette alla cattedra di Zoologia all'Universit\u00e0 di Napoli.\n\u00c8 stato tra i fondatori della Societ\u00e0 Entomologica Italiana."}
{"id": "2312036", "revid": "76963", "url": "https://it.wikipedia.org/wiki?curid=2312036", "title": "Travis T. Flory", "text": ""}
{"id": "2312050", "revid": "1543377", "url": "https://it.wikipedia.org/wiki?curid=2312050", "title": "Sistema ticonico", "text": "Il sistema ticonico (o \"ticoniano\") fu un modello del sistema solare proposto nel 1588 dall'astronomo danese Tycho Brahe, che cre\u00f2 nuova strumentazione astronomica e fece le osservazioni pi\u00f9 accurate mai fatte prima dell'invenzione del telescopio.\nPer quanto riguarda il moto relativo dei pianeti fra loro e rispetto al Sole il sistema ticonico \u00e8 completamente equivalente al sistema eliocentrico. Esso, inoltre, corrispondeva alle osservazioni astronomiche meglio del sistema copernicano.\nCol suo sistema Tycho ottenne i \"benefici matematici\" del sistema eliocentrico copernicano e contemporaneamente soddisf\u00f2 le esigenze filosofiche e \"fisiche\", che avevano motivato il sistema geocentrico aristotelico-tolemaico.\nCaratteristiche.\nSi tratta fondamentalmente di una commistione tra il modello geocentrico e il modello eliocentrico. La Terra \u00e8 collocata immobile al centro dell'Universo; attorno ad essa orbitano la Luna e il Sole, intorno al quale orbitano gli altri cinque pianeti allora conosciuti (Mercurio, Venere, Marte, Giove e Saturno).\nIl sistema ticonico presuppone un sostanziale abbandono della fisica aristotelica e tolemaica, come appare ad esempio dall'intersezione dei deferenti di Marte e del Sole (si veda il diagramma), in contrasto con la nozione che i pianeti fossero disposti su sfere concentriche rigide. Tycho e i suoi seguaci fecero rivivere l'antica filosofia naturale stoica, in quanto essa ipotizzava cieli fluidi, che potessero accettare orbite intersecantesi. Da questo punto di vista il sistema di Tycho Brahe era pi\u00f9 moderno di quello di Copernico, che ancora postulava l'esistenza di sfere cristalline, anche se centrate sul Sole e non sulla Terra come aveva ipotizzato Tolomeo. \nSi osservi che Tycho escludeva anche la rotazione terrestre, ma la maggior parte degli astronomi, che adottarono modelli analoghi prima di lui (Eraclide, Capella, ecc.) o dopo (ancora nel sedicesimo secolo Nicolaus Reimers Baer, tradotto in latino \"Ursus\", (1551\u20131600) e Helisaeus Roeslin (1545-1616) e nel secolo successivo Longomontano e molti altri), preferirono accettare la rotazione terrestre ed escludere la rotazione del firmamento. Il modello esatto di Tycho si dice geo-statico, gli altri geo-rotazionali o semi-ticonici. Secondo lo storico della scienza Stillman Drake l'adozione del modello geo-rotazionale fu probabilmente favorita dalla scoperta del ciclo annuale delle macchie solari (Francesco Sizzi, 1613), difficilmente spiegabile nel modello geostatico.\nIl sistema ticonico \u00e8 perfettamente equivalente al sistema copernicano per quanto riguarda l'osservazione dei moti relativi della Terra, del Sole e dei pianeti. I due sistemi, infatti, descrivono uno stesso sistema fisico osservato da due diversi sistemi di riferimento in moto relativo fra loro. Anche dal punto di vista della meccanica i due sistemi possono essere riconciliati in base al Principio di relativit\u00e0 generale del moto introdotto da Albert Einstein. I due sistemi, invece, differiscono fra loro per quanto riguarda l'osservazione della parallasse delle stelle e dell'aberrazione della luce, a meno di ipotizzare che anche le stelle si muovano solidalmente col Sole.\nPrecursori del modello ticonico.\nIl sistema ticonico fu parzialmente prefigurato da Marziano Capella (IV \u2013 V secolo), che nel suo trattato descrisse un sistema in cui Mercurio e Venere ruotavano attorno al Sole, il quale a sua volta orbitava intorno alla Terra, attorno alla quale orbitavano anche i pianeti esterni. L'idea, in realt\u00e0, sembra essere gi\u00e0 stata proposta quasi otto secoli prima da Eraclide Pontico. Nel IX secolo Giovanni Scoto Eriugena, uno dei pi\u00f9 importanti studiosi dell'epoca carolingia, propose che anche Marte e Giove orbitassero attorno al Sole.\nNiccol\u00f2 Copernico, che cit\u00f2 la teoria di Capella, il cui trattato era diffusissimo nel medioevo, menzion\u00f2 la possibilit\u00e0 di un'estensione in cui anche tutti e tre i pianeti esterni fossero in orbita attorno al Sole.\nQuesta idea era gi\u00e0 stata anticipata alla fine del XV secolo da Nilakantha Somayaji, matematico e astronomo della Scuola del Kerala in India. Egli aveva ipotizzato un sistema geo-eliocentrico in cui tutti i pianeti orbitavano intorno al Sole, che a sua volta ruotava attorno alla Terra.\nMentre un collegamento fra Tycho e astronomi indiani \u00e8 improbabile, l'astronomo danese potrebbe essere stato stimolato, oltre che da Copernico, anche da Paul Wittich, matematico ed astronomo della Slesia (1546-1586), propositore del modello di Capella;.\nL'importanza di Tycho Brahe, quindi, non sta nel modello da lui promosso, ma consiste nel fatto che per la prima volta nella storia egli affront\u00f2 sistematicamente il compito di dirimere una questione di cui i suoi predecessori discettavano senza avere n\u00e9 cercare di raccogliere dati osservativi dotati di una precisione e numerosit\u00e0 adeguata per risolverla. Lo sviluppo di strumentazione e metodologie per l'osservazione astronomica qualificano Tycho Brahe come il primo scienziato moderno.\nLa controversia sulla distanza e dimensione delle stelle.\nNel modello ticonico le stelle sono disposte su una sfera con centro sulla Terra e distanza molto limitata dalle orbite planetarie. Tycho Brahe, infatti, aveva cercato di misurare il diametro angolare delle stelle maggiori ottenendo valori\ndell'ordine del minuto d'arco. Ne dedusse che le stelle dovevano trovarsi a una distanza limitata perch\u00e9 se le stelle fossero poste a grande distanza le loro dimensioni reali avrebbero dovuto essere mostruosamente pi\u00f9 grandi di quella del Sole. Ci\u00f2 forniva un argomento per escludere il modello copernicano: se la Terra fosse stata in moto e le stelle vicine, la loro posizione nella volta celeste avrebbe dovuto modificarsi nel corso della rivoluzione annuale della Terra per la diversit\u00e0 del punto di vista (parallasse stellare).\nA questa obiezione rispose Galileo nel suo Sidereus Nuncius attribuendo la dimensione radiale stellare, rilevata da Tycho a un effetto ottico, di cui, per\u00f2, non pot\u00e9 precisare la causa.\nIl problema tuttavia si ripresent\u00f2 ingrandito con l'utilizzo del telescopio a causa di un effetto di diffrazione delle onde luminose causato dal bordo del foro: il diametro dell'immagine stellare risultava inversamente proporzionale all'apertura del telescopio (ma questo lo si cap\u00ec molto dopo) e cresceva con il suo ingrandimento. Il disco non sembrava un fenomeno spurio perch\u00e9 il suo diametro era maggiore se la stella era pi\u00f9 luminosa e ci\u00f2 lo rendeva pi\u00f9 verosimile. Viceversa se la luce era attenuata inserendo un mezzo poco trasparente l'immagine si riduceva. Nel 1720 anche la rapida scomparsa e ricomparsa di una immagine stellare durante il suo occultamento dalla Luna fu utilizzato da Edmund Halley per suggerire che la dimensione angolare vera fosse molto inferiore al diametro del disco, dimostrando cos\u00ec la natura spuria dell'immagine. Solo nel 1835, tuttavia, venne scoperta l'origine di questa immagine circolare, indicata successivamente come disco di Airy, dal nome dell'astronomo George Airy che la interpret\u00f2 matematicamente.\nGalileo stesso si convinse che le immagini stellari non erano puntiformi e l'argomento di Tycho Brahe fu utilizzato nel corso del XVII secolo dagli astronomi anticopernicani, fra cui Simon Marius e Giovanni Riccioli; quest'ultimo svilupp\u00f2 una metodologia per la misura del diametro stellare attraverso l'uso del telescopio da cui dedusse che nei sistemi eliocentrici le stelle sarebbero dovute essere grandi almeno quanto l'orbita terrestre, una dimensione ritenuta allora inverosimile anche perch\u00e9 la dimensione del Sole veniva sottostimata.\nFortuna del modello.\nDopo le osservazioni di Galileo Galilei delle fasi di Venere nel 1610, la maggior parte degli astronomi fu costretta ad abbandonare il sistema tolemaico, optando inizialmente per quello ticonico o sue varianti. Un esempio di queste varianti \u00e8 il sistema di Giovanni Battista Riccioli, che sostenne che Marte ruotava attorno al Sole come Venere e Mercurio, ma mantenne che Giove e Saturno ruotassero attorno alla Terra.\nAlcuni gesuiti come Clavius, Christoph Grienberger, Christoph Scheiner e Odo van Maelcote, che furono in stretto contatto con Galileo, furono efficaci promotori del modello ticonico anche all'interno della Chiesa Cattolica, che lo \"adott\u00f2\" nel periodo tra il 1611 e il 1620.\nIl sistema di Tycho (nella versione geo-rotazionale) fu diffuso anche da un libro scritto da Longomontano, un suo ex-collaboratore a Uraniborg. Il suo libro, \"Astronomia Danica\", che venne pubblicato nel 1622 e ristampato nel 1640 e ancora nel 1663, presentava in modo completo e definitivo i dati e le teorie di Tycho, morto improvvisamente nel 1601.\nIl sistema ticonico risultava filosoficamente pi\u00f9 intuitivo di quello Copernicano, perch\u00e9 rafforzava il diffuso concetto che riteneva il Sole e i pianeti mobili, e la Terra ferma in accordo con l'esperienza immediata. In aggiunta, gli avversari del copernicanesimo facevano riferimento alla \"confutazione\" di Tycho Brahe, secondo cui il moto eventuale della Terra attorno al Sole dovrebbe essere rivelato dalla possibilit\u00e0 di osservare la parallasse stellare, che, invece, non pot\u00e9 essere rilevata fino al 1838 da Bessel a motivo delle carenze strumentali dell'epoca.\nUn certo consenso verso il sistema ticonico rimase per una certa parte degli studiosi, dal tardo sedicesimo e fino all'inizio del diciottesimo secolo, specialmente nei paesi cattolici, appoggiato tra l'altro da una copiosa produzione di testi favorevoli al sistema ticonico scritti da gesuiti, che lo diffusero sino in Cina; tra questi Ignace Pardes, che nel 1691 affermava come il sistema fosse sempre pi\u00f9 comunemente accettato e Francesco Blanchinus che nel 1728 ripeteva la medesima affermazione. Si trattava, tuttavia, di un'adesione sempre meno convinta e motivata soprattutto da ragioni di principio. Accettazione, come alternativa preferibile al copernicanesimo, dovuta al fatto che soddisfaceva la necessit\u00e0 (per chi seguiva il magistero cattolico, come avveniva nell'area italiana e belga) di una sintesi accettabile tra religione e moderne osservazioni, viceversa nelle regioni protestanti come Germania. Olanda e Inghilterra , il sistema ticonico scomparve dalla letteratura ben prima e perse il consenso man mano che si sviluppava la conoscenza della dinamica. La pubblicazione dei Discorsi e dimostrazioni matematiche intorno a due nuove scienze attinenti la meccanica e i moti locali (Galileo 1638) pose le basi per rendere accettabile a tutti il fatto che la Terra potesse veramente muoversi a grandissima velocit\u00e0 nello spazio senza che ne seguissero sconvolgimenti apocalittici sulla superficie terrestre.\nRuggiero Giuseppe Boscovich, gesuita astronomo e fisico (1711-1787), per compensare il problema dottrinale e di obbedienza al decreto del Santo Uffizio del 1616, con le sempre maggiori implicazioni della fisica newtoniana nella definizione del sistema solare, arriv\u00f2 a scrivere rifacendosi al sistema copernicano \u00abE non ci \u00e8 lecito abbracciare quella teoria in quanto condannata un tempo qui a Roma dalla sacra autorit\u00e0... ... La quiete della Terra in quanto rivelata nelle sacre scritture deve essere completamente accolta\u00bb per cui come compromesso afferm\u00f2 che la Terra fosse ferma e tutto seguisse il modello ticonico in uno spazio \"assoluto\" mentre la fisica newtoniana fosse valida in uno spazio \"relativo\".\nLe scoperte dell'aberrazione della luce stellare da parte di James Bradley (1729) e il rilevamento della parallasse stellare da parte dell'astronomo pontificio Eustachio Manfredi (1730), effettuato verificando la scoperta di Bradley, confermarono anche a quegli studiosi che non avevano ancora accettato il modello eliocentrico, che la Terra si muove intorno al Sole; dopo di ci\u00f2 il sistema di Tycho cadde definitivamente in disuso presso gli scienziati.\nIl modello neo-ticonico.\nDopo la morte di Tycho nel 1601, Keplero us\u00f2 le osservazioni dello stesso Tycho per dimostrare che le orbite dei pianeti sono ellissi e non cerchi, ed inser\u00ec questa scoperta nel sistema detto eliocentrico o copernicano. Nel 1609 Keplero pubblic\u00f2 \"Astronomia nova\" in cui, osservando la traccia del percorso apparente di Marte dall'anno 1580 al 1596 utilizzando i dati che Tycho che aveva pubblicato, giudicava la traiettoria risultante del pianeta troppo complicata ed impossibile da giustificarsi secondo leggi fisiche sensate.\nNulla vietava, per\u00f2, che tale innovazione fosse inserita anche nel sistema ticonico e, infatti, l'astronomo francese Jean-Baptiste Morin pubblic\u00f2 nel 1650 una versione semplificata delle \"Tavole Rudolfine\", ottenuta con un modello ticonico ad orbite ellittiche.\nTycho credeva che le stelle ruotassero attorno alla Terra, ma se fosse esattamente cos\u00ec non esisterebbe la parallasse stellare, che tuttavia all'epoca di Tycho non era stata ancora scoperta. Se per\u00f2 le stelle ruotassero attorno al Sole la parallasse del sistema geocentrico combacerebbe perfettamente con quella del sistema eliocentrico. Questo viene definito \"modello Neo-Ticonico\".\nNell'era moderna, i pochi che ancora sostengono il geocentrismo usano il sistema neo-ticonico con orbite ellittiche e utilizzano l'esperimento di Michelson e Morley come prova che la Terra \u00e8 immobile.\nModello ticonico e modello tolemaico.\nIl modello ticonico e la sua equivalenza col modello copernicano permettono di comprendere meglio in quale modo il modello tolemaico potesse descrivere correttamente il moto dei pianeti. Se, infatti, nel modello tolemaico si assegnano al deferente o all'epiciclo il raggio e il periodo dell'orbita solare e all'altro circolo i parametri del moto planetario attorno al Sole si ottiene proprio il sistema ticonico.\nTra gli astrologi, inoltre, il sistema ticonico andava a confermare che la prospettiva geocentrica su cui costoro continuavano a basarsi, era perfettamente equivalente a quella eliocentrica. \nLa combinazione deferente/epiciclo, inoltre, pu\u00f2 descrivere correttamente orbite ellittiche. Sommando, infatti l'equazione dei due cerchi in forma parametrica si ottiene l'equazione parametrica di un'ellisse il cui semiasse maggiore \u00e8 la somma dei due raggi mentre il semiasse minore ne \u00e8 la differenza (cfr. la voce epiciclo e deferente). L'eccentricit\u00e0, gi\u00e0 rilevata da Apollonio di Perga e da Tolomeo, richiede di spostare la Terra in uno dei fuochi, collocazione equivalente nel sistema ticonico alla collocazione kepleriana del Sole in un fuoco. Infine la collocazione del centro del cerchio deferente a met\u00e0 strada fra la posizione della Terra e quella del punto equante rispecchia il fatto che il centro dell'ellisse si trova proprio a met\u00e0 distanza fra i due fuochi. Le prime due leggi di Keplero, quindi, sono contenute nello schema tolemaico pur di sceglierne adeguatamente i parametri."}
{"id": "2312054", "revid": "360581", "url": "https://it.wikipedia.org/wiki?curid=2312054", "title": "La Tomba Perduta di Ges\u00f9", "text": ""}
{"id": "2312064", "revid": "106908", "url": "https://it.wikipedia.org/wiki?curid=2312064", "title": "Quercia di Santajusta", "text": "La Quercia di Santajusta o di Santajusta alla Melara, detta anche \"la Grande Quercia\", era un albero monumentale situato nell'agro di Lucera nella contrada Fontanelle, dominato dalla vicina presenza della Fortezza Svevo Angioina.\nLa quercia, un esemplare di roverella (\"Quercus pubescens\"), aveva, al momento dello sradicamento, un'et\u00e0 stimata di 900 anni, era alta 30\u00a0m e aveva una circonferenza del tronco misurato ad un metro da terra di 6,30\u00a0m.\nLa quercia era finita negli ultimi anni all'attenzione del WWF pur restando di propriet\u00e0 privata.\nTra storia e leggenda.\nLa quercia prende il nome dal protagonista a cui \u00e8 intitolato il romanzo storico dello scrittore Alfredo Pitta (Lucera 1875 - Roma 1952), il quale racconta le gesta del marchese Federigo (o Drigo) di Montecorvino, detto \"Santajusta\", il prototipo del cavaliere \"giusto\", una sorta di Robin Hood italiano, che come nelle leggende inglesi rubava ai ricchi, ossia ai signori francesi, per dare ai poveri, i lucerini angariati dai nuovi padroni d'oltralpe. Il romanzo \u00e8 ambientato in gran parte a Lucera, nel periodo immediatamente successivo alla sconfitta e morte di Manfredi, erede di Federico II di Svevia: nel periodo federiciano, la citt\u00e0 di Lucera era abitata prevalentemente da coloni saraceni, deportati dalla Sicilia dove avevano costituito una temibile enclave nella regione montuosa centro occidentale dell'isola, da cui partivano per incursioni e saccheggi. Tuttavia, costoro, una volta trapiantati in Capitanata, con il tempo divennero fedeli e irriducibili sudditi dell'imperatore svevo, tanto che, dopo la Battaglia di Benevento e la resa della citt\u00e0 agli Angioini, ormai vincitori, dopo poco tempo iniziarono a cospirare in favore dell'ultimo erede degli Svevi. L'Autore immagina che un nutrito gruppo di essi si dia alla macchia nei rigogliosi boschi che in quei tempi circondavano la citt\u00e0: questi saraceni, uniti ad altri ghibellini cristiani sbandati, detti i \"Maimoni\", sono guidati, appunto, dal cavaliere Santajusta. All'inizio del romanzo di Pitta, uno dei principali luoghi di ritrovo di questi fuorilegge legittimisti, \u00e8 proprio la quercia della Melara, all'epoca gi\u00e0 centenaria. La parte pi\u00f9 avvincente del romanzo \u00e8 ambientata durante l'assedio del 1268-69: dopo la Battaglia di Tagliacozzo, e la tragica morte di Corradino a Napoli, Santajusta e i suoi si asserragliano nella citt\u00e0 approntando le difese, resistendo disperatamente al lungo assedio di re Carlo I d'Angi\u00f2, fino alla tragica resa finale del 27 agosto 1269. \nNell'immaginario popolare, e data l'antichit\u00e0 della quercia, si ritiene che alla sua ombra riposasse l'imperatore Federico II, nelle pause delle sue frequenti battute di caccia.\nTriste epilogo, morte e vandalismo.\nIl 16 dicembre 2011, al termine di un periodo di gravissimo deperimento dovuto all'attacco dei parassiti e probabilmente anche all'incuria umana, la quercia viene sradicata e abbattuta da fortissime raffiche di vento\nNella sera del 29 aprile 2012, degli ignoti appiccarono il fuoco alla quercia secolare, di cui rimasero pochi resti fumanti."}
{"id": "2312072", "revid": "125541569", "url": "https://it.wikipedia.org/wiki?curid=2312072", "title": "Enzo Liberti", "text": "Biografia.\nCarriera.\nAvviatosi inizialmente alla carriera di corriere diplomatico, venne scoperto da Checco Durante in una serata in casa di amici comuni, dove intratteneva i presenti con imitazioni dei personaggi radiofonici famosi dell'epoca. Nel 1950 entr\u00f2 cos\u00ec a far parte della \"Compagnia stabile del teatro di Roma\", che nello stesso anno aveva trovato sede nell'antico Teatro Rossini di piazza Santa Chiara, dove conobbe Leila Durante, che diventer\u00e0 in seguito sua moglie. Si dedic\u00f2 quindi principalmente al genere dialettale romano, nella compagnia del Teatro Rossini, assieme alla moglie Leila, al suocero Checco Durante e alla suocera Anita Durante. Si ciment\u00f2 anche come autore di commedie e nella recitazione in italiano in compagnie di primo piano, accanto ad attori del calibro di Peppino De Filippo, Gino Cervi, Andreina Pagnani, Ernesto Calindri, Lauretta Masiero e molti altri. Nel 1954/55, dopo aver partecipato ad un primo film, cur\u00f2 la regia cinematografica di due pellicole interpretate dagli attori della compagnia di Checco Durante, continuando in seguito come attore caratterista cinematografico.\nNel 1954 inizi\u00f2 una lunga attivit\u00e0 come doppiatore, solitamente per le cooperative ODI (da molto giovane), CID e CVD. Il timbro particolare della sua voce, squillante e profonda al tempo stesso, ne fece uno dei doppiatori pi\u00f9 richiesti per la caratterizzazione di attori italiani o stranieri in genere robusti e/o corpulenti. Ma in tal senso ebbe al suo attivo un record, avendo doppiato una delle creature pi\u00f9 gigantesche apparse sugli schermi, ovvero il mostro Godzilla nel film \"Godzilla contro i giganti\". Sempre negli anni cinquanta inizi\u00f2 a recitare nella prosa televisiva Rai, dai cui schermi divent\u00f2 effettivamente famoso solo a partire dal 1974, quando col variet\u00e0 \"Tante scuse\" inizi\u00f2 la sua collaborazione con Raimondo Vianello e Sandra Mondaini, destinata a durare fino alla scomparsa.\nMorte.\nDa tempo gravemente malato di cuore, mor\u00ec all'et\u00e0 di 60 anni il 5 maggio 1986, mentre si trovava nella clinica \"Arnault Tzanck\" di Saint-Laurent-du-Var, vicino a Nizza, dove era stato sottoposto a un intervento chirurgico cardiaco, nel periodo in cui si tenevano le registrazioni della popolare trasmissione \"Zig Zag\": numerose puntate con la sua presenza continueranno infatti ad andare in onda dopo la sua morte.\nIl suo amico Raimondo Vianello decise quindi di l\u00ec a breve di chiudere definitivamente il quiz per rispetto alla memoria del defunto. La salma fu riportata in Italia il successivo 7 maggio per i funerali, che si tennero il giorno seguente nella Basilica di San Lorenzo a Roma. Liberti riposa nel Cimitero del Verano di Roma.\nOpere teatrali.\nQuasi tutte rappresentate dalla Compagnia Stabile del Teatro di Roma, diretta da Checco Durante. Tra parentesi la data di prima rappresentazione e l'eventuale diversa compagnia di prima rappresentazione.\nAltre interpretazioni.\nNel 1976 Liberti fu protagonista di uno spot di \"Carosello\" che pubblicizzava una casa produttrice di vini piemontesi. Nello spot recitava alcuni versi tratti dalla poesia di Giosu\u00e8 Carducci \"Piemonte\"."}
{"id": "2312074", "revid": "666668", "url": "https://it.wikipedia.org/wiki?curid=2312074", "title": "Kupczyk Krak\u00f3w", "text": "Il Klub Sportowy Kupczyk, meglio conosciuto come Kupczyk Krak\u00f3w ed attualmente Kupczyk Darkomp, \u00e8 un club polacco di calcio a 5 con sede a Cracovia.\nStoria.\nIl club \u00e8 stato fondato nel 2001 e si \u00e8 iscritto alla terza lega polacca, nel 2002 ha guadagnato la seconda lega con 23 vittorie su 26 gare, l'anno successivo vince la coppa della citt\u00e0 di Cracovia, nel 2004-2005 guadagna l'accesso alla \"Ekstraklasa\" dove si classificher\u00e0 ottava al suo primo anno di partecipazione. Le due successive stagioni vedono la squadra polacca ottenere un nono ed un ottavo posto in campionato, mentre in coppa giunge nella stagione 2007-2008 il primo trofeo nazionale con la conquista della Coppa di Polonia."}
{"id": "2312089", "revid": "121837", "url": "https://it.wikipedia.org/wiki?curid=2312089", "title": "Modello Ticonico", "text": ""}
{"id": "2312093", "revid": "121837", "url": "https://it.wikipedia.org/wiki?curid=2312093", "title": "Sistema Ticonico", "text": ""}
{"id": "2312115", "revid": "196390", "url": "https://it.wikipedia.org/wiki?curid=2312115", "title": "Game design", "text": ""}
{"id": "2312116", "revid": "7077", "url": "https://it.wikipedia.org/wiki?curid=2312116", "title": "Game designer", "text": ""}
{"id": "2312117", "revid": "125254593", "url": "https://it.wikipedia.org/wiki?curid=2312117", "title": "Rinzaffo", "text": "Il rinzaffo \u00e8 uno strato di intonaco costituito da malta piuttosto liquida con sabbia molto grossa. Ha lo scopo di rendere pi\u00f9 ruvida la superficie di fondo, di migliorare l'adesione dello strato di intonaco da realizzare successivamente e di livellare le irregolarit\u00e0 della muratura.\nViene realizzato mediante lancio di malta con una consistenza abbastanza fluida. Il rinzaffo realizzato a mano viene anche detto \"strollatura\"."}
{"id": "2312124", "revid": "1005847", "url": "https://it.wikipedia.org/wiki?curid=2312124", "title": "Giovanni Campo", "text": "Biografia.\nL'attivit\u00e0 di ricerca e didattica.\nNegli anni Settanta del XX secolo, insieme a Vincenzo Cabianca segue l'attivit\u00e0 del vulcanologo Alfred Rittmann acquisendo le basi scientifiche per le riflessioni che lo portano a privilegiare, come campo di ricerca, gli studi sulla \"prevenzione civile\" dei rischi ambientali che sviluppa nell'attivit\u00e0 universitaria che lo vede, dal 1983, di ruolo come professore di Pianificazione territoriale nella Facolt\u00e0 d'Ingegneria dell'Universit\u00e0 di Catania, Dipartimento d'Architettura e Urbanistica, dove si \u00e8 sviluppata la sua attivit\u00e0 accademica fino alla cattedra ottenuta nel 2000, e al cui interno ha coordinato il \"Laboratorio di ricerca per la sicurezza e la sostenibilit\u00e0 dei sistemi territoriali ed ambientali\".\nA Catania \u00e8 stato tra i fondatori, nel 1988, del CISPA (Centro d'iniziative e studi per la prevenzione antisismica) e fra i promotori delle principali attivit\u00e0 statutarie atte a diffondere la cultura della convivenza adeguata col pericolo sismico.\n\u00c8 stato componente di diritto del Consiglio Superiore dei Lavori Pubblici. \nL'esperienza politica.\nDopo ua breve esperienza come assessore all'urbanistica nel comune dove era cresciuto, Caltagirone nel 1993, nell primavera 1994 \u00e8 stato eletto (XII Legislatura) al Senato della Repubblica nel gruppo parlamentare Verdi-La Rete, dove ha ricoperto le cariche di Vice presidente della Giunta per gli affari delle Comunit\u00e0 Europee, di componente della Commissione Lavori pubblici e comunicazioni e della Giunta per gli Affari Europei. Nel corso del mandato parlamentare, oltre ad avere favorito la promozione delle Facolt\u00e0 di Architettura di Siracusa e Agrigento, ha presentato il Disegno di legge 2049/95 contenente una 'Disciplina-quadro del riordino del territorio a fini di sviluppo economico compatibile con i principi della salvaguardia del paesaggio, dell'ambiente, del patrimonio archeologico, storico, architettonico ed urbanistico, nonch\u00e9 della tutela della salute, della sicurezza e dell'incolumit\u00e0 pubbliche, riproposto nella XIII Legislatura col n. 778 (primo firmatario Sen. A. Carcarino) e col n. 1802 (primo firmatario sen.G. Lubrano di Ricco).\nProprio sul tema della prevenzione dei rischi ambientali, nel febbraio 1996, a New York, ai lavori preparatori della Conferenza mondiale Habitat II sugli Insediamenti umani nella sede delle Nazioni Unite, in qualit\u00e0 di parlamentare esperto di questioni territoriali, \u00e8 intervenuto per raccomandare specifiche misure a favore delle popolazioni esposte nelle grandi concentrazioni urbane e metropolitane insediate nelle aree a pi\u00f9 elevata \u201cpericolosit\u00e0\u201d. Una sua proposta d'indagine sulla vulnerabilit\u00e0 sismica dell'Area metropolitana di Catania, presentata nel 1996 all'Unione Europea per il finanziamento del Progetto MIT.RI.S (Mitigazione Rischio Sismico), ha ricevuto la segnalazione particolare del Governo italiano.\nBibliografia.\nTra i suoi principali volumi pubblicati:"}
{"id": "2312136", "revid": "36426", "url": "https://it.wikipedia.org/wiki?curid=2312136", "title": "Fattoria di Lattaia", "text": "La fattoria di Lattaia, storicamente nota come castello di Lattaia, \u00e8 un complesso architettonico situato nel comune di Roccastrada, nella provincia di Grosseto, in Toscana.\nLa sua posizione \u00e8 nella parte meridionale del territorio comunale, nell'omonima localit\u00e0 rurale situata alcuni chilometri a nord-ovest della frazione di Sticciano e ai piedi della modesta altura su cui sorge la fattoria di Monte Lattaia, rispetto alla quale sorge a nord-est. Il complesso sorge lungo il corso del torrente Bai.\nStoria.\nIl complesso sorse come insediamento castellano in epoca medievale, la cui origine risale alla seconda met\u00e0 del X secolo. Il luogo era inizialmente sotto il controllo della famiglia Aldobrandeschi, che nella zona aveva numerosi possedimenti, alcuni dei quali furono ceduti ai Pannocchieschi tra la fine del XII secolo e gli inizi del Duecento.\nDopo essere stata sotto il controllo della famiglia Pannocchieschi per poco pi\u00f9 di mezzo secolo, il complesso entr\u00f2 a far parte del territorio della Repubblica di Siena, che andava espandendosi verso la Maremma inglobando gran parte dei territori che originariamente appartenevano alle due contee controllate da altrettanti rami della famiglia Aldobrandeschi.\nIn epoca rinascimentale l'intero insediamento di Lattaia fu venduto a privati, divenendo propriet\u00e0 di varie famiglie di origine senese che si succedettero nel possesso del complesso. L'antico castello rimase di propriet\u00e0 privata anche dopo la met\u00e0 del Cinquecento, periodo in cui entr\u00f2 a far parte del Granducato di Toscana.\nDurante il Seicento furono effettuati una serie di interventi di ristrutturazione che portarono alla trasformazione del complesso in una fattoria inizialmente fortificata.\nIn epoca settecentesca furono costruiti alcuni edifici annessi attorno al preesistente nucleo dell'originario castello medievale.\nUlteriori lavori vennero eseguiti tra la fine dell'Ottocento e gli inizi del Novecento, con la ricostruzione della chiesa, l'innalzamento di parte del complesso e l'eliminazione degli elementi che conferivano ancora all'intero complesso un aspetto fortificato.\nDescrizione.\nLa Fattoria di Lattaia si presenta come un complesso rurale costituito da una serie di edifici annessi di epoca settecentesca disposti attorno al fabbricato padronale che originariamente costituiva il primitivo castello medievale.\nL'intero complesso \u00e8 delimitato da una cortina muraria di cinta risalente al X secolo, meglio conservata nei suoi elementi originari lungo la parte meridionale, lungo la quale si conservano alcuni tratti di basamenti a scarpa su cui si addossano gli edifici.\nIl palazzo padronale si presenta a pianta rettangolare, disposto su tre livelli, con il leggero rialzamento della parte centrale che \u00e8 il frutto degli interventi effettuati tra la fine dell'Ottocento e gli inizi del Novecento. Le strutture murarie esterne presentano alcuni rivestimenti in pietra ed altri scialbati, con il portale d'ingresso principale, di forma rettangolare con modanatura ed architrave, che si apre al piano rialzato ed \u00e8 raggiungibile da due rampe di scale esterne. Ai vari livelli si aprono ad intervalli regolari le finestre quadrangolari, mentre la parte sommitale termina con un tetto di copertura a quattro spioventi.\nPresso la fattoria sorge la cappella di San Biagio a Lattaia, ricostruita attorno alla met\u00e0 dell'Ottocento in sostituzione della perduta pieve di San Biagio a Lattaia e della scomparsa chiesa di San Lorenzo a Lattaia, entrambe di epoca medievale, che sorgevano rispettivamente presso il castello e nelle sue vicinanze."}
{"id": "2312137", "revid": "228587", "url": "https://it.wikipedia.org/wiki?curid=2312137", "title": "Money Jungle", "text": "Money Jungle \u00e8 un album jazz del pianista e compositore Duke Ellington con il batterista Max Roach ed il bassista Charles Mingus, realizzato per la nota etichetta discografica jazz Blue Note nel 1963.\nOrigine e storia.\nNel 1962 Duke Ellington aveva intrapreso diversi progetti solisti senza la sua abituale orchestra, prima un album in coppia con Coleman Hawkins in agosto, e poi un album in collaborazione con John Coltrane il 26 settembre, entrambi per la giovane etichetta Impulse! Records. Nello stesso periodo, si ritrov\u00f2 a collaborare con due musicisti facenti parte del contemporaneo cosiddetto \"jazz d'avanguardia\", il bassista e compositore Charles Mingus e il batterista Max Roach (gi\u00e0 protagonista anni prima della scena bebop), con i quali aveva lavorato a stretto contatto nei primi anni cinquanta, per la loro etichetta comune Debut Records.\nLa sessione di registrazione venne fissata dalla United Artists per il sessantatreesimo compleanno del pianista, nel contesto di un'operazione di rinnovamento attraverso una collaborazione con \"una nuova generazione di modernisti\" (Mingus e Roach), \"per dimostrare la compatibilit\u00e0 tra i musicisti pi\u00f9 disparati\". Le sessioni per l'album furono anche la prima registrazione in trio di Mingus dopo le sue sedute di registrazione per la Jubilee Records con Hampton Hawes e Dannie Richmond. Nel 1974, Mingus in un'intervista rilasciata alla rivista \"Downbeat\" raccont\u00f2: \u00abHo ricevuto una telefonata dalla casa discografica e poi abbiamo incontrato il \"duca\" nel suo ufficio per discutere di quello che voleva fare esattamente\u00bb.\nNonostante le circostanze avverse che si verificarono durante la sessione in studio (Mingus litig\u00f2 aspramente con Max Roach, si rifiut\u00f2 di continuare a suonare, e fu convinto a non andarsene solo dalle lusinghe di Ellington); i musicisti si amalgamarono bene suonando insieme man a mano che la sessione procedeva.\nMingus rifer\u00ec in seguito di essere rimasto estremamente irritato per tutto il tempo dell'intera sessione con Ellington e Roach, non solo a causa della lite con Roach, ma anche a causa di suoi problemi professionali connessi alla sua prossima esibizione in concerto alla Town Hall. Ad un certo momento, ripose il contrabbasso nella custodia e stava per lasciare lo studio, ma \"The Duke\" lo convinse a restare. Ellington stesso riport\u00f2 in seguito questo dialogo:\nIl disco.\nMusica.\nEllington scrisse appositamente per questo incontro con Mingus e Roach alcuni pezzi nuovi, anche se nessuno dei quattro titoli: \"Money Jungle\", \"Les fleurs Africaines\", \"Very Special\", e \"Wig Wise\", pu\u00f2 dirsi tipicamente nello stile Ellingtoniano. Inoltre vennero rielaborati alcuni classici di Ellington come \"Solitude\" e \"Caravan\".\nL'apertura dell'album \u00e8 affidata alla title track \"Money Jungle\", \"un brano blues a met\u00e0 strada tra il post-bop e il jazz d'avanguardia\" contenente diversi \"passaggi sperimentali\". La ballata \"Fleurette Africaine\" (intitolata nell'LP originale \"Les Fleurs Africaine\"), \u00e8 un pezzo di stampo \"impressionista\", scritta in onore di quei fiori che fioriscono solo nel pieno della giungla africana.\nSegue il vivace, blues ottimista intitolato \"Very Special\", il cui tema \u00e8 suonato solo per breve tempo, per poi culminare nelle improvvisazioni di Ellington al piano. \"Warm Valley\" \u00e8 una ballata indelebilmente legata alla figura di Johnny Hodges.\nDopo il brano riempitivo \"Wig Wise\", si arriva al classico Ellingtoniano \"Caravan\", riletto con vigore e forza percussiva inusitata. L'album si conclude con un assolo di Ellington in \"Solitude\", l'altro suo classico. Il pianista introduce il tema e dopo i tre all'unisono iniziano ad improvvisarci sopra.\nDiverse edizioni.\nLa Blue Note Records riedit\u00f2 \"Money Jungle\" in CD in due differenti versioni. La prima volta nel 1987 (Blue Note CDP 7 46\u00a0398 2) con l'aggiunta dei brani inediti \"A Little Max (Parfait)\" (2 versioni), \"Switch Blade\", \"Rem Blues\", \"Backward Country Boy Blues\" e una versione alternativa di \"Solitude\"; ma con alterato l'ordine originale dei brani su disco. La seconda volta nel 2002 (Blue Note 38\u00a0227), in un'edizione pi\u00f9 corretta filologicamente, con l'aggiunta di altre quattro ulteriori alternate takes (\"Rem Blues\", \"Money Jungle\", \"Switch Blade\" e \"Solitude\"), poste alla fine della scaletta dei brani dell'LP originale."}
{"id": "2312147", "revid": "122203880", "url": "https://it.wikipedia.org/wiki?curid=2312147", "title": "Thaddeus Harris", "text": "Thaddeus Harris \u00e8 un personaggio immaginario della serie cinematografica di \"Scuola di polizia\" e dell'omonima serie animata; \u00e8 interpretato da G. W. Bailey, e doppiato da Oreste Rizzini e Marcello Tusco nei film e da Giovanni Battezzato nel cartone animato.\n\u00c8 l'antagonista giurato dei cadetti, ed \u00e8 quasi sempre in compagnia del suo leccapiedi Proctor. Nel primo film \u00e8 tenente, ma negli ultimi quattro film (nel secondo e nel terzo \u00e8 assente) e nella serie animata, \u00e8 capitano.\nCarattere.\nThaddeus Harris \u00e8 un tipo burbero, bisbetico, orgoglioso, incapace, egoista e molto sgarbato. Tiene spesso con s\u00e9 un frustino nero con testa in argento che spesso strofina e lucida compiaciuto. Si vanta di essere un poliziotto esperto e di valore, tanto da dichiarare di avere \"un sesto senso quando si tratta di crimine\", quando in realt\u00e0 spesso \u00e8 protagonista di interventi maldestri al limite del ridicolo che sistematicamente portano al fallimento delle operazioni. Il suo fido leccapiedi, il tenente Proctor, che gli \u00e8 fedele come un cagnolino, spesso lo emula e asseconda le sue assurde pretese. Infatti, spesso i due finiscono per ritrovarsi in situazioni sgradevoli ed imbarazzanti, per via della loro totale incapacit\u00e0.\nNon vede di buon occhio i cadetti, che definisce volgarmente \"sacchi di merda\" e che maltratta e deride senza alcun ritegno. Soprattutto, nutre un profondo astio per Mahoney e per il comandante Lassard, che definisce \"troppo vecchio\" per poter ancora comandare. L'unico che riesce ad incutergli soggezione \u00e8 il commissario Hurst, il quale spesso lo redarguisce molto severamente, insieme a Proctor, per la loro balordaggine e inettitudine. Nella serie animata viene a volte rimproverato dal capo della polizia e dal sindaco della citt\u00e0 per ogni guaio."}
{"id": "2312150", "revid": "119991", "url": "https://it.wikipedia.org/wiki?curid=2312150", "title": "Castello di Lattaia", "text": ""}
{"id": "2312160", "revid": "114975081", "url": "https://it.wikipedia.org/wiki?curid=2312160", "title": "Racconti di un pellegrino russo", "text": "Racconti di un pellegrino russo \u00e8 un testo ascetico, russo, scritto fra il 1853 e il 1861 da un certo Nemytov, un contadino oppure un mercante russo. \nIl testo divulg\u00f2 la pratica mistica della preghiera interiore perpetua, la preghiera del cuore, ed \u00e8, assieme alla \"Filocalia,\" una delle opere pi\u00f9 diffuse tra quelle prodotte dalla spiritualit\u00e0 ortodossa. \nGli incontri col padre spirituale dell\u2019autore rappresentano i momenti pi\u00f9 alti di questo racconto.\nViene spesso pubblicato assieme a una continuazione anonima intitolata \"Il pellegrino continua la sua via\".\nOrigine.\nL'origine del racconto \u00e8 sconosciuta. La redazione \u00e8 successiva al 1853 perch\u00e9 cita la guerra di Crimea e antecedente il 1861, quando ebbe luogo la liberazione dei servi della gleba russi. L'opera fu pubblicata per la prima volta a Kazan', in Russia, nel 1881 con il titolo \"\u041e\u0442\u043a\u0440\u043e\u0432\u0435\u043d\u043d\u044b\u0435 \u0440\u0430\u0441\u0441\u043a\u0430\u0437\u044b \u0441\u0442\u0440\u0430\u043d\u043d\u0438\u043a\u0430 \u0434\u0443\u0445\u043e\u0432\u043d\u043e\u043c\u0443 \u0441\u0432\u043e\u0435\u043c\u0443 \u043e\u0442\u0446\u0443\" - letteralmente, \"Resoconto sincero di un pellegrino al suo padre spirituale\".\nIl protagonista \u00e8 per l'appunto un pellegrino che attraversa l'Ucraina e la Russia portando con s\u00e9 solo pane secco e la \"Bibbia\". Partecipando ad una celebrazione eucaristica resta molto colpito dall'esortazione di san Paolo a \u00abpregare incessantemente\u00bb () e si mette alla ricerca di chi gli insegni come fare a vivere la vita di ogni giorno e contemporaneamente avere la propria mente continuamente rivolta a Dio in preghiera. Incontra, infine, uno starec che gli insegna la cosiddetta preghiera di Ges\u00f9 o preghiera del cuore, che consiste nella ripetizione incessante, secondo il ritmo del respiro, della formula \u00abSignore Ges\u00f9 Cristo, figlio di Dio, abbi piet\u00e0 di me peccatore\u00bb, una frase adattata dal Vangelo (). Quando poco dopo il santo monaco muore lasciandogli il proprio rosario, il pellegrino riprende il viaggio completando il proprio bagaglio con l'acquisto di una copia consunta della \"Filocalia\", il libro che insegna l'esicasmo. Nei capitoli successivi si mostra il progresso spirituale del pellegrino e gli insegnamenti che trae dall'interazione con le persone che incontra nel suo cammino.\nNella prefazione all'edizione del 1884 troviamo una spiegazione dell'origine e del piano dell'opera:\n\"Ai racconti del pellegrino qui pubblicati, riteniamo premettere alcune brevi risposte alle naturali domande che il lettore potrebbe porsi.\nDue sono le domande:\n1. Chi \u00e8 l'autore dei racconti?\n2. In quali circostanze e dove avviene la narrazione?\nRispondiamo alla prima domanda: i racconti sono la trascrizione di un testo in possesso di un monaco sul Monte Athos, fatta dall'abate Paissy, superiore del monastero dei Ceremissi a Kazan', morto il 26 agosto 1883 (cfr. il suo necrologio sul \"Monitore dell'Eparchia di Kazan'\" il 21,1883). I racconti furono pubblicati per esaudire il desiderio di molti devoti, che li avevano letti in manoscritto. Non si conosce l'autore.\nAlla seconda domanda, dove e come avvenga la narrazione, non possiamo dare una risposta precisa. Ma \u00e8 probabile che i fatti si siano svolti cos\u00ec: il pellegrino, giunto a Irkutsk come \u00e8 detto nel libro, \u00e8 accolto da un uomo devoto ai pellegrini e dimora presso di lui per un certo tempo, fino al giorno in cui scioglier\u00e0 il suo voto sulla tomba di sant'Innocenzo, ricevendo dal fedele che lo ospita informazioni sul modo di arrivare a Gerusalemme. Frattanto egli cerca e trova un padre spirituale, come \u00e8 costume dei pellegrini; questi, osservando in lui l'orazione della Preghiera di Ges\u00f9, gli domanda verosimilmente come e da chi l'abbia appresa. Questo episodio d\u00e0 l'avvio alla narrazione e spiega anche perch\u00e9 il primo racconto cominci dal punto in cui il Pellegrino impara da un maestro in tale disciplina la Preghiera di Ges\u00f9, e perch\u00e9, anzich\u00e9 parlare di se stesso, egli tocchi questo argomento solo nel terzo racconto e in modo marginale.\nMa non gli riesce di raccontare tutto in una volta. Narra soltanto la met\u00e0 dei suoi esercizi nella sacra scienza della Preghiera di Ges\u00f9, poich\u00e9 l'ulteriore progresso in questo esercizio \u00e8 interrotto dalla morte del maestro; la seconda parte degli esercizi \u00e8 condotta a termine sotto la guida e l'aiuto degli scritti dei santi Padri, quando il Pellegrino \u00e8 in viaggio verso Irkutsk. Tale \u00e8 il tema del secondo racconto, che termina con l'arrivo in questa ultima citt\u00e0.\nIl terzo \u00e8 un racconto breve, di congedo, prima della partenza verso Gerusalemme. Mentre si prepara al viaggio, il Pellegrino si reca ancora una volta a salutare il padre spirituale e in risposta a una sua domanda, racconta in breve la propria vita.\nIl quarto racconto comincia in modo occasionale. Il Pellegrino, in procinto di partire, si trattiene per caso in citt\u00e0 per qualche giorno. Non resiste al desiderio di vedere ancora una volta il suo maestro, che gli chiede di raccontare qualche altro episodio edificante che gli sia capitato durante i suoi viaggi.\nEcco quanto si pu\u00f2 presumere sulla storia di questi quattro racconti.\nAd essi sono state aggiunte Le tre chiavi al tesoro dell'orazione interiore e alcuni ammaestramenti dei Santi Padri, celebri per l'insegnamento della Preghiera di Ges\u00f9, quali Simone il Nuovo Teologo, Gregorio il Sinaita, Niceforo il Monaco, e i solitari Ignazio e Callisto (parte prima).\nQuindi si sono inclusi alcuni brevi sermoni di altri Padri, cio\u00e8 di Esichio di Gerusalemme, sacerdote di Gerusalemme, di Filoteo il Sinaita, del metropolita Filippo, di Teolepto, e i detti di Barsanufio il Grande e di Giovanni, suo collaboratore (parte seconda).\nA conclusione abbiamo inserito Il profittevolissimo racconto di abba Filemone.\"\nIl libro ebbe un enorme successo tanto che venne tradotto in diverse lingue. Di fatto poi i lettori del racconto andarono alla ricerca anche della Filocalia usata proprio dal pellegrino.\nDiffusione in Occidente.\nIl testo fu pubblicato per la prima volta in Occidente a Berlino nel 1925 nella traduzione tedesca di Reinold von Walter. Segu\u00ec nel 1931 la traduzione inglese di Reginald Michael French. Un'edizione in italiano, condotta sulla versione francese di Jean Gauvain (pseudonimo di Jean Laloy), sarebbe uscita nel 1955.\nI \"Racconti di un pellegrino russo\" sono al centro del romanzo \"Franny e Zooey\", pubblicato nel 1961 da J.D. Salinger. Franny, una giovane studentessa universitaria \u00e8 affascinata dal racconto, che considera simile alle tecniche ascetiche dell'induismo e del buddismo.\n\"Franny e Zooey\" fu un best seller internazionale e diffuse la conoscenza del \"Racconto di un pellegrino russo\" fra persone con le pi\u00f9 varie origini e convinzioni religiose."}
{"id": "2312175", "revid": "666668", "url": "https://it.wikipedia.org/wiki?curid=2312175", "title": "Klub Sportowy Hurtap \u0141\u0119czyca", "text": "Lo Klub Sportowy Hurtap \u0141\u0119czyca \u00e8 una societ\u00e0 polisportiva polacca con sede a \u0141\u0119czyca.\nStoria.\nL'Hurtap \u0141\u0119czyca \u00e8 la polisportiva aziendale della farmaceutica \"Hurtap SA\" e fino al 2012 comprendeva, oltre alla sezione di calcio a 5, anche quella di beach soccer. La squadra di calcio a 5 \u00e8 stata inaugurata nel 1998 e ha debuttato nella massima serie del campionato polacco nella stagione 2006-07, giungendo settima. Due anni pi\u00f9 tardi ha vinto il suo primo, e finora unico, campionato."}
{"id": "2312176", "revid": "486946", "url": "https://it.wikipedia.org/wiki?curid=2312176", "title": "Hurtap Leczyca", "text": ""}
{"id": "2312189", "revid": "486946", "url": "https://it.wikipedia.org/wiki?curid=2312189", "title": "Compagnia Svedese delle Indie Orientali", "text": ""}
{"id": "2312193", "revid": "767487", "url": "https://it.wikipedia.org/wiki?curid=2312193", "title": "Torna a Napoli", "text": "Torna a Napoli \u00e8 un film italiano del 1949, diretto da Domenico Gambino ed interpretato, il primo della sua lunga carriera, da Nino Manfredi.\nTrama.\nUn giovane soldato americano, Francisco Marvasi, viene salvato da morte certa da una ragazza napoletana, Lucia. Tra i due nasce un intenso sentimento. Francisco promette di tornare per sposarla, ma il padre cerca di impedirglielo perch\u00e9 il padre della ragazza aveva ucciso un Marvasi molti anni prima. Lucia viene cos\u00ec a sapere della storia del genitore, ancora detenuto, e, sobillata dalle malelingue, crede che Francisco l'abbia abbandonata. Quando sta per promettere amore eterno ad un giovane del paese, i due genitori si incontrano e la vicenda dei due giovani si conclude con un insperato lieto fine.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", allora molto in voga tra il pubblico italiano, in seguito ribattezzato dalla critica con il termine \"neorealismo d'appendddice\"."}
{"id": "2312197", "revid": "1543377", "url": "https://it.wikipedia.org/wiki?curid=2312197", "title": "Arkadij Naiditsch", "text": "Si trasfer\u00ec con la famiglia in Germania nel 1996, stabilendosi a Dortmund. In aprile del 2001 ottenne, all'et\u00e0 di 15 anni, il titolo di Grande Maestro.\nNaiditsch \u00e8 anche un appassionato di karate, lo pratica attivamente ed \u00e8 2\u00ba Ky\u016b (cintura blu).\nHa raggiunto il massimo Elo in dicembre del 2013, con 2737 punti, primo nel suo paese (in quel periodo la Germania) e 18\u00ba al mondo.\nNel mese di luglio 2015 \u00e8 passato alla Federazione Scacchistica dell'Azerbaijan e si \u00e8 trasferito con la moglie, la Grande Maestro Femminile Yuliya Shvayger, a Baku."}
{"id": "2312206", "revid": "1086846", "url": "https://it.wikipedia.org/wiki?curid=2312206", "title": "Associazione Calcio Napoli 1962-1963", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1962-1963.\nStagione.\nNella stagione 1962-1963 il Napoli disputa il campionato di Serie A, il massimo torneo italiano assegna lo scudetto all'Inter con 49 punti, al secondo posto la Juventus con 45 punti, terzo il Milan con 43 punti. La squadra partenopea retrocede in Serie B con 27 punti, accompagnata dal Venezia con 22 punti e dal Palermo con 20 punti.\nDopo la vittoria della stagione scorsa nella Coppa Italia, l'argentino Bruno Pesaola fu confermato in panchina e affiancato da Eraldo Monzeglio: l'ex azzurro ricopr\u00ec la carica di direttore tecnico. La squadra partenopea ha esordito nelle competizioni europee, disputando la Coppa delle Coppe: elimin\u00f2 il Bangor City (perdendo all'andata, vincendo al ritorno e aggiudicandosi lo spareggio) e l'\u00dajpest, per poi uscire nei quarti di finale contro l'OFK Belgrado (anche in questo caso, disput\u00f2 tre partite).\nIn campionato il Napoli esord\u00ec male, con tre sconfitte consecutive: vinse per la prima volta in trasferta il 27 gennaio 1963, alla 19\u00aa giornata a San Siro contro il Milan. Costantemente relegato nei bassifondi della classifica, sub\u00ec inoltre la sconfitta a tavolino in un delicato scontro salvezza contro il e la squalifica del campo per gli incidenti provocati dalla tifoseria. Termin\u00f2 il campionato al terzultimo posto, retrocedendo in B. Nel corso della stagione esordirono in maglia azzurra tre giocatori che negli anni a venire avrebbero legato i loro nomi alle vicende della squadra: il brasiliano Can\u00e9, Vincenzo Montefusco e Antonio Juliano. Breve anche il percorso in Coppa Italia, eliminato al primo turno (2-1) dal Messina.\nStatistiche.\nStatistiche di squadra.\n\"Statistiche aggiornate al 26 maggio 1963\"."}
{"id": "2312207", "revid": "1573940", "url": "https://it.wikipedia.org/wiki?curid=2312207", "title": "Cappella di San Biagio a Lattaia", "text": "La cappella di San Biagio a Lattaia \u00e8 un edificio religioso situato nel comune di Roccastrada. La sua ubicazione \u00e8 nell'omonima localit\u00e0 rurale situata nella parte meridionale del territorio comunale, presso la Fattoria di Lattaia.\nStoria e descrizione.\nL'edificio religioso fu costruito poco dopo la met\u00e0 dell'Ottocento nel luogo in cui sorgeva la torre dell'antico castello di epoca medievale; la sua costruzione fu voluta per sostituire la pieve di San Biagio a Lattaia e la chiesa di San Lorenzo a Lattaia, entrambe di epoca medievale e oramai completamente perdute. Il luogo di culto svolse di fatto da allora le funzioni di cappella gentilizia dell'attigua fattoria.\nLa cappella di San Biagio a Lattaia si presenta in stile neoclassico, a pianta rettangolare e ad aula unica, con il corpo di fabbrica preceduto da un porticato che si addossa alla facciata anteriore, poggiando sul lato opposto su due colonne a sezione circolare (una su ciascun angolo), ove trovano appoggio gli archi a tutto sesto in laterizi, chiusi in alto da un tetto di copertura. La facciata propriamente detta presenta il portale d'ingresso di forma rettangolare, modanato e architravato, che si apre in posizione centrale, risultando affiancato su ciascun lato da una finestra quadrangolare che consente la sosta della preghiera anche dal portico esterno alla chiesa. Sempre in posizione centrale, ma nella parte superiore posta al di sopra del tetto del portico, si apre sulla facciata anteriore un piccolo rosone di forma circolare, mentre nella parte sommitale destra della facciata trova appoggio un caratteristico campanile a vela con un'unica cella campanaria ad arco tondo."}
{"id": "2312209", "revid": "2063248", "url": "https://it.wikipedia.org/wiki?curid=2312209", "title": "Griselda Blanco", "text": "\u00c8 stata responsabile di centinaia di omicidi nel corso degli anni settanta e ottanta del XX secolo. All'apice della sua attivit\u00e0 criminale, il suo patrimonio arriv\u00f2 a toccare i due miliardi di dollari.\nBiografia.\nGriselda Blanco nacque in uno dei quartieri pi\u00f9 poveri di Cartagena, ma all'et\u00e0 di undici anni si trasfer\u00ec con la famiglia a Medell\u00edn, crescendo in condizioni di estrema povert\u00e0 e con una difficile situazione familiare. Il padre, infatti, abbandon\u00f2 la famiglia quando lei era ancora molto piccola, mentre la madre ebbe seri problemi di alcolismo. In et\u00e0 adolescenziale, inizi\u00f2 a prostituirsi. All'et\u00e0 di 20 anni conobbe Carlos Trujillo, un falsario esperto nella contraffazione di documenti per immigrare negli Stati Uniti; affascinata dalla sua spregiudicatezza, accett\u00f2 di sposarlo ed ebbero tre figli, Dixon, Osvaldo e Uber. Uccise poi il marito per una questione di affari. Poco dopo si rispos\u00f2 con Alberto Bravo, un trafficante che all'inizio degli anni settanta aveva guadagnato una fortuna con la cocaina; si trasferirono a New York dove lei entr\u00f2 nel traffico degli stupefacenti. Si trasfer\u00ec poi a Miami, in Florida, dove il suo business crebbe in modo notevole e grazie al suo amico d'infanzia Pablo Escobar, entr\u00f2 a far parte del Cartello di Medell\u00edn. Poco tempo dopo conobbe Dar\u00eco Sep\u00f9lveda, che sposer\u00e0 e dal quale avr\u00e0 il suo quarto figlio, Michael Corleone, come tributo al capomafia italiano del film \"Il padrino\". Avendo molti sicari alle sue dipendenze, inizi\u00f2 guerre contro chi la ostacolava, come ex collaboratori del narcotraffico o presunti nemici che fossero. A capo del suo braccio armato c'era Jorge \"Rivi\" Ayala. Dopo una serie di arresti nella citt\u00e0 di Miami, causati dalla collaborazione con le forze dell'ordine di un ex-narcotrafficante, decise di trasferire la sua attivit\u00e0 criminale in California, dove visse insieme al figlio Michael. Venne in seguito arrestata e trasferita nuovamente in Florida, dove trascorse circa venti anni in carcere. Fu rilasciata dall'autorit\u00e0 giudiziaria il 6 giugno 2004 e rimpatriata in Colombia.\n\u00c8 famosa per essere stata una donna spietata e crudele. Mandante di centinaia di omicidi (molti dei quali eseguiti dal suo uomo di fiducia \"Rivi\"). Durante l'ennesimo omicidio ordinato, i suoi killer, nel tentativo di colpire il bersaglio prestabilito, colpirono il figlio di tre anni ma non fu per niente scossa da questa notizia, e anzi voleva usare questa arma in pi\u00f9 come ulteriore freccia nel proprio arco. Ma Rivi si rifiut\u00f2 di uccidere altri bambini.\nDurante la sua attivit\u00e0, si fece molti nemici, soprattutto in Colombia e infatti, durante i venti anni trascorsi in carcere, tre dei suoi quattro figli vennero uccisi al loro rientro in Colombia. Venne assassinata il 3 settembre 2012 all'et\u00e0 di 69 anni, colpita da due proiettili sparati da due killer in motocicletta.\nNei Media.\nLa sua figura \u00e8 stata trattata nel documentario \"La vera storia di Scarface\" e nel film biografico La signora della droga (\"Cocaine Godmother\") del 2017 con protagonista C. Zeta-Jones e regia di G. Navarro.\nIl figlio Michael Corleone Blanco racconta la sua biografia come madre nell'episodio \"L'ultimo Blanco\" (3x14) della docu-serie tv \"Ho vissuto con un killer\".\nNel 2019 \u00e8 presa d'esempio da Angelica Green (Alyvia Alyn Lind) nella serie post-apocalittica Daybreak di Netflix."}
{"id": "2312210", "revid": "1305772", "url": "https://it.wikipedia.org/wiki?curid=2312210", "title": "Cappella di San Biagio", "text": ""}
{"id": "2312216", "revid": "767487", "url": "https://it.wikipedia.org/wiki?curid=2312216", "title": "Aroroy", "text": "Aroroy \u00e8 una municipalit\u00e0 di Prima classe delle Filippine, situata nella Provincia di Masbate, nella Regione di Bicol.\nAroroy \u00e8 formata da 41 baranggay:"}
{"id": "2312221", "revid": "1318658", "url": "https://it.wikipedia.org/wiki?curid=2312221", "title": "Provincia di Singburi", "text": "La provincia di Singburi () \u00e8 in Thailandia, nella regione della Thailandia Centrale. Si estende per 822,5 km\u00b2, ha abitanti (2020) e il capoluogo \u00e8 il distretto di Mueang Singburi, dove si trova la citt\u00e0 principale Singburi.\nSuddivisione amministrativa.\nLa provincia \u00e8 suddivisa in 6 distretti (\"amphoe\"). Questi a loro volta sono suddivisi in 43 comuni (\"tambon\") e 363 villaggi (\"muban\").\nAmministrazioni comunali.\nNessun comune della provincia ha lo status di citt\u00e0 maggiore (\"thesaban nakhon\"), i due comuni che rientrano tra le citt\u00e0 minori (\"thesaban mueang\") sono Singburi (che nel 2020 aveva residenti) e Bang Rachan (). La pi\u00f9 popolata tra le municipalit\u00e0 di sottodistretto (\"thesaban tambon\") \u00e8 Thon Samo, con residenti."}
{"id": "2312223", "revid": "1543377", "url": "https://it.wikipedia.org/wiki?curid=2312223", "title": "Metron (personaggio)", "text": "Metron \u00e8 un personaggio dei fumetti dell'universo DC, creato da Jack Kirby sulle pagine di \"New Gods\" n. 1 del febbraio-marzo 1971.\nPersonaggio.\nScienziato-dio affamato di conoscenza, \u00e8 stato ideato sulle fattezze di Leonard Nimoy nei panni di Spock e pensato come un personaggio che \"cambia frequentemente schieramento tra Nuova Genesi e Apokolips\".\nNonostante sia nato su Nuova Genesi, Metron non prende parte alla guerra fra i due pianeti e gira per il tempo e per lo spazio sulla sua sedia \"Mobius\". Nonostante questo, ha pi\u00f9 volte aiutato gli eroi terrestri. Inoltre \u00e8 l'inventore dei Bomdotti, il mezzo di trasporto dei Nuovi Dei.\nAltri media.\nMetron appare nelle seguenti serie animate:"}
{"id": "2312227", "revid": "1926649", "url": "https://it.wikipedia.org/wiki?curid=2312227", "title": "Modena Football Club 2008-2009", "text": "Questa pagina raccoglie i dati riguardanti il Modena Football Club nelle competizioni ufficiali della stagione 2008-2009.\nStagione.\nPer la stagione 2008-2009 il tecnico Daniele Zoratto viene riconfermato. Sono altri per\u00f2 i problemi che deve affrontare il Modena nell'estate 2008: la curva giallobl\u00f9 contesta il patron Romano Amadei, che si vede costretto a cercare in maniera pi\u00f9 determinata che in passato degli acquirenti per la societ\u00e0.\nLa situazione, per\u00f2, non evolve, poich\u00e9 saltano le poche ipotesi di cordate disposte all'acquisto. Il calciomercato rimane in stato di stallo, ma nonostante questo Doriano Tosi riesce a concludere molte delle compropriet\u00e0. Vengono riscattate le met\u00e0 di Pinardi dal Lecce e Gozzi dalla Reggiana, mentre per ottenere la seconda met\u00e0 del cartellino di Salvatore Bruno (ben 19 goal per lui nella stagione 2007-08) la societ\u00e0 si vede costretta a lasciare andare al Chievo Angelo Antonazzo e Nicholas Frey. Dal Chievo torna anche Michele Troiano, mentre dal arriva nuovamente Giuseppe Gemiti che ha concluso il suo periodo di prestito. Nicola Campedelli, seriamente deciso a rimanere a Cesena, incontra qualche difficolt\u00e0 dato che si \u00e8 infortunato qualche mese prima e lo sar\u00e0 ancora per tutta l'estate.\nNonostante ci\u00f2 la sua met\u00e0 del cartellino viene riscattata dai romagnoli. In giallobl\u00f9 arrivano anche tre giovani: Mahamet Diagouraga del Chievo, Daniele Gasparetto dell'Atalanta e Ivan Artipoli della Lazio. Si rivede anche Jorge Bola\u00f1o dopo le vicende personali che lo avevano tenuto lontano dai campi di gioco per qualche tempo. Amadei decide di assumere Marco Ballotta, modenese doc, come direttore generale al fianco di Tosi, ma questi si licenzia dalle sue mansioni. Anche il periodo di Ballotta, per\u00f2, dura poco tempo: assunto il 12 di agosto, il 17 di settembre verr\u00e0 licenziato. Nel poco tempo a disposizione Ballotta cede Narciso all'Albinoleffe ed acquista, in prestito dal , il promettente Andrea Catellani classe '88 in forze alla Reggiana.\nLa partenza \u00e8 negativa: dopo una serie di sconfitte consecutive ad inizio stagione, prima di cogliere una vittoria devono attendere ben 8 giornate (1 a 0 con il Piacenza, il 12 ottobre). La situazione societaria rimane costante, ma si comincia ad intravedere uno spiraglio grazie all'arrivo in societ\u00e0 di Gianni Gibellini (noto imprenditore modenese), che tenta di riportare un po' di passione all'interno dell'ambiente. Il patron Romano Amadei non esce dal suo isolamento volontario ed anzi delega i compiti di direttore generale proprio a Gibellini. Questi cerca di coinvolgere altri imprenditori locali ad entrare nella dirigenza del Modena per subentrare ad Amadei, il quale, nel frattempo, dichiara che, dalla fine del campionato, non dar\u00e0 pi\u00f9 la propria disponibilit\u00e0 a ricoprire il ruolo di proprietario del Modena. La squadra si rinforza in autunno con l'aiuto di Gibellini: in ottobre arriva Pedro De Oliveira, svincolatosi dal CFR Cluj, squadra Campione di Romania e, a novembre, i disoccupati Daniele Amerini (ex giallobl\u00f9) e Daniele Daino.\nAll'inizio del girone di ritorno la squadra si trova all'ultimo posto in classifica, ed il mercato non ha apportato nessuna modifica sostanziale alla rosa: torna a Modena l'esterno Domenico Giamp\u00e0 (svincolatosi dalla Salernitana). A fare le spese della precaria situazione di classifica della squadra \u00e8 l'allenatore Daniele Zoratto, gi\u00e0 in discussione da qualche tempo, viene esonerato ed al suo posto il Modena lascia il vice Luigi Apolloni. In febbraio Gianni Gibellini si dimette dal suo incarico di direttore generale ed in marzo rescindono il loro contratto i giocatori Stefano Lombardi e Antonio Scr\u00f2. Il Modena, per\u00f2, riesce a scuotersi ed inanella alcuni risultati positivi tra febbraio e marzo, grazie soprattutto ad Alex Pinardi.\nI canarini sembrano uscire dal periodo negativo, terzultimi a 3 lunghezze dal Cittadella, ma la sconfitta a Padova proprio per la parita contro i granata li riporta in crisi. Il turno successivo viene rinviato a causa del terremoto in Abruzzo e il Modena si ritrova al Braglia due settimane dopo Cittadella per il derby con il Sassuolo. I neroverdi che arrivano da 6 partite senza vittorie continuano nella serie negativa incassando un 2 a 0 maturato gi\u00e0 nel primo tempo ad opera di Fantini e Biabiany. Pochi giorni dopo il Modena si presenta al \"Matusa\" di Frosinone per un altro scontro cruciale in chiave salvezza, infatti i frusinati si trovano solo 3 punti sopra i canarini. L'epilogo, per\u00f2, \u00e8 ancora una volta amaro, e i gialli escono sconfitti per 1 a 0. Nel turno successivo il Modena esce vittoriosa con un 2 a 1 al Picchi sul Livorno.\nL'impegno successivo vede i gialli nuovamente in trasferta ad Ascoli per un altro scontro decisivo. La vittoria per 2 a 1 ad opera di De Oliveira e Bruno porta la squadra fuori dalla zona retrocessione diretta. Il periodo positivo del Modena non si esaurisce ed il sabato seguente i gialli vincono anche con il Mantova. La partita successiva \u00e8 la trasferta contro un ormai promosso che, per\u00f2, \u00e8 deciso a festeggiare la promozione davanti al suo pubblico e supera i gialli con un 4 a 1. Tutto \u00e8 ancora in gioco ed il Modena ha solo due gare per poter sperare nella salvezza. La prima \u00e8 l'impegno interno con l'Avellino, diretta concorrente per la salvezza, vinta per 2 a 1. La seconda (nonch\u00e9 ultima di campionato) \u00e8 la trasferta di Trieste: nell'occasione la vittoria arriva all'83\u00b0. I risultati dagli altri campi influiscono in positivo sul Modena che conquista la salvezza diretta senza dover disputare i play-out.\nStatistiche.\nClassifica marcatori stagionali.\nLEGENDA: Camp=Campionato; C. Ita=Coppa Italia;\nNOTA: Vengono considerate solo le marcature in partite ufficiali. Tra parentesi sono indicati i gol su calcio di rigore.\nPresenze stagionali.\nLEGENDA: Camp=Campionato; C. Ita=Coppa Italia;\nNOTE: tra parentesi le partite cominciate da titolare"}
{"id": "2312230", "revid": "1001457", "url": "https://it.wikipedia.org/wiki?curid=2312230", "title": "Metron", "text": ""}
{"id": "2312232", "revid": "121831107", "url": "https://it.wikipedia.org/wiki?curid=2312232", "title": "Baleno", "text": ""}
{"id": "2312233", "revid": "110157", "url": "https://it.wikipedia.org/wiki?curid=2312233", "title": "Provincia di Chanthaburi", "text": "La provincia di Chanthaburi si trova in Thailandia, nella regione della Thailandia dell'Est. Si estende per 6.338\u00a0km\u00b2, ha 480.064 abitanti ed il capoluogo \u00e8 il distretto di Mueang Chanthaburi. La citt\u00e0 principale \u00e8 Chanthaburi.\nSuddivisione amministrativa.\nLa provincia \u00e8 suddivisa in 10 distretti (\"amphoe\"). Questi a loro volta sono suddivisi in 76 sottodistretti (\"tambon\") e 690 villaggi (\"muban\")."}
{"id": "2312236", "revid": "729019", "url": "https://it.wikipedia.org/wiki?curid=2312236", "title": "Daniel Dubroca", "text": "Biografia.\nNativo del Lot e Garonna, proveniente da una famiglia di agricoltori (che producevano mele e cereali) inizi\u00f2 a giocare a rugby a 13 anni e nel 1969 fu tesserato dall'Agen, club del capoluogo dipartimentale.\nCon il club biancoblu Dubroca debutt\u00f2 in campionato nel 1974 come pilone destro, anche se poi evolvette come tallonatore; ad Agen trascorse tutta la sua carriera agonistica, vincendo tre titoli di campione di Francia, nel 1976, nel 1982 e nel 1988, e divenendo capitano della squadra.\nEsord\u00ec in Nazionale il 14 luglio 1979, giorno della prima vittoria esterna della sul campo della , poi non fu pi\u00f9 convocato fino a fine 1981; prese parte ai tornei del Cinque Nazioni , e dal al , vincendo tali ultimi tre, due dei quali in condominio rispettivamente con e , e uno nel con il Grande Slam.\nAlla prima edizione della coppa del Mondo di rugby (1987) Dubroca si present\u00f2 da capitano della ; con la selezione dei Bleus giunse fino alla finale, poi persa, contro i padroni di casa della ; l'ultimo incontro internazionale fu nel citato Cinque Nazioni 1988 contro il poi, nel 1990, giunse anche il ritiro dall'attivit\u00e0 di club.\nPassato alla panchina, a Dubroca fu affidata la Nazionale francese nel biennio 1990-92: guid\u00f2 la squadra alla in Inghilterra, dove giunse fino ai quarti di finale, sconfitta ed eliminata proprio dalla squadra di casa.\nDopo l'esperienza sulla panchina francese Dubroca si occup\u00f2 a tempo pieno della co-gestione della societ\u00e0 Vergers de Lalanne, di propriet\u00e0 del suocero Jean Panno, ex tredicista e nazionale anch'egli, e cre\u00f2 a Sainte-Bazeille la societ\u00e0 Ovale, che estese la produzione anche ai kiwi.\nNel 2004 fu nominato presidente dell'Agen, incarico che tenne fino al 2008; attualmente \u00e8 vice presidente di tale societ\u00e0."}
{"id": "2312239", "revid": "1632387", "url": "https://it.wikipedia.org/wiki?curid=2312239", "title": "Lega panellenica", "text": "La lega panellenica (letteralmente \"lega di tutti i Greci\"; \"panellenica\" deriva da \"pan\", \"tutto\", ed \"h\u00e9llenes\", \"greci\") fu una lega di poleis greche formatasi in funzione anti-persiana nel 481 a.C. a Corinto. \nCostituzione della lega.\nLa lega panellenica si form\u00f2 a Corinto nel 481 a.C. per contrastare la minaccia persiana; tra le 32 poleis aderenti le pi\u00f9 importanti erano Atene, Sparta e Corinto.\nSparta, avendo l'esercito pi\u00f9 potente, mise a capo della Lega il suo re Leonida, membro della famiglia reale degli Agiadi.\nI Persiani, invece, erano comandati da Serse I, figlio di Dario I, che aveva condotto la prima guerra persiana (nella quale era stato sconfitto a Maratona dallo stratego Milziade).\nL'alleanza greca era basata sull'impegno ad \"avere gli stessi nemici e gli stessi amici\" ed \u00e8 rimasta simbolo dello scontro tra i valori di libert\u00e0, democrazia e autonomia delle poleis greche contro la monarchia dell'Impero Persiano.\nLa lega durante la guerra.\nNel 480 a.C. scoppi\u00f2 la Seconda Guerra Persiana: la battaglia pi\u00f9 celebre combattuta dalla lega panellenica fu la battaglia delle Termopili, celebre perch\u00e9 il comandante Leonida e il suo esercito attuarono una difesa ad oltranza per frenare l'invasione persiana; questa celebre battaglia fu poi seguita da una vittoria ateniese a Salamina dove le triremi greche, guidate dallo stratego Temistocle, si scontrarono con le imponenti navi persiane che, incastrandosi nel canale di Salamina, vennero abbattute facilmente.\nNel 479 a.C. gli Spartani vinsero a Platea mentre gli Ateniesi vinsero a capo Micale (Anatolia Occidentale).\nDopo queste vittorie le guerre Persiane finirono e cess\u00f2 anche l'esistenza della Lega Panellenica.\nSuccessivamente, infatti, Atene fond\u00f2 la Lega delio-attica mentre Sparta fonda la Lega peloponnesiaca, che si scontrarono nella guerra del Peloponneso (431-404 a.C.).\nBibliografia.\nVedi Seconda guerra persiana."}
{"id": "2312240", "revid": "287204", "url": "https://it.wikipedia.org/wiki?curid=2312240", "title": "Dmitrij Vasil'evi\u010d Grigorovi\u010d", "text": "Biografia.\nOrfano di padre, venne educato e formato culturalmente inizialmente dalla madre e dalla nonna di origine francesi e solo grazie ai domestici russi impar\u00f2 questa lingua.\nLa sua grande applicazione negli studi gli consentirono di proseguire il percorso di studi, dapprima in un collegio francese a Mosca, fino ad arrivare all'Universit\u00e0 di Pietroburgo alla facolt\u00e0 di ingegneria.\nGrazie alla sua passione letteraria riusc\u00ec a conoscere e a stringere amicizia con illustri scrittori, quali Dostoevskij e Nekrasov.\nFu proprio quest'ultimo a spingerlo verso la scrittura, anche perch\u00e9 Grigorovi\u010d non riusc\u00ec a perfezionarsi nella pittura, sua altra grande passione, a causa di un difetto alla vista.\nLe sue prime opere furono impregnate di un gusto umoristico, su uno sfondo realistico, come ad esempio in \"Suonatori di organetto di Pietroburgo\".\nGrazie alla collaborazione con la rivista \"Gli annali patri\", pubblic\u00f2 un racconto voluminoso, intitolato \"Il villaggio o la campagna\", incentrato sulla esistenza dei contadini.\nSe la critica letteraria non recens\u00ec positivamente questo lavoro, il successivo intitolato \"Antonio il disgraziato\" ottenne grandi consensi, pur affrontando lo stesso tema, quello della servit\u00f9 della gleba."}
{"id": "2312244", "revid": "767487", "url": "https://it.wikipedia.org/wiki?curid=2312244", "title": "American Werewolves", "text": "Gli American Werewolves (in inglese: lupi mannari americani) sono un gruppo horror punk statunitense, formato nel 1998 a Cleveland, Ohio, dallo studente d'arte Trevor Moment, e precedentemente noti come The Plan. Moment, fan del doo-wop, dei film horror, di Elvis Presley e del punk rock, decise di fare musica creando un crossover tra Sam Cooke ed i Samhain, senza ignorare la propria passione per il doo wop, formando i The Plan.\nDiscografia.\nDemo.\nPubblicate come The Plan, incluse, assieme ai primi due album nella raccolta \"They Died Crawling 1968-2005\""}
{"id": "2312245", "revid": "729019", "url": "https://it.wikipedia.org/wiki?curid=2312245", "title": "Baleno (Masbate)", "text": "Baleno \u00e8 una municipalit\u00e0 di Quarta classe delle Filippine, situata nella Provincia di Masbate, nella Regione di Bicol.\nBaleno \u00e8 formata da 24 baranggay:"}
{"id": "2312247", "revid": "773636", "url": "https://it.wikipedia.org/wiki?curid=2312247", "title": "Cappella di Sant'Antonio a Monte Lattaia", "text": "La cappella di Sant'Antonio a Monte Lattaia \u00e8 un edificio religioso situato nel comune di Roccastrada. La sua ubicazione \u00e8 nell'omonima localit\u00e0 rurale, nella parte meridionale del territorio comunale, all'interno del complesso della Fattoria di Monte Lattaia.\nL'edificio religioso fu costruito verso la fine del Settecento, in sostituzione della perduta pieve di Tabiano di epoca medievale che si trovava proprio in quell'area. Il luogo di culto da allora svolse le funzioni di cappella gentilizia della vicina fattoria.\nLa cappella di Sant'Antonio a Monte Lattaia si presenta come un edificio a pianta rettangolare e ad aula unica, caratterizzandosi sia per elementi stilistici neoclassici che per gli elementi architettonici tipici delle cappelle rurali e gentilizie della zona. L'interno, privo di abside, si caratterizza per la presenza dell'altare maggiore addossato alla parete posteriore, con una tavola collocata nella teca delimitata lateralmente da lesene con capitello di ordine corinzio e superiormente da un timpano con volta semicircolare."}
{"id": "2312249", "revid": "172231", "url": "https://it.wikipedia.org/wiki?curid=2312249", "title": "Litodomo", "text": ""}
{"id": "2312253", "revid": "1718925", "url": "https://it.wikipedia.org/wiki?curid=2312253", "title": "Organizzazione territoriale degli spazi agricoli", "text": "La maggior parte della terra non \u00e8 sfruttabile per la sopravvivenza umana a causa della qualit\u00e0, del clima e della pendenza del terreno naturale. Per la restante parte di globo invece le condizioni ecologiche permettono lo sviluppo di gruppi umani. Tuttavia l'uomo ha anche una certa capacit\u00e0 di modifica parziale dell'ambiente attraverso opere di bonifica, terrazzamento ecc.\nLe condizioni ecologico-ambientali.\nLe condizioni di natura fisico-ambientale possono essere suddivise in tre gruppi principali. \nIn generale, in base alle combinazioni dei tre fattori sopra specificati, si identificano alcune grandi regioni: \nSistemi colturali e societ\u00e0 rurali.\nEntro ciascuna delle grandi aree climatiche si \u00e8 assistito alla formazione di definiti sistemi colturali basati sull'associazione di due o pi\u00f9 variet\u00e0 vegetali. Nell'Europa del Basso Medioevo, l'aratura profonda, l'introduzione dei buoi, la rotazione delle colture, determinarono la rapida crescita della produzione. A partire dalla prima met\u00e0 di questo secolo, il diffondersi dei fertilizzanti chimici, degli erbicidi e pesticidi, la selezione scientifica delle piante e il crescente utilizzo dei macchinari, si determin\u00f2 un ulteriore sviluppo agricolo. Attualmente l'agricoltura \u00e8 ancora l'attivit\u00e0 economica pi\u00f9 diffusa del globo, ma nei paesi sviluppati occupa meno del 6% della popolazione attiva.\nIl progresso tecnico in agricoltura si manifesta nella crescente capacit\u00e0 di controllo e trasformazione delle condizioni naturali. L'insieme delle tecniche utilizzate dipendono tuttavia dalle condizioni economiche e tecnologiche in cui operano le diverse societ\u00e0 umane. \u00c8 importante sottolineare la netta discrepanza tra la capacit\u00e0 biologica dei suoli e la loro reale resa in termini di prodotto, perch\u00e9 spesso le aree pi\u00f9 produttive non corrispondono a quelle che sono pi\u00f9 favorite dalle condizioni naturali.\nI fattori sociali, demografici e politico-economici.\nLa distinzione tra grande e piccola propriet\u00e0 ha un valore relativo dato che la dimensione assume un significato positivo o negativo in rapporto al contesto sociale. Infatti una piccola propriet\u00e0 pu\u00f2 rendere difficile l'impiego di macchinari ad alta resa, e una grande propriet\u00e0 che non sia ben organizzata risulter\u00e0 parimenti improduttiva. Dopo il secondo conflitto mondiale, in molti paesi si \u00e8 presentata l'emergenza di riforme agrarie che distribuissero piccole propriet\u00e0 alla popolazione in modo da assicurarne lo sfruttamento e allentare le tensioni sociali.\nNel concetto di riforma agraria si abbracciano molteplici interventi volti a modificare le modalit\u00e0 di conduzione dei terreni, gli interventi sono genericamente indirizzati al miglioramento delle tecniche e dell'organizzazione agricola. Spesso a tale riforma si associa soprattutto la riduzione delle dimensioni delle propriet\u00e0. La riforma agraria avviata nel 1950 in Italia \u00e8 l'esempio di una politica rivolta a dare soluzione ai sintomi patologici dell'agricoltura contadina: l'estrema povert\u00e0 di massa tra la popolazione rurale. In questo caso le terre furono espropriate dietro indennizzo e successivamente ridistribuite in lotti alle famiglie contadine. Il relativo miglioramento delle colture dovuto alla riforma, si accompagno a un modesto risultato economico.\nA partire dalla seconda guerra mondiale l'evoluzione dell'agricoltura nei paesi sviluppati a economia di mercato, ha attraversato due distinte fasi di sviluppo. La prima (fino agli anni 1980) fu caratterizzata da un processo continuo di modernizzazione. La seconda, pi\u00f9 recente, \u00e8 stata definita post-produttivistica e si caratterizza per l'intensificazione di relazioni tra economia agricola e altre forme di sviluppo rurale. Inoltre nella prima fase si sono susseguiti tre processi distinti e interconnessi: l'intensificazione della produzione; la concentrazione della produzione; la specializzazione. Queste tre caratteristiche hanno originato forme altamente capitalistiche di organizzazione dell'attivit\u00e0 agricola.\nConsumi e commercializzazione dei prodotti agricoli.\nIl consumo alimentare, specialmente nei paesi sviluppati, ha subito profondi cambiamenti nell'ultimo secolo. L'aumento della popolazione e la progressiva crescita del potere di acquisto hanno drasticamente ridotto l'agricoltura rivolta all'autoconsumo. Inoltre nei paesi sviluppati \u00e8 diminuito sensibilmente il consumo pro capite di cereali ed \u00e8 cresciuto quello di carne, al contrario dei paesi sottosviluppati. Le tre principali specie di cereali rappresentano da sole circa la met\u00e0 della componente energetica alimentare consumata dalla popolazione mondiale, mentre carne e pesce coprono circa il 10% del consumo alimentare del pianeta. La trama del commercio agricolo mondiale \u00e8 caratterizzata da significativi flussi di derrate agricole destinate ai paesi industrializzati. I paesi della triade (America del Nord, Europa e Sud-Est asiatico) infatti assorbono pi\u00f9 di due terzi delle esportazioni mondiali di prodotti agricoli. I paesi esportatori dal canto loro, appaiono anche economicamente vulnerabili di fronte alle fluttuazioni della domanda. Infine, i flussi commerciali sono controllati da un numero limitato di grandi imprese occidentali che a differenza delle imprese petrolifere lasciano ai produttori tanto i rischi legati alla produzione quanto quelli connessi all'irregolarit\u00e0 dei prezzi.\nI grandi sistemi di produzione.\nLe numerose forme di produzione agricola possono sinteticamente essere classificate in due diverse tipologie. \nLe strutture territoriali dell'agricoltura contemporanea.\nLe strutture agrarie contemporanee possono essere catalogate in quattro grandi tipologie:"}
{"id": "2312261", "revid": "1529788", "url": "https://it.wikipedia.org/wiki?curid=2312261", "title": "Cappella di Sant'Antonio", "text": ""}
{"id": "2312263", "revid": "478814", "url": "https://it.wikipedia.org/wiki?curid=2312263", "title": "Provincia di Pathum Thani", "text": "La provincia di Pathum Thani (in thai: \u0e08\u0e31\u0e07\u0e2b\u0e27\u0e31\u0e14\u0e1b\u0e17\u0e38\u0e21\u0e18\u0e32\u0e19\u0e35) si trova in Thailandia, nella regione della Thailandia Centrale. Si estende per km\u00b2, ha abitanti ed il capoluogo \u00e8 il distretto di Mueang Pathum Thani, nel cui territorio si trova la citt\u00e0 omonima, che \u00e8 sede del governo provinciale e distrettuale, ma con i suoi abitanti era nel 2019 solo l'undicesima pi\u00f9 popolata della provincia. La citt\u00e0 con il maggior numero di abitanti era Rangsit.\nStoria.\nCon il grande aumento dell'urbanizzazione avvenuto in Thailandia negli anni 1970, la provincia di Pathum Thani ha visto un grande incremento della sua popolazione e, data la vicinanza alla capitale, \u00e8 stata assorbita nella Regione metropolitana di Bangkok (, letteralmente: metropoli di Bangkok e perimetro) insieme alle vicine province di Nakhon Pathom, Samut Prakan, Samut Sakhon e Nonthaburi. Sia Bangkok che ognuna delle province della regione metropolitana hanno mantenuto il proprio governo, mentre la regione non dispone di un proprio ente amministrativo che ne regoli la pianificazione, la gestione e lo sviluppo. Fino al 1981 era conosciuta come \"Provincia di Prathum Thani\".\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 60 sottodistretti (\"tambon\") e 529 villaggi (\"muban\")."}
{"id": "2312267", "revid": "256896", "url": "https://it.wikipedia.org/wiki?curid=2312267", "title": "Successore di Don Bosco", "text": ""}
{"id": "2312270", "revid": "729019", "url": "https://it.wikipedia.org/wiki?curid=2312270", "title": "Balud", "text": "Balud \u00e8 una municipalit\u00e0 di Quarta classe delle Filippine, situata nella Provincia di Masbate, nella Regione di Bicol.\nBalud \u00e8 formata da 32 baranggay:"}
{"id": "2312271", "revid": "256896", "url": "https://it.wikipedia.org/wiki?curid=2312271", "title": "Rettor Maggiore dei Salesiani", "text": ""}
