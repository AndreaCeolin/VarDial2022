{"id": "2205607", "revid": "124654214", "url": "https://it.wikipedia.org/wiki?curid=2205607", "title": "Nenad Zimonji\u0107", "text": "\u00c8 il secondo tennista serbo a raggiungere il primo posto del ranking di doppio, prima di lui \u00e8 riuscito nell'impresa Slobodan \u017divojinovi\u0107 nel 1986. Considerato il miglior doppista serbo in quanto ha vinto tre titoli Grand Slam in doppio e 5 in doppio misto, e una Coppa Davis nel 2010.\n\u00c8 stato capitano della squadra serba di Coppa Davis dal 2003 al 2004 e dal 2017 al 2020.\nNel 2021 \u00e8 diventato il tennista pi\u00f9 anziano in attivit\u00e0, in seguito al ritiro di Leander Paes (1973) e Julian Knowle (1974).\nZimonjic \u00e8 anche il tennista con pi\u00f9 match alle spalle nella Coppa Davis per la nazionale (49) e anche quello con il maggiore numero di edizioni giocate (20)\nCarriera.\nZimonji\u0107 diventa un tennista professionista nel 1995 e non ottiene mai successo nel singolare, salvo il terzo turno a Wimbledon nel 1999. Resta pressoch\u00e9 sconosciuto al grande pubblico fino all'inaspettato successo nel doppio misto agli Australian Open nel 2004 dove, insieme alla russa Elena Bovina, batte in finale i campioni uscenti Martina Navr\u00e1tilov\u00e1 e Leander Paes per 6-1 7-6 (3). L'anno successivo vince, insieme alla slovena Katarina Srebotnik, il doppio misto al Roland Garros e raggiunge la finale di doppio maschile a Wimbledon insieme a Fabrice Santoro.\nNel 2007 non riesce a bissare il successo nel doppio misto al Roland Garros, infatti in finale, sempre al fianco della Srebotnik, viene battuto dalla coppia franco-indiana Dechy/Ram. Dopo il torneo di Wimbledon si scioglie la coppia con Santoro e agli US Open gioca insieme all'indiano Mahesh Bhupathi, ma sul finire dell'anno anche questa coppia si scioglie e il canadese Daniel Nestor, vincitore del doppio al Roland Garros dello stesso anno, diventa il nuovo compagno di doppio.\nIl nuovo duo parte subito bene, aggiudicandosi il torneo di San Pietroburgo senza perdere un set e raggiungendo la finale del Tennis Masters Cup dove viene sconfitto dai fratelli Bryan.\nNel 2008, sempre con Nestor, raggiunge i quarti agli Australian Open, la finale al Roland Garros, conquista il primo torneo dello slam a Wimbledon, titolo bissato nel 2009, e la prima Tennis Masters Cup.\nSi aggiudica inoltre i Masters Series di Amburgo e Toronto, e raggiunge la finale ad Indian Wells e Roma.\nNel 2010 si impone al Roland Garros sia nel doppio maschile con Nestor sia nel doppio misto in coppia con la slovena Katarina Srebotnik.\nSempre nel 2010 si impone nella Coppa Davis con la Serbia conquistando il punto decisivo nel doppio per riportare la Serbia sul 1-2 a Belgrado contro la Francia.\nNel 2014 ottiene i suoi ultimi grandi risultati vincendo quattro tornei tra cui i Masters di Madrid e Roma.\nNel 2017, dopo un digiuno di tre anni, a quasi quarantuno anni conquista il torneo di Sofia insieme al connazionale Viktor Troicki.\nNel 2018 si opera alle anche e a quel momento segue un crollo in classifica che lo costringer\u00e0 a giocare tornei Challenger. Nel 2020 vince con la Serbia la prima edizione dell'ATP Cup. A partire da quell'anno riduce notevolmente gli impegni professistici disputando appena sei match tra il 2020 e il 2021 senza vincerne nessuno. Nel corso del 2021 esce dalla top 1000 mondiale."}
{"id": "2205608", "revid": "339392", "url": "https://it.wikipedia.org/wiki?curid=2205608", "title": "Tonnara volante", "text": ""}
{"id": "2205611", "revid": "339392", "url": "https://it.wikipedia.org/wiki?curid=2205611", "title": "Menaida", "text": ""}
{"id": "2205613", "revid": "339392", "url": "https://it.wikipedia.org/wiki?curid=2205613", "title": "Menaide", "text": ""}
{"id": "2205614", "revid": "729019", "url": "https://it.wikipedia.org/wiki?curid=2205614", "title": "Sindrome da dumping", "text": "La sindrome da dumping (= \"sindrome da svuotamento\") \u00e8 un insieme di disturbi che, occasionalmente, possono manifestarsi dopo intervento chirurgico per ulcera duodenale o trattamento dell'obesit\u00e0 (es. bypass gastrico).\nVanno distinte una sindrome da dumping precoce ed una tardiva.\nSindrome da dumping precoce.\nSindrome post\u2013gastrectomia da rapido svuotamento gastrico; compare 10 \u2013 20 minuti dopo il pasto a causa di una rapida inondazione del digiuno con distensione dell'ansa, sviluppo di fenomeni neuroriflessi e ipovolemia per afflusso di liquidi ad alta osmolarit\u00e0 nel digiuno.\nSindrome da dumping tardiva.\nIpoglicemia dei gastroresecati; compare 2 \u2013 3 ore dopo i pasti con sintomi tipici dell'ipoglicemia, causata da una riduzione della glicemia provocata dall'aumento dell'insulina in conseguenza del rapido passaggio nell'intestino di cibi ricchi di zucchero (l'intervento di gastrectomia infatti prevede l'asportazione del piloro). Da segnalare, tra le cause, la rapida inondazione del digiuno con distensione dell'ansa il che porta a fenomeni neuroriflessi ed ipovolemia per afflusso di liquidi ad alta osmolarit\u00e0 nel digiuno.\nSintomi.\nDisturbi precoci (circa mezz'ora dopo il pasto) sono:"}
{"id": "2205616", "revid": "71433", "url": "https://it.wikipedia.org/wiki?curid=2205616", "title": "Space Chimps", "text": ""}
{"id": "2205617", "revid": "115566335", "url": "https://it.wikipedia.org/wiki?curid=2205617", "title": "Vivere (brano musicale)", "text": "Vivere \u00e8 una canzone scritta da Cesare Andrea Bixio nel 1937 ed edita dalle edizioni musicali Bixio Cemsa.\nIl brano fu composto per il film omonimo diretto da Guido Brignone, ed ebbe un notevole successo.\nAlcuni tra i grandi cantanti dell'epoca come Tito Schipa (che la canta nel film omonimo), Beniamino Gigli, Carlo Buti, Luciano Tajoli, Francesco Albanese, Ferruccio Tagliavini, Luciano Virgili, la interpretarono. \nNegli anni 1970 fu riproposta e cantata anche da Claudio Villa. Nel 1976 Enzo Jannacci la incluse nell'album \"O vivere o ridere\", in una sua tipica interpretazione parodistica: celebre la storpiatura del verso finale \"perch\u00e9 la vita \u00e8 bella e la voglio vivere sempre pi\u00f9\" in \"perch\u00e9 la vita \u00e8 bella e la voglio vivere senza tu\".\nNel 1984 fu riproposta da Luciano Pavarotti con l'arrangiamento di Henry Mancini nell'album \"Mamma\""}
{"id": "2205618", "revid": "92723", "url": "https://it.wikipedia.org/wiki?curid=2205618", "title": "Sciabica", "text": "La sciabica (o Sci\u00e0beca) \u00e8 una rete da pesca a strascico con assetto verticale, per pesce piccolo, usata sotto costa, in bassi fondali ed azionata manualmente. La tecnica di pesca con la sciabica prevede di mantenere un capo della rete a terra mentre una barca a remi la depone a semicerchio con la concavit\u00e0 rivolta verso la spiaggia fino a ricondurre l'altro capo nuovamente a terra. Per raccogliere il pescato la sciabica viene tirata a terra da due squadre di pescatori.\nLa barca che depone la rete viene a sua volta denominata \"sciabica\" e non va confusa con lo sciabecco che ha etimologia simile (barca per la pesca con la rete) ma caratteristiche alquanto differenti.\nEtimologia.\nIl termine sciabica deriva dallo spagnolo \"j\u00e1bega\" a sua volta derivato dall'arabo ispanico \"\u0161\u00e1bk\" che a sua volta deriva dalla lingua araba classica \"\u0161abakah\" (arabo: \u0634\u0628\u0643\u0629, rete).\nCaratteristiche costruttive.\nLa sciabica \u00e8 costituita di varie \"pezze\" di rete con maglie di forma e dimensione diverse. La rete ha prevalenza di piombi rispetto ai galleggianti tanto che questi ultimi non si vedono in superficie. Per questo motivo, durante il traino a riva, la parte bassa della rete (\"lima dei piombi\") poggia sul fondo e la fa comportare come una rete a strascico, di cui infatti segue la normativa. Le \"pezze\" con le maglie pi\u00f9 piccole sono al centro dove si accumuler\u00e0 il pescato. Alle due estremit\u00e0 della rete le maglie sono pi\u00f9 ampie e da queste si dipartono due lunghi cavi (\"calamenti\" o \"reste\") che consentono di trainarla ed hanno anche la funzione di spaventare il pesce aggregandolo ed incanalandolo verso la parte centrale.\nTipi di sciabica.\nSciabica da spiaggia.\n\u00c8 un tipo molto diffuso di sciabica, anche se \u00e8 usata solo saltuariamente a livello professionale ed il suo uso tende ad essere oggi legato solo alla tradizione: si usa per la pesca di allevamento e di bianchetto e rossetto.\nLa rete viene calata con una imbarcazione di piccola dimensione a remi. Una estremit\u00e0 del \"calamento\" viene lasciata a riva. La barca cala quindi in mare la rete formando un semicerchio attorno al pesce con la concavit\u00e0 rivolta verso la spiaggia e riporta a riva l'altro \"calamento\". Sulla spiaggia due squadre di persone tirano i due calamenti, in modo lento, continuo e convergente, camminando all'indietro per tenere sotto controllo la rete. La particolare conformazione dei piombi e dei galleggianti fa s\u00ec che la rete sfiori il fondo con continuit\u00e0 ed impedisca al pesce di fuggire. Quando una squadra raggiunge il limite della spiaggia i pescatori a turno si riportano alla riva e ricominciano il tiro. Il lavoro procede in modo da stringere, a mano a mano, la rete fino a che quest'ultima raggiunga la riva chiusa con il pesce raccolto nella parte centrale della rete stessa. Questa pesca \u00e8 completamente manuale, il lavoro di tiro \u00e8 particolarmente oneroso e sono necessarie come minimo 5 o 6 persone. In generale non produce grosse catture, ed ha un limite operativo dato dalla lunghezza della rete, ma ha costi estremamente contenuti.\nSciabica da natante.\nLa sciabica da natante ha origine in Danimarca circa un secolo fa ed \u00e8 poco diffusa nel Mediterraneo. Viene usata su fondali dove lo strascico \u00e8 possibile solo a tratti o pi\u00f9 lontano dalla costa rispetto alla sciabica da terra. Dalla barca si cala una boa con l'estremit\u00e0 di un calamento mentre l'imbarcazione continua calando in mare la rete a semicerchio, ma ritorna poi alla boa con l'altro calamento chiudendo il cerchio. Il natate viene ancorato e si effettua il tiro come nella sciabica da terra consentendo la cattura del pescato. L'operazione di tiro della rete viene oggi fatta con verricelli a motore. Vengono generalmente pescati latterini, triglie, sogliole, cefali, orate ed alcuni cefalopodi come polpi e seppie ma, in aree limitate, anche pesce pregiato.\nSciabica per novellame.\nPer la cattura del novellame si usano sciabiche azionate rigorosamente a mano e con lentezza per evitare di danneggiare il pescato. La sciabica per novellame \u00e8 azionata sempre da riva ed ha maglie pi\u00f9 piccole delle altre sciabiche e dimensioni limitate per facilitarne il tiro. La legge non consente, in Italia, sciabche per novellame di lunghezza superiore a 40 m, per evitare catture eccessive.\nRegolamentazione europea della pesca.\nIl Regolamento (UE) N. 1379/2013 del Parlamento europeo e del consiglio, dell'11 dicembre 2013 \"relativo all'organizzazione comune dei mercati nel settore dei prodotti della pesca e dell'acquacoltura, recante modifica ai regolamenti (CE) n. 1184/2006 e (CE) n. 1224/2009 del Consiglio e che abroga il regolamento (CE) n. 104/2000 del Consiglio\" classifica, all'allegato III, le sciabica in 4 categorie:\nIl Regolamento (CE) N. 1626/94 del Consiglio del 27 giugno 1994 che \"istituisce misure tecniche per la conservazione delle risorse della pesca nel Mediterraneo\" proibisce l'impiego di sciabiche \"entro il limite delle tre miglia nautiche dalla costa o dell'isobata di 50 m, qualora tale profondit\u00e0 sia raggiunta a una distanza minore\" salvo deroghe della normativa nazionale. Proibisce inoltre la pesca con \"sciabiche e reti analoghe trainate sopra la praterie di posidonia (Posidonia oceanica) o altre fanerogame marine\".\nIn Italia la sciabica \u00e8 consentita per la pesca di \"novellame da allevamento\" con recupero manuale (senza verricelli a motore) e per la pesca del \"rossetto\" e del \"bianchetto\"."}
{"id": "2205621", "revid": "281901", "url": "https://it.wikipedia.org/wiki?curid=2205621", "title": "Sciabichello", "text": ""}
{"id": "2205623", "revid": "490388", "url": "https://it.wikipedia.org/wiki?curid=2205623", "title": "Tavola capuana", "text": ""}
{"id": "2205626", "revid": "350725", "url": "https://it.wikipedia.org/wiki?curid=2205626", "title": "New York Mercantile Exchange", "text": ""}
{"id": "2205627", "revid": "767487", "url": "https://it.wikipedia.org/wiki?curid=2205627", "title": "No Smoking...!", "text": "No Smoking...! (\"No Smoking\") \u00e8 un film del 2007 diretto da Anurag Kashyap, con John Abraham e Ayesha Takia.\nRiferimenti con altre pellicole.\nNel film vengono menzionate varie pellicole: Abbas Tyrewala cita Maqbool e Main Hoon Na; Baba Bengali Munnabhai M.B.B.S. e Salaam Namaste."}
{"id": "2205628", "revid": "729019", "url": "https://it.wikipedia.org/wiki?curid=2205628", "title": "Travelcard Zone 4", "text": "Travelcard Zone 4 \u00e8 la quarta zona del Transport for London, costituita da sei zone (approssimativamente concentriche) utili per calcolare il costo delle tariffe per il servizio intermodale di trasporto che consente l'uso della Metropolitana di Londra e della Docklands Light Railway. Essa \u00e8 una tariffa applicabile all'utilizzo integrato del bus e della metropolitana ed \u00e8 detta Travelcard. Pu\u00f2 essere caricata sulla Oyster Card per facilitare i viaggi e l'acquisto dei biglietti.\nStazioni.\nLe seguenti stazioni sono ubicate nella Zona 4:\nPer calcolare la tariffa da una o verso una stazione del circondario che \u00e8 inserita in due diverse zone, si applica quella pi\u00f9 conveniente."}
{"id": "2205629", "revid": "1378703", "url": "https://it.wikipedia.org/wiki?curid=2205629", "title": "Buried Silence", "text": "Buried Silence \u00e8 un album degli Ice Ages pubblicato nel 2008."}
{"id": "2205632", "revid": "767487", "url": "https://it.wikipedia.org/wiki?curid=2205632", "title": "Space Chimps - Missione spaziale", "text": "Space Chimps - Missione spaziale \u00e8 un film d'animazione del 2008 diretto da Kirk DeMicco.\nTrama.\nHam III, nipote del primo scimpanz\u00e9 astronauta, viene inviato nello spazio. Il motivo della spedizione \u00e8 quello di raggiungere un pianeta dall'altra parte dell'universo attraverso un buco spazio-temporale, un'impresa molto pericolosa. Col supporto di altre due scimmie astronauti, dovr\u00e0 aiutare gli abitanti del pianeta cercando di sconfiggere il leader tirannico che li governa."}
{"id": "2205634", "revid": "71433", "url": "https://it.wikipedia.org/wiki?curid=2205634", "title": "Space Chimps - missione spaziale", "text": ""}
{"id": "2205640", "revid": "729019", "url": "https://it.wikipedia.org/wiki?curid=2205640", "title": "Stefano Oberto", "text": "Biografia.\nNato a La Morra, provincia di Cuneo, il 10 ottobre 1909, figlio di Francesco e Lucia Rabino, venne ordinato sacerdote nel 1933, e dopo aver conseguito la laurea in Filosofia all'Universit\u00e0 di Torino, divenne insegnante ordinario di Storia e Filosofia nel Liceo salesiano Valsalice di Torino.\nAll'atto dell'entrata in guerra dell'Italia, il 10 giugno 1940 fu chiamato a prestare servizio militare \"per esigenze di carattere eccezionale\" come cappellano militare, assegnato con il grado di tenente al 615\u00ba ospedale da campo mobilitato in forza alla Divisione alpina \"Cuneense\".\nPrese parte alle operazioni belliche sul fronte occidentale, e poi, dal 20 dicembre dello stesso anno, a quelle sul fronte greco-albanese. Trasferito il 1 aprile 1941 presso il battaglione \"Dronero\", del 2\u00ba Reggimento alpini, fu rimpatriato nel maggio successivo, al termine delle ostilit\u00e0. Il 7 agosto 1942 segu\u00ec il suo battaglione in partenza per il fronte russo. Catturato dai sovietici il 4 gennaio 1943, durante l'Operazione Piccolo Saturno, che port\u00f2 allo sfondamento del fronte tenuto dai reparti dell'ARMIR, si spense, stremato dalla fatica e dalle privazioni, nel campo di prigionia n. 74 di Oranki il 5 aprile successivo. Fu decorato con la medaglia d'oro al valor militare alla memoria. \nLa citt\u00e0 di Roma gli ha dedicato una via a Cinecitt\u00e0 Est mentre nella sua citt\u00e0 di nascita La Morra \u00e8 stata posta una lapide commemorativa con un bassorilievo in bronzo all'ingresso della scuola primaria posta in piazza Castello."}
{"id": "2205642", "revid": "110157", "url": "https://it.wikipedia.org/wiki?curid=2205642", "title": "Chiesa di Santa Maria del Popolo (Bitonto)", "text": "La chiesa di Santa Maria del Popolo di Bitonto, detta pure di Santa Teresa in quanto concessa nel 1702 ai teresiani che costruirono un convento oggi adibito a liceo, si trova a poche decine di metri dal luogo dove sorgeva un tempo porta Pendile. La costruzione ebbe inizio nel 1601 su progetto dell'architetto Bartolomeo Amendolara. Al 1612 risale la cisterna pubblica situata alla destra della chiesa, costruita per affrontare la siccit\u00e0.\nDescrizione.\nLa facciata \u00e8 tipicamente medievale, povera di decori. Il portale mostra le sue linee classiche mentre la finestra, pi\u00f9 in alto del portale, ha il timpano curvilineo. L'interno si distingue per la grande quantit\u00e0 di stucchi, marmi, cornici e festoni. Le tele originarie ora collocate nel museo diocesano. Ne rimangono per\u00f2 alcune che insieme ad un Cristo ligneo arricchiscono seppur di poco l'interno dell'edificio.\nIl monastero adiacente si presenta severo nelle linee architettoniche ed \u00e8 preceduto da una imponente scalinata. Il ricco portale d'ingresso del monastero costituisce insieme al portale del vestibolo un contrasto con la struttura molto severa nelle sue linee architettoniche."}
{"id": "2205643", "revid": "287204", "url": "https://it.wikipedia.org/wiki?curid=2205643", "title": "Palamito", "text": "Il palamito o palangaro o palangrese \u00e8 un attrezzo di pesca professionale o sportiva costituito da una lunga lenza di grosso diametro con inseriti ad intervalli regolari spezzoni di lenza pi\u00f9 sottile portanti ognuno un amo.\nStruttura.\nSostanzialmente il palamito \u00e8 costituito da un lungo e robusto cavetto (\"trave\" o \"madre\") con numerosi \"bracci\u00f2li\" pi\u00f9 sottili ognuno dei quali porta un amo. A intervalli regolari sul trave sono inseriti dei cavetti portanti dei galleggianti che permettono il posizionamento dell'attrezzo alla corretta profondit\u00e0 di pesca. Ai due estremi della madre sono fissate due cime portanti un galleggiante con bandiera (o riflettore radar) che permette la facile localizzazione dell'attrezzo. Se il palangrese \u00e8 fisso questa cima porta anche un peso nella parte inferiore. Il palamito si definisce fisso se \u00e8 ancorato al fondo e derivante se \u00e8 libero di seguire le correnti.\nDiametro della madre e dei braccioli, intervalli di distribuzione dei braccioli sulla madre, dimensione degli ami utilizzati, scelta dell'esca, profondit\u00e0 di pesca e del momento di calata e salpata sono le variabili che permettono di indirizzare l'attivit\u00e0 di pesca alla specie desiderata con una certa selettivit\u00e0, dai piccoli sparidi di fondale ai grandi pelagici di superficie.\nPalamiti fissi e derivanti hanno alcune differenze di struttura, la lunghezza dei braccioli, ad esempio, nei palangari fissi va dai 100 cm ai 3 metri, nei palangari derivanti pu\u00f2 raggiungere i 30 metri. I braccioli di palamiti tesi a specie dotate di dentatura robusta (squali, pesci serra, ecc.) possono avere la parte finale in cavetto di acciaio.\nLa scelta dell'amo, soprattutto della sua dimensione, \u00e8 una fase cruciale nella progettazione di un palamito e presuppone la conoscenza delle specie ittiche bersaglio dell'attrezzo.\nEsche.\nLe esche impiegate per armare i palamiti sono varie quanto i tipi dell'attrezzo stesso, possono essere utilizzati pesci vivi o morti, cefalopodi o altri molluschi, oloturie, crostacei o perfino esche artificiali. Talvolta viene abbinata all'esca principale una sorgente luminosa.\nTecnica di pesca e tipologie di palamito.\nIl palamito viene in genere calato la sera e salpato al mattino successivo ma non \u00e8 un imperativo, infatti alcune specie vengono pescate durante il giorno. Con questa tecnica si insidiano vari tipi di pesce, da piccoli come le aguglie a grandi come tonni e pesci spada. Come tutti gli attrezzi ed i sistemi di pesca ha diverse denominazioni dialettali:\"conzo\" e \"cuonzo\" \u00e8 tipica del meridione d'Italia, \"palamito\" \u00e8 usato perlopi\u00f9 dalle marinerie liguri e toscane. La denominazione ufficiale italiana \u00e8 \"palangaro\". Una volta il palamito dopo ogni cala veniva disteso sulla spiaggia per eliminare gli eventuali imbrogli e sostituire gli ami mancanti, e poi riposto ordinatamente nel suo contenitore, tondo o quadrato a seconda delle marinerie, noto come \"coffa\" (nome talvolta impropriamente usato per definire l'intero palamito). Attualmente le fasi di salpaggio e, talvolta, di calata vengono effettuate automaticamente.\nA seconda della/e specie bersaglio (dal piccolo sparide al grande pelagico - pesce spada o tonno -) viene calato a fondale o, grazie ad un'opportuna distribuzione di galleggianti e pesi a mezz'acqua, o addirittura in superficie.\nIn alcune marinerie del nordatlantico vengono utilizzate macchine particolari che svolgono autonomamente ed in automatico le operazioni di innesco, calata, salpata, slamatura dei pesci, pulizia degli ami dall'esca residua, ed immagazzinaggio.\nIn Scandinavia (Norvegia in particolare) piccole barche (10 m in media) calano a merluzzi dai 10.000 ai 25.000 ami al giorno, utilizzando perlopi\u00f9 il sistema \"miniline\" della Mustad.\nPrede.\nLe prede pi\u00f9 pregiate dei palamiti costieri sono rappresentate da spigole, orate, saraghi e specie simili. I palamiti di alto fondale sono impiegati soprattutto per la pesca dei naselli. I palangari derivanti servono principalmente alla cattura di grandi pesci pelagici come tonni, pesci spada, aguglie imperiali o alalunghe. Si pu\u00f2 dire che \u00e8 possibile approntare un palamito per ogni tipo di pesce che abbocchi agli ami ed infatti ve ne sono un'infinit\u00e0 di tipi locali, ognuno dei quali adatto per la cattura di un dato tipo di pesce.\nStoria.\n\u00c8 un attrezzo diffuso in tutto il mondo e, rispetto ad altre tecniche di pesca, relativamente recente: si ritiene infatti abbia avuto origine in Catalogna nel 1700, e da qui si sia rapidamente diffuso nel resto d'Europa e nel mondo.\nTecnica innovativa e modernissima per l'epoca, al punto che la sua diffusione nelle comunit\u00e0 costiere norvegesi incontr\u00f2 la ferma opposizione del clero locale che riteneva il suo (per l'epoca) elevato potenziale di pesca \"corruttore\" della moralit\u00e0 delle masse.\nLegislazione.\nL'uso del palamito \u00e8 consentito anche al pescatore sportivo purch\u00e9 il\nnumero di ami non sia superiore a 200.\nLa pesca al pesce spada con il palamito derivante di superficie \u00e8 interdetta al pescatore sportivo.\nImpatto ambientale.\nLe organizzazioni ambientaliste sostengono che il palamito possa risultare dannoso nei confronti delle popolazioni di uccelli marini, che durante le fasi della cala possono afferrare gli ami innescati prima che questi vadano a fondo.\nIn realt\u00e0 questo \u00e8 vero per quanto riguarda gli Oceani, ma non per Il Mediterraneo. \nPer ridurre il rischio di impatto sugli uccelli, vengono utilizzati diversi mezzi. Il pi\u00f9 efficace ed utilizzato consiste nell'uso di un cavo a cui sono attaccate vistose bandiere legato a poppa e lasciato in scia alla barca proprio dove vengono calate le esche che agisce come uno spaventapasseri.\nPer quanto riguarda l'ittiofauna il palamito \u00e8 considerato un attrezzo selettivo, infatti il posizionamento nella colonna d'acqua, la scelta dell'esca e, soprattutto, delle dimensioni dell'amo possono escludere la maggior parte delle specie non interessanti economicamente e le fasi giovanili delle specie \"bersaglio\"."}
{"id": "2205646", "revid": "599013", "url": "https://it.wikipedia.org/wiki?curid=2205646", "title": "Malacoplachia", "text": "La malacoplachia \u00e8 una rara malattia infiammatoria granulomatosa multisistemica, che colpisce soprattutto persone con deficit immunitario. Si manifesta come papula, placca o ulcerazione che di solito colpisce il tratto genito-urinario. Pu\u00f2 anche essere associato ad altri organi corporei. \u00c8 stata descritta all'inizio del XX secolo come placche giallastre morbide trovate sulla mucosa della vescica urinaria. Microscopicamente \u00e8 caratterizzato dalla presenza di istiociti schiumosi (chiamate cellule di von Hansemann) con inclusioni basofile chiamate corpi di Michaelis-Gutmann.\nEtimologia.\nIl termine deriva dal greco \"malakos\" ovvero molle e \"plax\" piatto.\nStoria.\nSi descrivono casi di malacoplachia gi\u00e0 agli inizi del 1900.\nSintomatologia.\nLa malacoplachia pu\u00f2 manifestarsi a tutte le et\u00e0, con un esordio medio attorno ai 50 anni e una maggiore incidenza nel sesso femminile. Insorge di solito nei pazienti immunodeficienti, con una storia di diabete, trapianto, linfoma, terapia con ormoni steroidei o alcolismo. Nella maggioranza dei casi (60-80%), la malacoplachia colpisce le vie urinarie (vescica, reni, e ureteri). Possono essere coinvolti anche altri organi, in particolare il tratto gastrointestinale (colon sinistro, sigma, retto, stomaco), nel 15% dei casi. Altri distretti interessati sono le vie genitali, la cute, il collo, la lingua, i polmoni e il sistema nervoso centrale. I pazienti possono essere asintomatici o presentare sintomi aspecifici (dolore, febbre), che variano a seconda dell'organo che viene coinvolto. La malacoplachia cutanea si manifesta con papule o ulcere a diversa localizzazione (addome, facies, regione perianale), rash e prurito. La malacoplachia pu\u00f2 associarsi ad altre malattie granulomatose, come la sarcoidosi e la tubercolosi, ed ai carcinomi (prostata, colon-retto).Le piccole placche che si mostrano sono fragili al tatto e hanno un diametro di 3\u20134\u00a0cm. Si mostrano solitamente lungo il tratto genito-urinario o sulla cute mentre pi\u00f9 raramente nello stomaco, nel colon e nei polmoni.\nEziologia e Diagnosi.\nSi ritiene che la malacoplachia sia dovuta ad un difetto nella risposta alle infezioni batteriche. I macrofagi e i monociti mostrano un'attivit\u00e0 fagolisosomiale deficitaria, fagocitano i batteri, ma non sono in grado di digerirli completamente. I batteri parzialmente digeriti si accumulano nel citoplasma cellulare e producono una reazione granulomatosa delle cellule immunitarie.\nDiagnosi.\nLa diagnosi di malacoplachia \u00e8 difficile in quanto non si associa n\u00e9 ad una sintomatologia clinica specifica n\u00e9 a quadri di imaging caratteristici. La diagnosi viene posta in base ai risultati dell'endoscopia, che rivela la presenza di placche o noduli vascolarizzati giallastri o polipoidi bianchi. La diagnosi viene confermata dalla biopsia dei tessuti affetti. L'esame istologico dimostra la presenza di cellule di von Hansemann (istiociti con nuclei piccoli e citoplasma granuloso acidofilo) che contengono i corpi di Michaelis-Gutmann (inclusioni di calcio positive all'acido periodico di Schiff e alla colorazione di von Kossa). Questa lesione \u00e8 patognomonica per la malacoplachia.\nTerapia.\nIl trattamento si basa sull'assunzione di antibiotici capaci di penetrare dentro le cellule (fluorochinoloni, trimetoprim-sulfametossazolo). La durata della terapia non \u00e8 ancora standardizzata. Nelle forme pesudo-tumorali, \u00e8 indicata la rimozione chirurgica delle lesioni."}
{"id": "2205647", "revid": "38120", "url": "https://it.wikipedia.org/wiki?curid=2205647", "title": "Electric Funeral", "text": "Electric Funeral \u00e8 una canzone heavy metal del gruppo britannico Black Sabbath, contenuta nell'album \"Paranoid\" pubblicato nel 1970. Il testo racconta di una guerra nucleare e delle sue conseguenze ed \u00e8 quindi tematicamente molto vicino a \"War Pigs\", rispetto alla quale risulta essere per\u00f2 pi\u00f9 oscura a livello di liriche.\nLa canzone non \u00e8 stata mai suonata dal vivo prima del 1977, dopo di che non fu pi\u00f9 eseguita fino al Reunion Tour.\nDella canzone sono state fatte delle reinterpretazioni dai Pantera (nell'album tributo \"Nativity in Black\"), dai Soulfly, dagli Iced Earth (nell'EP \"Melancholy\"), dai Brutality (nell'album \"When the Sky Turns Black\") e dagli Eternal (in seguito diventati Electric Wizard) sull'EP \"Lucifer's Children\". La canzone \u00e8 anche inclusa nel Black Sabbath Medley contenuto nell'album \"Ancient Dreams\" dei Candlemass.\nAlla canzone fanno riferimento Beavis and Butt-head in molti degli episodi della serie animata."}
{"id": "2205650", "revid": "767487", "url": "https://it.wikipedia.org/wiki?curid=2205650", "title": "L'ultimo scugnizzo", "text": "L'ultimo scugnizzo \u00e8 un film del 1938 diretto da Gennaro Righelli, tratto dall'omonima opera teatrale di Raffaele Viviani, che qui interpreta il protagonista.\nTrama.\n'Ntonio, uno scugnizzo che aspetta il primo figlio dalla sua fidanzata, Maria, decide di mettere la testa a posto; riesce a trovare un impiego presso lo studio di un avvocato, lavoro che gli darebbe la possibilit\u00e0 di regolarizzare la sua relazione con la fidanzata.\nIl giovane si dimostrer\u00e0 molto esperto, pure nel disbrigare le pi\u00f9 complicate pratiche legali dell'avvocato, a cui riuscir\u00e0 a risolvere anche le equivoche situazioni familiari.\nLieto fine dopo la drammatica nascita del bambino e successivo matrimonio dei giovani genitori.\nLa critica.\nIn merito a questa riduzione cinematografica, sul Popolo d'Italia del 21 dicembre 1938, con nota firmata dal \"vice\", si osserva: \u00ab\"L'azione invoca spesso una Napoli documentaria, il guaio che Gherardi ha il talento e l'abilit\u00e0 d'impiantare caratteri, tratti dalla cronaca ma a met\u00e0 dell'opera egli viene preso dall'incubo dell'azione, dalle finalit\u00e0 dell'intreccio; ha questi caratteri arditi tra le mani e si preoccupa di smussarli. Da quel momento essi annullano le loro persone : l'altero diventa agnello d'un colpo, il plebeo non si riconosce pi\u00f9. C'era bisogno solamente di un po' di commozione, ma a patto che ciascuno dei personaggi conservasse il proprio zenzero. Invece piove il miele. E a proposito se tale \u00e8 il linguaggio degli scugnizzi, che idea dobbiamo farci di quello iscritto negli ordini cavallereschi\"\u00bb.\nLuigi Chiarelli, su Film, n. 7 del 18 febbraio 1939, cos\u00ec commenta: \u00ab\"\u00c8 un film un po' pallido, un po' generico. Le persone non hanno vera consistenza e la storia \u00e8 di un borghesismo scialbo come un luned\u00ec. V'\u00e8 l'ultimo scugnizzo, \u00e8 vero - ma perch\u00e9 l'ultimo? perch\u00e9 scugnizzo? - e quest'ultimo scugnizzo \u00e8 Raffaele Viviani. Grande attore, senza dubbio. Ma dovrebbe parlare in dialetto, perch\u00e9 quando parla italiano la sua voce non riesce a trovare le giuste intonazioni. Raffaele Viviani \u00e8 costituzionalmente un dialettale, e non deve tradire la sua natura. [...] Dice cose amene, spiritose, pittoresche, si esprime con parole vive ed immagini di popolaresca efficacia, e il pubblico ride. E quando il pubblico ride, il successo del film \u00e8 assicurato\"\u00bb"}
{"id": "2205651", "revid": "281901", "url": "https://it.wikipedia.org/wiki?curid=2205651", "title": "Palangrese", "text": ""}
{"id": "2205652", "revid": "1318658", "url": "https://it.wikipedia.org/wiki?curid=2205652", "title": "Sosna", "text": "La Sosna () \u00e8 un fiume della Russia europea meridionale (oblast' di Or\u00ebl e Lipeck), affluente di destra del Don.\nIl fiume \u00e8 anche conosciuto con il nome di Bystraja Sosna (\"Sosna veloce\", \u0411\u044b\u0441\u0442\u0440\u0430\u044f \u0421\u043e\u0441\u043d\u0430), in contrapposizione alla denominazione dell'altro fiume Tichaja Sosna (\"Sosna tranquilla\"), che sfocia nel Don pi\u00f9 a valle.\nDescrizione.\nNasce nella sezione orientale della regione di Or\u00ebl, dai rilievi del Rialto Centrale Russo; scorre successivamente in un'ampia valle attraverso il Rialto, con direzione mediamente orientale o nord-orientale toccando, fra le altre, le citt\u00e0 di Livny e Elec. Sfocia nel Don nel suo alto corso, a 1\u00a0608\u00a0km dalla foce. Ha una lunghezza di 296\u00a0km, l'area del suo bacino \u00e8 di 17\u00a0400\u00a0km\u00b2.\nLa Sosna gela in superficie nei mesi pi\u00f9 rigidi, mediamente da dicembre a fine marzo/primi di aprile.\nI maggiori affluenti sono: K\u0161en' (lungo 135\u00a0km), Tim (120\u00a0km) e Olym (151\u00a0km) provenienti dalla destra idrografica, Trudy (89\u00a0km) dalla sinistra."}
{"id": "2205653", "revid": "281901", "url": "https://it.wikipedia.org/wiki?curid=2205653", "title": "Parangale", "text": ""}
{"id": "2205654", "revid": "281901", "url": "https://it.wikipedia.org/wiki?curid=2205654", "title": "Palangaro", "text": ""}
{"id": "2205655", "revid": "226458", "url": "https://it.wikipedia.org/wiki?curid=2205655", "title": "Innesto cutaneo", "text": "L'innesto cutaneo, in medicina, \u00e8 un segmento di tessuto (derma) che non contiene una rete di vasi sanguigni propri, e che pu\u00f2 essere trasferito da un sito donatore per ricostruire un'area sede di perdita di sostanza (\"defect\"), causata ad esempio da traumi o da rimozione di tumori.\nClassificazione.\nSecondo lo spessore:"}
{"id": "2205656", "revid": "281901", "url": "https://it.wikipedia.org/wiki?curid=2205656", "title": "Palamiti", "text": ""}
{"id": "2205658", "revid": "120680193", "url": "https://it.wikipedia.org/wiki?curid=2205658", "title": "Doxepina", "text": "La doxepina \u00e8 un antidepressivo triciclico, un principio attivo utilizzato anche per particolari fastidi cutanei. La forma farmaceutica \u00e8 una miscela costituita per l'85% dall'isoforma trans ed il restante 15% dall'isoforma cis; i profili cis e trans hanno una differente selettivit\u00e0 d'azione: l'isomero cis \u00e8 un NSRI (Non Selective Reuptake Inhibitor), mentre l'isomero trans \u00e8 un inibitore selettivo del NET (quindi definito dalla sigla SNRI).\nIndicazioni.\nViene impiegato in alcune forme di depressione, eczema, malattie che causano prurito.\nControindicazioni.\nDa evitare in caso di malattie cardiovascolari in quanto svolge effetti multipli a livello dei recettori H1, muscarinici, alfa-1 e nei confronti dei canali del Sodio.\nDa evitare con l\u2019uso di alcool\nEffetti indesiderati.\nFra gli effetti collaterali pi\u00f9 frequenti si riscontrano secchezza delle fauci, disturbi visivi e dell'udito (tinnito), tachicardia, rash cutaneo, cefalea, nausea, disartria. Raramente si assiste a fenomeni convulsivi."}
{"id": "2205665", "revid": "287204", "url": "https://it.wikipedia.org/wiki?curid=2205665", "title": "Coffa", "text": ""}
{"id": "2205668", "revid": "228587", "url": "https://it.wikipedia.org/wiki?curid=2205668", "title": "Pacifico Arcangeli", "text": "Biografia.\nNacque a Treia, provincia di Macerata, il 14 marzo 1888, figlio di Nazareno e Elisa Bellioni. Dopo aver frequentato le scuole elementari nel suo paese natale, entr\u00f2 nel seminario vescovile di Orte, conseguendo la licenza liceale a Firenze. Fu ordinato sacerdote nel dicembre 1912, divenendo insegnante di storia, scienze e lingua francese presso il seminario vescovile di Orte, essendo parroco a San Pietro. Dotato di vasta cultura umanistica, fu autore di numerose pubblicazioni storiche e letterarie. Arruolato nel Regio Esercito il 1\u00b0 giugno 1915, all'atto della mobilitazione generale, fu assegnato alla 9\u00aa Compagnia di sanit\u00e0 preso l'ospedale militare del Celio a Roma. Nel settembre dello stesso anno fu nominato cappellano militare con il grado di tenente, assegnato al 40\u00b0 Reggimento artiglieria da campagna, raggiungendo la zona di operazioni a Conca di Plezzo. Prese parte alla azioni sul Mrzli, a Gorizia e sul Monte Rombon nel 1916 e sul Vodice e sul Monte Santo nel 1917. Alla fine del 1917 fu trasferito al 252\u00ba Reggimento fanteria della Brigata Massa Carrara, schierato in linea sul Monte Asolone. Insieme ai fanti del reggimento partecip\u00f2 ai combattimenti sul Roccolo, fra il Pertica e il Solarolo a nord del Monte Grappa. Il 6 luglio 1918 il reggimento fu incaricato di riconquistare quota 1503 del Monte Grappa, teatro di aspri combattimenti e fortemente difesa dal nemico. Recatosi al posto di medicazione per assistere i feriti, ma con il proposito di unirsi ai reparti d'assalto, munito unicamente di un bastone lasci\u00f2 la trincea insieme ai fanti, raggiungendo la vetta. Mentre incitava i soldati, cadde mortalmente ferito da una scheggia di granata. La copertina disegnata da Achille Beltrame per la \"Domenica del Corriere\" fece conoscere la storia di questo sacerdote. Con Regio Decreto del 23 ottobre 1921 fu insignito della medaglia d'oro al valor militare alla memoria. Il comune di Orte gli ha intitolato una piazza e le scuole primarie."}
{"id": "2205669", "revid": "599013", "url": "https://it.wikipedia.org/wiki?curid=2205669", "title": "Cat\u00e9", "text": ""}
{"id": "2205671", "revid": "599", "url": "https://it.wikipedia.org/wiki?curid=2205671", "title": "Rigel Kentaurus", "text": ""}
{"id": "2205672", "revid": "80339", "url": "https://it.wikipedia.org/wiki?curid=2205672", "title": "Chandyga orientale", "text": ""}
{"id": "2205673", "revid": "80339", "url": "https://it.wikipedia.org/wiki?curid=2205673", "title": "Grande Zelen\u010duk", "text": ""}
{"id": "2205674", "revid": "80339", "url": "https://it.wikipedia.org/wiki?curid=2205674", "title": "Grande Zelencuk", "text": ""}
{"id": "2205675", "revid": "80339", "url": "https://it.wikipedia.org/wiki?curid=2205675", "title": "Grande Zelenchuk", "text": ""}
{"id": "2205676", "revid": "80339", "url": "https://it.wikipedia.org/wiki?curid=2205676", "title": "Bystraja Sosna", "text": ""}
{"id": "2205677", "revid": "80339", "url": "https://it.wikipedia.org/wiki?curid=2205677", "title": "Bystraya Sosna", "text": ""}
{"id": "2205678", "revid": "228587", "url": "https://it.wikipedia.org/wiki?curid=2205678", "title": "Travelcard Zone 5", "text": "Travelcard Zone 5 \u00e8 la quinta zona tariffaria del Transport for London usata per calcolare il costo del biglietto per un viaggio sulla rete della Metropolitana di Londra. Nel \"Travelcard zonal system\", Londra \u00e8 divisa in nove zone (approssimativamente concentriche) che servono a determinare il costo di un Travelcard. Le zone sono anche usate per calcolare il costo di una singola corsa sulla rete della Metropolitana e sulla Docklands Light Railway. Per poter per\u00f2 usufruire anche di altri mezzi pubblici come tram e bus occorre per\u00f2 un altro tipo di biglietto. Ogni tipologia di biglietto \u00e8 a sua volta caricabile sulla Oyster Card che consente di viaggiare con facilit\u00e0 sull'intera rete dei trasporti pubblici della Greater London.\nStazioni.\nLe seguenti stazioni sono inserite nella Zona 5:\nZone tariffarie.\nEsistono due tipi di tariffe disponibili per i viaggiatori della Zone 5: Travelcard (biglietto cartaceo) e \"Oyster pay as you go\". La tariffa \"Oyster pay as you go\" \u00e8 basata sulla distanza e sull'orario in cui si viaggia mentre la \"Travelcard\" tiene conto soltanto delle zone in cui si viaggia. Le tariffe per viaggiare verso o dalla Zone 5 sono le seguenti:\nQueste tariffe non vengono applicate da tutte le Compagnie ferroviarie operanti sul National Rail. Occorre consultare i singoli siti web delle stesse."}
{"id": "2205683", "revid": "110157", "url": "https://it.wikipedia.org/wiki?curid=2205683", "title": "Tanja Schneider", "text": "Biografia.\nOriginaria di Kartitsch, la Schneider debutt\u00f2 in campo internazionale in occasione dei Mondiali juniores di Geilo/Hemsedal 1991; in Coppa del Mondo ottenne il primo piazzamento di rilievo il 26 febbraio 1993 nella discesa libera di Veysonnaz, dove si classific\u00f2 al 29\u00ba posto. Nella stagione 1997-1998 vinse la classifica di supergigante di Coppa Europa e il 13 febbraio 1999 conquist\u00f2 a Sankt-Moritz nella medesima specialit\u00e0 l'ultima vittoria, nonch\u00e9 ultimo podio, nel circuito continentale.\nSempre in supergigante il 16 gennaio 2000 ottenne ad Altenmarkt-Zauchensee il primo podio in Coppa del Mondo (2\u00aa); ai Mondiali di Sankt Anton am Arlberg 2001, sua unica presenza iridata, fu 16\u00aa e il 15 dicembre 2001 colse a Val-d'Is\u00e8re l'ultimo podio in Coppa del Mondo (3\u00aa). Ai XIX Giochi olimpici invernali di , sua unica presenza olimpica, non port\u00f2 a termine il supergigante; il 22 febbraio 2004 prese per l'ultima volta il via in in Coppa del Mondo, a \u00c5re in slalom gigante, senza completare quella che sarebbe rimasta l'ultima gara della sua carriera.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2205684", "revid": "7336", "url": "https://it.wikipedia.org/wiki?curid=2205684", "title": "Acantha", "text": ""}
{"id": "2205688", "revid": "1305772", "url": "https://it.wikipedia.org/wiki?curid=2205688", "title": "Cerreto modernata", "text": "Cerreto modernata \u00e8 una commedia teatrale scritta da Oronzo Cerri nella met\u00e0 del XVIII secolo al fine di rappresentarla nel \"Teatro\" di Cerreto Sannita negli ultimi tre giorni del Carnevale del 1769.\nIl manoscritto originario, riscoperto in epoca moderna, \u00e8 conservato nella Biblioteca Nazionale di Napoli - Sezione Lucchesi Palli ed \u00e8 stato oggetto di schedatura e di catalogazione nell'ambito del progetto Archivio Teatro Napoli della Direzione generale per i Beni Culturali.\nSecondo la scrittrice Fappiano l'opera non fu mai rappresentata perch\u00e9 parlava di fatti realmente accaduti e costituiva una satira verso una parte del Clero della Diocesi cerretese.\nNella stessa \"dedica al lettore\" con cui si apre il manoscritto originario, il Cerri dedica la commedia ad un immaginario lettore chiedendogli di proteggere con lui l'opera, evitandone la censura.\nSi decise inoltre di far rappresentare la commedia nel periodo di Carnevale, meno soggetto alla censura satirica, e reputato perci\u00f2 pi\u00f9 adatto.\nI personaggi erano undici, interpretati dai pi\u00f9 importanti uomini cerretesi del tempo:\nLa commedia \u00e8 costituita da tre atti costituiti il primo da dieci scene, il secondo ed il terzo da sette."}
{"id": "2205690", "revid": "729019", "url": "https://it.wikipedia.org/wiki?curid=2205690", "title": "Coppa panamericana di pallavolo femminile 2007", "text": "La VI Coppa panamericana di pallavolo femminile si \u00e8 svolta dal 19 al 30 giugno 2007 a Colima, a Messico. Al torneo hanno partecipato 10 squadre nazionali nordamericane e sudamericane e la vittoria finale \u00e8 andata per la quarta volta a Cuba, la quale si \u00e8 qualificata di diritto al World Grand Prix 2008, insieme al Brasile, prima squadra sudamericana classificata e Repubblica Dominicana e Stati Uniti, rispettivamente seconda e terza squadra nordamericana classificata.\nPodio.\nCampione.\nCuba(Quarto titolo)\nSecondo posto.\nBrasile\nTerzo posto.\nRepubblica Dominicana"}
{"id": "2205694", "revid": "72396", "url": "https://it.wikipedia.org/wiki?curid=2205694", "title": "Pietro Cortiula", "text": ""}
{"id": "2205696", "revid": "1439131", "url": "https://it.wikipedia.org/wiki?curid=2205696", "title": "Vanden Plas Princess 4 litres RR", "text": "La 4 litres RR \u00e8 un'autovettura prodotta dalla BMC tra il 1964 ed il 1968.\nLa nascita.\nNei primi anni '60 BMC e Rolls-Royce stipularono un accordo per lo sviluppo in comune di una nuova autovettura che fungesse da punta di diamante per la prima e da modello d'accesso, da vendere col marchio Bentley, per la seconda.\nPartendo dal motore Rolls Royce 6 cilindri in linea FB60 di 4 litri e dalla struttura di base della Princess 3 litres (a sua volta derivata dalle Austin A110 Westminster) le due Case svilupparono i prototipi Bentley \"Java\" e BMC \"Ado 61\".\nVide la luce solamente la seconda, commercializzata nel 1964 col marchio pi\u00f9 \"pregiato\" della complessa gerarchia BMC: Vanden Plas. \nLe \"R\", che seguivano l'indicazione in litri (4) della cilindrata nella sigla identificativa del modello, sottolineavano il blasone del motore Rolls Royce (anche se, a onor del vero, si trattava di un'unit\u00e0 pensata, in origine, per impieghi militari).\nLa tecnica e l'evoluzione.\nLa \"4 Litres RR\" era una berlina estremamente tradizionale sia sotto l'aspetto stilistico (una classica 3 volumi 4 porte) che tecnico.\nLa meccanica, e pi\u00f9 in generale, la struttura del modello, derivavano dalla \"A110 Westminster\", pur con alcune \"raffinatezze\".\nIl layout prevedeva il motore anteriore longitudinale, la trazione posteriore, l'avantreno a ruote indipendenti e il retrotreno ad assale rigido con balestre semiellittiche, sterzo a vite e rullo con servosterzo idraulico, cambio automatico Borg-Warner a 3 rapporti.\nA spingere la vettura ci pensava il 6 cilindri in linea Rolls Royce di 3909 cm\u00b3 che, alimentato da 2 carburatori SU, forniva 175 CV e consentita alla pesante berlina (1575 kg) di toccare i 171 km/h.\nIl mancato utilizzo su altre autovetture del motore 6 cilindri RR, impiegato, invece, con profitto su mezzi militari e agricoli, fu, a livello d'immagine, un grosso boomerang per la \"4 litres\". \"Una berlina di rappresentanza con motore da trattore\" sibilavano i maligni. E non avevano tutti i torti.\nL'ammiraglia BMC ebbe scarso successo: in tutto ne furono costruite, fino al 1968, 6.555 unit\u00e0."}
{"id": "2205698", "revid": "1991", "url": "https://it.wikipedia.org/wiki?curid=2205698", "title": "Pa Chin", "text": ""}
{"id": "2205700", "revid": "1991", "url": "https://it.wikipedia.org/wiki?curid=2205700", "title": "Pa Kin", "text": ""}
{"id": "2205707", "revid": "1991", "url": "https://it.wikipedia.org/wiki?curid=2205707", "title": "Li Yaotang", "text": ""}
{"id": "2205715", "revid": "57342", "url": "https://it.wikipedia.org/wiki?curid=2205715", "title": "Toni Bertorelli", "text": "Carriera.\nFratello minore degli attori Nanni ed Enrico Bertorelli esordisce come attore teatrale nel 1969, collabora spesso con Carlo Cecchi e lavora in opere del repertorio classico e contemporaneo. Nella stagione 1997-1998 vince il premio UBU, come miglior attore non protagonista, grazie alla sua interpretazione in \"Il Tartuffo\" di Moli\u00e8re, con la regia di Armando Pugliese. Nel 1996 esordisce alla regia teatrale con \"Les femmes savantes\" di Moli\u00e8re con Valeria Ciangottini, a cui seguiranno \"Pezzo di monologo e Passi\" di Samuel Beckett e \"Three Hotels\" di Jon Robin Baitz con Luca Zingaretti e Isabella Ferrari nel 1999. Nel 2001 dirige \"Il colonnello con le ali\" di Christo Boitchev e \"Possesso\" di Abraham Yehoshua con protagonista Franca Valeri, mentre nel 2005 al Teatro Globe di Roma \"Gossip! La scuola della maldicenza\" di Richard Brinsley Sheridan, adattato dallo stesso Bertorelli in forma di musical.\nLa sua prima apparizione cinematografica invece risale al 1974 nel film \"E cominci\u00f2 il viaggio nella vertigine\". Nel corso degli anni seguiranno numerosi altri lavori, ma \u00e8 principalmente negli anni novanta che Toni Bertorelli ottiene una certa popolarit\u00e0 fra il grande pubblico, grazie a film come \"Morte di un matematico napoletano\" (1992) o \"Pasolini, un delitto italiano\" (1995), per il quale ottiene anche il premio Sacher d'oro come miglior attore non protagonista. Per Nanni Moretti avrebbe poi recitato in \"La stanza del figlio\" (2001) e \"Il caimano\" (2006), mentre fra gli altri suoi lavori si ricordano \"Il partigiano Johnny\" (2000), \"Luce dei miei occhi\" (2001), \"La passione di Cristo\" (2004) e \"Romanzo criminale\" (2005). Il regista Marco Bellocchio lo dirige in tre film: \"Il principe di Homburg\" (1997), \"L'ora di religione\" (2002, per il quale Bertorelli vince il riconoscimento come miglior attore non protagonista al Flaiano Film Festival e la candidatura all'Italian National Syndicate of Film Journalists) e \"Sangue del mio sangue\" (2015).\nPer la televisione \u00e8 stato interprete di numerosi sceneggiati, tra i quali \"I Buddenbrook\" di Edmo Fenoglio, \"Renzo e Lucia\" di Francesca Archibugi, \"Guerra e pace\" di Robert Dornhelm, \"Pinocchio\" di Alberto Sironi nel ruolo della Volpe e \"Rossella\" di Gianni Lepre e Carmine Elia. Nel 2013 ha pubblicato il suo primo romanzo \"L'effetto del Jazz\", sulla nascita del primo jazz club d'Italia a Torino.\nMuore a Roma il 26 maggio 2017 a 69 anni dopo una lunga malattia. Le esequie si sono tenute il 29 maggio nella basilica di Santa Maria in Montesanto a Roma. La salma \u00e8 sepolta a Roma al cimitero di Prima Porta. Il 15 dicembre 2017 \u00e8 stato istituito il \"Premio cinematografico Toni Bertorelli - Controluce\" e \"Toni Bertorelli - Giovani\", la cerimonia della prima edizione ha luogo alla sala Trevi di Roma, nell'ambito del Tertio Millennio Filmfest."}
{"id": "2205733", "revid": "104458", "url": "https://it.wikipedia.org/wiki?curid=2205733", "title": "Janette Hargin", "text": "\u00c8 sorella di Christine e Mattias, a loro volta sciatori alpini di alto livello.\nBiografia.\nStagioni 1995-2001.\nSciatrice polivalente originaria di Huddinge, la Hargin debutt\u00f2 in campo internazionale nello slalom gigante di Australian New Zealand Cup disputato a Cardrona il 16 agosto 1994, classificandosi 7\u00aa. Sempre in slalom gigante esord\u00ec in Coppa Europa, il 19 gennaio 1996 a Krompachy Plejsy (19\u00aa), e in Coppa del Mondo, il 24 ottobre 1998 a S\u00f6lden, senza qualificarsi per la seconda manche.\nIl 5 dicembre 1998 colse a \u0160pindler\u016fv Ml\u00fdn il suo primo podio in Coppa Europa, 2\u00aa in slalom speciale, e ottenne i primi punti in Coppa del Mondo il 19 novembre 1999, quando giunse 20\u00aa nello slalom gigante di Copper Mountain. Il 2 febbraio 2001 a Pra Loup sal\u00ec per l'ultima volta sul podio in Coppa Europa, classificandosi 2\u00aa in supergigante.\nStagioni 2002-2007.\nOttenne il suo unico podio in Coppa del Mondo, un 2\u00ba posto, il 3 febbraio 2002 sulle nevi di casa di \u00c5re in combinata. Nella stessa stagione partecip\u00f2 ai suoi primi Giochi olimpici invernali: a si classific\u00f2 25\u00aa nella discesa libera, 27\u00aa nel supergigante, 31\u00aa nello slalom gigante e non complet\u00f2 la combinata. Esord\u00ec ai Campionati mondiali nella rassegna iridata di Sankt Moritz 2003, ottenendo il 21\u00ba posto nella discesa libera e il 12\u00ba nel supergigante; due anni dopo, ai Mondiali di Bormio/Santa Caterina Valfurva 2005, fu 19\u00aa sia nella discesa libera sia nel supergigante e non complet\u00f2 la combinata.\nAi XX Giochi olimpici invernali di , sua ultima presenza olimpica, giunse 17\u00aa nella discesa libera, 22\u00aa nel supergigante e 12\u00aa nella combinata. Disput\u00f2 la sua ultima gara di Coppa del Mondo il 28 gennaio 2007 a San Sicario (49\u00aa in supergigante); il mese dopo la supercombinata dei Mondiali di \u00c5re, che chiuse al 16\u00ba posto, fu la sua ultima gara ai massimi livelli prima del ritiro, avvenuto in occasione di una gara FIS disputata a S\u00e4len il 14 aprile dello stesso anno."}
{"id": "2205734", "revid": "54253", "url": "https://it.wikipedia.org/wiki?curid=2205734", "title": "L'estinzione dei tecnosauri. Storie di tecnologie che non ce l'hanno fatta", "text": ""}
{"id": "2205735", "revid": "21781256", "url": "https://it.wikipedia.org/wiki?curid=2205735", "title": "Ceneri vulcaniche", "text": ""}
{"id": "2205736", "revid": "3115", "url": "https://it.wikipedia.org/wiki?curid=2205736", "title": "Luca Casali da Nicosia", "text": "Agiografia.\nVerso i dodici anni entr\u00f2 nel monastero di Santa Maria Latina di Agira, dove prese l'abito monastico e in seguito venne ordinato sacerdote. Fu in seguito eletto abate del monastero e fu indotto dal Papa ad accettare la carica, che egli voleva rifiutare per umilt\u00e0. Non si sa con sicurezza di quale ordine monastico abbia fatto parte: qualcuno lo dice benedettino, ma \u00e8 pi\u00f9 probabile che sia stato basiliano.\nFu poi colpito da cecit\u00e0, continuando tuttavia a svolgere le sue attivit\u00e0. La leggenda agiografica racconta che un giorno, dopo aver fatto visita ai parenti, i monaci gli chiesero di predicare in un luogo deserto, facendogli credere di avere avanti una folla di fedeli; dopo la benedizione, sarebbero state allora le pietre a rispondere con il rituale \"amen\".\nMorto in concetto di santit\u00e0, fu sepolto nella chiesa di San Filippo, nella stessa urna del santo titolare.\nCulto.\nDal Martirologio Romano alla data del 2 marzo: \"Ad Ag\u00edra in Sicilia, San Luca Casale di Nicos\u00eda, monaco, pieno di umilt\u00e0 e virt\u00f9\"."}
{"id": "2205737", "revid": "1305772", "url": "https://it.wikipedia.org/wiki?curid=2205737", "title": "Giuseppe Fava", "text": "Fu un personaggio carismatico, apprezzato dai propri collaboratori per la professionalit\u00e0 e il modo di vivere semplice. \u00c8 stato direttore responsabile del \"Giornale del Sud\" e fondatore de \"I Siciliani\", secondo giornale antimafia in Sicilia. Il film \"Palermo or Wolfsburg\", di cui ha curato la sceneggiatura, ha vinto l'Orso d'oro al Festival di Berlino nel 1980. \u00c8 stato ucciso nel gennaio 1984 e per quel delitto sono stati condannati alcuni membri del clan mafioso dei Santapaola. \u00c8 stato il secondo intellettuale a essere ucciso da cosa nostra dopo Giuseppe Impastato (9 maggio 1978). Era il padre del giornalista e politico Claudio Fava e di Elena Fava (1950-2015), presidente della Fondazione Giuseppe Fava.\nBiografia.\nGli esordi all'Espresso sera.\nNacque a Palazzolo Acreide, in provincia di Siracusa, il 15 settembre 1925. I suoi genitori Giuseppe ed Elena Fazzino erano maestri di scuola elementare, i suoi nonni contadini. Nel 1943 si trasfer\u00ec a Catania e si laure\u00f2 in giurisprudenza all'Universit\u00e0. Si spos\u00f2, nel 1948, con la compaesana Angela Corridore. Nel 1952 divent\u00f2 giornalista professionista. Inizi\u00f2 cos\u00ec a collaborare a varie testate regionali e nazionali, tra cui \"Sport Sud\", \"La Domenica del Corriere\", \"Tuttosport\" e \"Tempo illustrato\" di Milano.\nNel 1956 venne assunto dall\"'Espresso sera\", di cui fu caporedattore fino al 1980. Scriveva di vari argomenti, dal cinema al calcio, ma i suoi lavori migliori furono una serie di interviste ad alcuni boss di Cosa nostra, tra cui Calogero Vizzini e Giuseppe Genco Russo. Molti lo avrebbero visto alla direzione del secondo quotidiano catanese, ma l'editore Mario Ciancio Sanfilippo gli prefer\u00ec un altro giornalista, si disse perch\u00e9 non facilmente controllabile da chi comandava.\nTeatro, cinema e radio.\nNel periodo in cui lavor\u00f2 all\"Espresso sera\", Pippo Fava inizi\u00f2 a scrivere per il teatro. La sua prima opera, \"Cronaca di un uomo\", datata 1966, vinse il Premio Vallecorsi. Nel 1970, \"La violenza\" conquist\u00f2 il Premio IDI e, dopo la prima al Teatro Stabile di Catania, fu portata in tourn\u00e9e per tutta Italia. Nel 1972, avvi\u00f2 una collaborazione con il grande schermo, con la trasposizione cinematografica del suo primo dramma: \"\", diretto da Florestano Vancini. Nel 1975, dal suo primo romanzo, \"Gente di rispetto\", venne tratto il film omonimo, diretto da Luigi Zampa ed interpretato da Franco Nero, Jennifer O'Neill e James Mason.\nDopo aver lasciato l\"Espresso sera\", Fava si trasfer\u00ec a Roma, dove condusse \"Voi e io\", una trasmissione radiofonica su Radiorai. Continu\u00f2 a scrivere collaborando con \"Il Tempo\" e il \"Corriere della Sera\" e, soprattutto, scrivendo la sceneggiatura di \"Palermo or Wolfsburg\", film di Werner Schroeter tratto dal suo romanzo \"Passione di Michele\". Nel 1980 il film vinse l'Orso d'Oro. Continuava anche l'attivit\u00e0 teatrale, iniziata anni prima e culminata con alcune rappresentazioni delle sue opere.\nDirettore del Giornale del Sud.\nNella primavera del 1980 gli venne affidata la direzione del \"Giornale del Sud\". Inizialmente accolto con scetticismo, Fava cre\u00f2 un gruppo redazionale ex novo, affidandosi a giovani ed inesperti cronisti improvvisati. Tra di essi figuravano il figlio Claudio, Elena Brancati, Rosario Lanza, Riccardo Orioles, Michele Gambino, Antonio Roccuzzo, Fabio Tracuzzi che l'avrebbero seguito nella successiva esperienza lavorativa. A Franco La Magna venne affidato l'incarico di curare le pagine culturali, il c.d. \"Paginone\".\nPippo Fava fece del \"Giornale del Sud\" un quotidiano coraggioso. L'11 ottobre 1981 pubblic\u00f2 \"Lo spirito di un giornale\", un articolo in cui chiariva le linee guida che faceva seguire alla sua redazione: basarsi sulla verit\u00e0 per \u00ab\"realizzare giustizia e difendere la libert\u00e0\"\u00bb. Fu in quel periodo che si riusc\u00ec a denunciare le attivit\u00e0 di Cosa nostra, attiva nel capoluogo etneo soprattutto nel traffico della droga.\nPer un anno il \"Giornale del Sud\" continu\u00f2 senza soste il suo lavoro. Il tramonto della gestione Fava fu segnato da tre avvenimenti: la sua avversione all'installazione di una base missilistica a Comiso (poi effettivamente realizzata), la sua presa di posizione a favore dell'arresto del boss Alfio Ferlito e l'arrivo di una nuova cordata di imprenditori al giornale. I nomi dei nuovi editori dicevano poco: Salvatore Lo Turco, Gaetano Graci, Giuseppe Aleppo, Salvatore Costa. Si trattava di \u00abtipi ambiziosi, astuti, pragmatici\u00bb, come il figlio Claudio spiegava ne \"La mafia comanda a Catania\". Poi si scopr\u00ec che Lo Turco frequentava il boss Nitto Santapaola, e che Graci andava a caccia con il boss.\nInoltre erano iniziati gli atti di forza contro la rivista. Venne organizzato un attentato, a cui scamp\u00f2, con una bomba contenente un chilo di tritolo. In seguito, la prima pagina del \"Giornale del Sud\" che denunciava alcune attivit\u00e0 di Ferlito fu sequestrata prima della stampa e censurata, mentre il direttore era fuori.\nDi l\u00ec a poco Fava venne licenziato. I giovani giornalisti occuparono la redazione, ma a nulla valsero le loro proteste. Per una settimana rimasero chiusi nella sede, ricevendo pochi attestati di solidariet\u00e0. Dopo un intervento del sindacato, l'occupazione cess\u00f2. Poco tempo dopo, il \"Giornale del Sud\" avrebbe chiuso i battenti per volont\u00e0 degli stessi editori.\nDirettore de \"I Siciliani\".\nRimasto senza lavoro, Fava si rimbocca le maniche e con i suoi collaboratori fonda una cooperativa, \"Radar\", per poter finanziare un nuovo progetto editoriale. Praticamente senza mezzi operativi (solo due rotative Roland di seconda mano acquistate grazie alle cambiali) ma con molte idee, il gruppo riesce a pubblicare il primo numero della rivista nel novembre 1982. La nuova rivista, con cadenza mensile, si chiama \"I Siciliani\".\nDivent\u00f2 subito una delle esperienze decisive per il movimento antimafia. Le inchieste della rivista diventarono un caso politico e giornalistico: gli attacchi alla presenza delle basi missilistiche in Sicilia, la denuncia continua della presenza della mafia, le piccole storie di ordinaria delinquenza. Probabilmente l'articolo pi\u00f9 importante \u00e8 il primo firmato Pippo Fava, intitolato \"I quattro cavalieri dell'apocalisse mafiosa\". Si tratta di un'inchiesta-denuncia sulle attivit\u00e0 illecite di quattro imprenditori catanesi, Carmelo Costanzo, Gaetano Graci (agrigentino di nascita), Mario Rendo e Francesco Finocchiaro, e di altri personaggi come Michele Sindona. Senza giri di parole, Fava collega i cavalieri del lavoro con il clan del boss Nitto Santapaola.\nNell'anno successivo, Rendo, Salvo And\u00f2 e Graci cercarono di comprare il giornale per poterlo controllare, ottenendo solo rifiuti. \"I Siciliani\" continu\u00f2 ad essere una testata indipendente. Continu\u00f2 a mostrare le foto di Santapaola con politici, imprenditori e questori. Immagini conosciute dalle forze di polizia ma non usate contro i collusi.\nIl 28 dicembre 1983 rilascia la sua ultima intervista a Enzo Biagi nella trasmissione \"Film Story\" in onda sulla Televisione della Svizzera Italiana, sette giorni prima del suo assassinio. Raccontava Fava: \nL'omicidio e i funerali.\nAlle ore 21:30 del 5 gennaio 1984 Giuseppe Fava si trovava in via dello Stadio e stava andando a prendere la nipote che recitava in \"Pensaci, Giacomino!\" al teatro Verga. Aveva appena lasciato la redazione del suo giornale. Non ebbe il tempo di scendere dalla sua Renault 5 che fu ucciso da cinque proiettili calibro 7,65 alla nuca. Inizialmente, l'omicidio fu etichettato come delitto passionale, sia dalla stampa sia dalla polizia. Si disse che la pistola utilizzata non fosse tra quelle solitamente impiegate in delitti a stampo mafioso. Si inizi\u00f2 anche a cercare tra le carte de \"I Siciliani\", in cerca di prove: un'altra ipotesi era il movente economico, per le difficolt\u00e0 in cui versava la rivista.\nAnche le istituzioni, in primis il sindaco Angelo Munzone, diedero peso a questa tesi, tanto da evitare di organizzare una cerimonia pubblica con la presenza delle cariche cittadine. L'onorevole Nino Drago chiese una chiusura rapida delle indagini perch\u00e9 \u00abaltrimenti i cavalieri potrebbero decidere di trasferire le loro fabbriche al nord\u00bb. Il sindaco ribad\u00ec che la mafia a Catania non esisteva. A ci\u00f2 ribatt\u00e9 l'alto commissario Emanuele De Francesco, che conferm\u00f2 che \u00abla mafia \u00e8 arrivata a Catania\u00bb con certezza, e il questore Agostino Conigliaro, sostenitore della pista del delitto di mafia.\nIl funerale si tenne nella piccola chiesa di Santa Maria della Guardia e poche persone diedero l'ultimo saluto al giornalista: furono soprattutto giovani e operai ad accompagnare la bara. Inoltre, ci fu chi fece notare che spesso Fava scriveva dei funerali di stato organizzati per altre vittime della mafia, a cui erano presenti ministri e alte cariche pubbliche: il suo, invece, fu disertato da molti, gli unici presenti erano il questore, alcuni membri del PCI e il presidente della regione Santi Nicita.\nUna seconda cerimonia funebre con il feretro e grande partecipazione popolare e delle locali autorit\u00e0 venne celebrata presso la Basilica di San Paolo nel paese natale, ove venne infine seppellito nella cappella di famiglia nel locale cimitero monumentale.\nLe indagini e i processi.\nSuccessivamente, l'evidenza delle accuse lanciate da Fava sulle collusioni tra Cosa nostra e i cavalieri del lavoro catanesi viene rivalutata dalla magistratura, che avvia vari procedimenti giudiziari. L'attacco frontale che la mafia aveva messo in atto nei confronti delle istituzioni non pot\u00e9 passare inosservato. Un anno dopo il delitto, il giudice istruttore Sebastiano Cacciatore firm\u00f2 un mandato di cattura nei confronti di un ragazzo detenuto nel carcere di Piazza Lanza, Domenico Lo Faro, che confess\u00f2 l'omicidio in una lettera alla fidanzata e ad un sacerdote ma non venne creduto e l'indagine archiviata. Qualche mese dopo, nel luglio 1984 un detenuto catanese nel carcere di Belluno, Luciano Grasso, confess\u00f2 il delitto ma risult\u00f2 pure lui un mitomane. L'anno successivo, un rapinatore catanese di mezza tacca detenuto nel carcere di Torino, Francesco Vanaria, rese ai magistrati dichiarazioni sul caso Fava, accusando il boss Marcello D'Agata (uno dei fedelissimi di Santapaola) di essere l'assassino ma nemmeno lui venne considerato attendibile. Dopo un primo stop nel 1985, per la sostituzione del sostituto procuratore aggiunto per \"incompatibilit\u00e0 ambientale\", nel 1989 arrivarono le dichiarazioni del collaboratore di giustizia Giuseppe Pellegriti, ex mafioso di Adrano, il quale affermava di aver incaricato un suo uomo di assassinare Fava per fare un favore a Santapaola; tuttavia Pellegriti venne denunciato per calunnia dal giudice Giovanni Falcone poich\u00e9 le sue dichiarazioni si rivelarono inventate.\nLe indagini ripresero a pieno ritmo solo nel 1993, a seguito delle accuse del collaboratore di giustizia Claudio Severino Samperi, che condussero al maxi-blitz con 156 arresti contro il clan Santapaola denominato \"Orsa Maggiore\" e consentirono di incriminare Nitto Santapaola e il nipote Aldo Ercolano rispettivamente come mandante ed esecutore materiale dell'omicidio Fava. L'anno successivo si aggiunsero anche le dichiarazioni di Maurizio Avola, il quale si autoaccus\u00f2 di aver avuto un ruolo operativo nel delitto e indic\u00f2 i nomi degli altri assassini. Nel 1998 si \u00e8 concluso a Catania il processo denominato \"Orsa Maggiore 3\" dove per l'omicidio di Giuseppe Fava sono stati condannati all'ergastolo il boss mafioso Nitto Santapaola, ritenuto il mandante, Marcello D'Agata e Francesco Giammuso come organizzatori, e Aldo Ercolano come esecutore assieme al \"reo confesso\" Maurizio Avola. Nel 2001 le condanne all'ergastolo sono state confermate dalla Corte d'appello di Catania per Nitto Santapaola e Aldo Ercolano, accusati di essere stati i mandanti dell'omicidio, mentre sono stati assolti Marcello D'Agata e Franco Giammuso che in primo grado erano stati condannati all'ergastolo come esecutori dell'omicidio. L'ultimo processo si \u00e8 concluso nel 2003 con la sentenza della Corte di Cassazione che ha condannato Santapaola ed Ercolano all'ergastolo e Avola a sette anni patteggiati.\nSono stati due i pentiti protagonisti del processo: Luciano Grasso e Maurizio Avola. Entrambi sono stati presi di mira da \"La Sicilia\", che ha annunciato il pentimento di Grasso prima ancora che avesse potuto testimoniare contro gli assassini di Fava (poi effettivamente l'avrebbe fatto, ma ad un altro inquirente) e che ha cercato pi\u00f9 volte di screditare Avola tramite Tony Zermo. Avola, in particolare, spieg\u00f2 che Santapaola organizz\u00f2 l'omicidio per conto di alcuni \u00abimprenditori catanesi\u00bb e di Luciano Liggio: nessuno di questi per\u00f2 \u00e8 stato condannato come mandante.\nStile.\nFava giornalista.\nGiuseppe Fava era uno strenuo sostenitore della verit\u00e0. L'articolo \"Lo spirito di un giornale\" fu il suo manifesto programmatico, in cui sottoline\u00f2 l'importanza di denunciare attraverso la stampa per sminuire il potere della criminalit\u00e0 e per \u00ab\"realizzare giustizia e difendere la libert\u00e0\"\u00bb. Il giornalista si dedic\u00f2 soprattutto alla denuncia della mafia, il male che attanagliava la sua terra, e delle sue collusioni con la politica. Fu anche accostato a Pier Paolo Pasolini per le sue critiche alla classe dirigente. D'altro canto, l'intellettuale palazzolese fu anche apprezzato per i suoi lavori riguardanti lo sport e la cultura, a cui si dedic\u00f2 per tutto l'arco della sua carriera.\nFava scrittore.\nRiccardo Orioles, uno dei suoi pi\u00f9 stretti collaboratori, lo pone tra le massime espressioni della letteratura italiana in Sicilia. Lo definisce uno scrittore minore e dimenticato, ma anche uno che, a differenza dei grandi come Luigi Pirandello o Giovanni Verga, non ha abbandonato i suoi ideali giovanili per diventare un reazionario.\nOrioles definisce il suo stile popolare, il suo linguaggio denso e forte, il suo stile semplice. I suoi personaggi erano tutti ben connotati psicologicamente, ma solitamente erano ben schierati tra potenti ed oppressi. Il suo capolavoro \u00e8 stato \"Passione di Michele\", pubblicato nel 1980.\nL'eredit\u00e0.\nI Siciliani.\nL'omicidio di Giuseppe Fava non imped\u00ec alla sua rivista, \"I Siciliani\", di continuare ad uscire. Il giorno dopo la sua morte la redazione riapr\u00ec come se nulla fosse successo. Anzi, la sua morte serv\u00ec a trovare nuova gente che collaborasse. Orioles raccont\u00f2 che quel giorno si present\u00f2 un gruppo di giovani di Sant'Agata li Battiati iscritti alla FGCI pronti a distribuire il giornale. Per tre anni la rivista port\u00f2 avanti la sua campagna antimafia, malgrado le crescenti difficolt\u00e0, e contribu\u00ec ad animare varie manifestazioni a cui partecipavano persone di qualsiasi schieramento politico.\nFondazione Fava.\nL'attivit\u00e0 antimafia di Pippo Fava e de \"I Siciliani\" \u00e8 stata portata avanti anche dalla \"fondazione Fava\". Scopo principale della Fondazione, che non riceve finanziamenti dallo Stato, \u00e8 quello di stimolare varie attivit\u00e0 contro la delinquenza, tra cui la creazione di centri di aggregazione, l'organizzazione di convegni ed eventi culturali rivolti soprattutto alla scuola, la pubblicazione di libri e la messa in scena di opere teatrali.\nDal gennaio 2007 \u00e8 stato istituito un Premio Nazionale \"nient'altro che la verit\u00e0: scritture e immagini contro le mafie\" riservato a chi gi\u00e0 \u00e8 affermato nel campo giornalistico, che si svolge ogni 5 gennaio a Catania, e un Premio Giovani riservato a coloro i quali si muovono nei circuiti meno noti e alternativi dell'informazione, che si svolge ogni 4 gennaio a Palazzolo Acreide, organizzato dal \"Coordinamento Giuseppe Fava\". \u00c8 possibile sottoporre le proprie opere all'attenzione del coordinamento o della fondazione inviando il materiale entro il 30 novembre di ogni anno.\nDal gennaio 2010 \u00e8 stato istituito su iniziativa del \"Coordinamento Giuseppe Fava di Palazzolo Acreide\", in collaborazione con Fondazione Fava, Libera (Siracusa) - Associazioni, Nomi e Numeri contro le Mafie e Associazione Palazzolese Antiracket, un premio riservato alle scuole primarie e secondarie di primo e secondo grado, che vede impegnati gli studenti con diverse tipologie di lavori contro le mafie.\nOpere.\nTeatro.\nGiuseppe Fava ha scritto anche alcune opere mai andate in scena:\nOpere su Fava.\nNel 1984 il regista Vittorio Sindoni ha realizzato il film-documentario \"\". Tra gli attori, figuravano Leo Gullotta e Ignazio Buttitta. Nel 2005 \u00e8 stata messa in scena al Centro Z\u014d di Catania \"L'istruttoria - atti del processo in morte di Pippo Fava\", di Claudio Fava e Ninni Bruschetta, sui processi seguiti all'omicidio. L'opera mette in scena le dichiarazioni (a volte ridicole) rilasciate da Mario Ciancio, Tony Zermo, Salvatore Lo Turco e altri testimoni, tutti personaggi che hanno avversato in qualche modo l'operato del giornalista palazzolese contro la mafia.\nNel 2011 Antonio Roccuzzo scrive \"Mentre l'orchestrina suonava Gelosia... Crescere e ribellarsi in una tranquilla citt\u00e0 di mafia\", un racconto autobiografico, in cui l'autore descrive e racconta la sua vita personale e quella lavorativa: l'inizio e l'excursus della sua carriera, l'incontro con Pippo Fava e l'esperienza giornalistica e umana vissuta con questo grande giornalista.\nNel 2012 viene realizzato il cortometraggio \"La ricotta e il caffe\"', prodotto da Corrado Azzollini per la Draka production, con la regia di Sebastiano Rizzo, tra gli attori Luca Ward e Barbara Tabita.\nIl 5 gennaio 2014, in prima visione su Rai 3, \u00e8 andato in onda il film-documentario \"I ragazzi di Pippo Fava\". Inizialmente esso doveva andare in onda in seconda serata ma la sua programmazione \u00e8 stata anticipata, a seguito dei risultati di una petizione indetta dagli autori del progetto WikiMafia.\nSempre nel 2014 Edizioni Bietti ha pubblicato \"A che serve essere vivi\", il primo dei tre volumi della raccolta dei testi teatrali di Giuseppe Fava, opera a cura dello scrittore Massimiliano Scuriatti.\nIl 23 maggio 2018, in occasione della giornata della legalit\u00e0, va in onda su Rai Uno la fiction \"Prima che la notte\", dedicata a Giuseppe Fava.\nA maggio 2020 per la collana a fumetti \"Chiedi chi erano gli eroi\" esce il terzo volume dedicato a Giuseppe Fava intitolato: \"Pippo Fava - Lo spirito di un giornale\"."}
{"id": "2205738", "revid": "256896", "url": "https://it.wikipedia.org/wiki?curid=2205738", "title": "Abudefduf bengalensis", "text": "Abudefduf bengalensis, conosciuto comunemente come sergente del Bengala, \u00e8 un pesce d'acqua salata appartenente alla famiglia \"Pomacentridae\".\nDistribuzione e habitat.\nQuesta specie \u00e8 diffusa nell'Indo-Pacifico (dalle coste dell'India all'Australia). Abita le barriere coralline, lungo il reef e nelle acque basse delle lagune degli atolli, da -1 a -6 metri di profondit\u00e0.\nDescrizione.\nPresenta un corpo alto, molto compresso ai fianchi, ovaloide, con profili dorsale e ventrale molto convessi. La pinna caudale \u00e8 forcuta con lobi arrotondati, mentre le altre pinne hanno il vertice appuntito. La livrea \u00e8 simile a \"Abudefduf sexfasciatus\" ma presenta pi\u00f9 fasce nere: il fondo \u00e8 biancastro, con 6-8 bande verticali che scendono dall'apice della dorsale e terminano sul ventre. La pinna caudale \u00e8 biancastra, le altre pinne sono grigie. &lt;br&gt;\nRaggiunge una lunghezza massima di 17 cm.\nEtologia.\nVive da solo o in piccoli gruppi. Ha comportamento spiccatamente territoriale.\nAlimentazione.\n\"A. sexfasciatus\" si nutre di alghe, piccoli granchi e gasteropodi.\nPesca.\nAnche se commestibile, \u00e8 pescato solamente a livello locale."}
{"id": "2205740", "revid": "1543377", "url": "https://it.wikipedia.org/wiki?curid=2205740", "title": "Travelcard Zone 6", "text": "Travelcard Zone 6 \u00e8 la sesta zona tariffaria del Transport for London usata per calcolare il costo del biglietto per un viaggio sulla rete della Metropolitana di Londra. Nel \"Travelcard zonal system\", Londra \u00e8 divisa in nove zone (approssimativamente concentriche) che servono a determinare il costo di un Travelcard. Le zone sono anche usate per calcolare il costo di una singola corsa sulla rete della Metropolitana e sulla Docklands Light Railway. Per poter per\u00f2 usufruire anche di altri mezzi pubblici come tram e bus occorre per\u00f2 un altro tipo di biglietto. Ogni tipologia di biglietto pu\u00f2 essere caricata sulla Oyster Card che consente di poter viaggiare con un solo biglietto su tutta la rete dei trasporti pubblici della Greater London.\nStazioni.\nLe seguenti stazioni sono inserite nella Zona 6:\nZone tariffarie.\nEsistono due tipi di tariffe disponibili per i viaggiatori della Zone 6: Travelcard (biglietto cartaceo) e \"Oyster pay as you go\". La tariffa \"Oyster pay as you go\" \u00e8 basata sulla distanza e sull'orario in cui si viaggia mentre la \"Travelcard\" tiene conto soltanto delle zone in cui si viaggia. Le tariffe per viaggiare verso o dalla Zone 6 sono le seguenti:\nQueste tariffe non vengono applicate da tutte le Compagnie ferroviarie operanti sul National Rail. Occorre consultare i singoli siti web delle stesse."}
{"id": "2205742", "revid": "729019", "url": "https://it.wikipedia.org/wiki?curid=2205742", "title": "Egidio Cioppa", "text": "Biografia.\nCongedato con il grado di Ammiraglio di Squadra; insignito della Sciabola d'onore e della qualifica di \"Combattente per la libert\u00e0 d'Italia\".\nHa partecipato alle seguenti guerre: , guerra d'Etiopia, guerra civile spagnola, seconda guerra mondiale.\nNella seconda guerra mondiale ha effettuato 127 missioni in comando, senza perdite e meritando 4 medaglie al valore sul campo e 3 encomi solenni. Insignito anche del titolo di Grande Ufficiale della Repubblica Italiana, Commendatore dell'Ordine della Corona d'Italia e Cavaliere Mauriziano.\n\u00c8 stato presente alla NATO per 7 anni, quale presidente delegato del \"Comitato Armamenti Navali delle Marine Alleate\".\nVita privata.\nHa avuto un figlio di nome Gustavo Cioppa."}
{"id": "2205750", "revid": "313652", "url": "https://it.wikipedia.org/wiki?curid=2205750", "title": "North American Sports Network", "text": ""}
{"id": "2205757", "revid": "2163589", "url": "https://it.wikipedia.org/wiki?curid=2205757", "title": "Hanso Foundation", "text": "La Hanso Foundation \u00e8 un'immaginaria organizzazione di ricerca e sviluppo, appartenente all'universo fittizio della serie tv Lost, targata ABC. Essa finanzia il Progetto DHARMA ed \u00e8 stata fondata dal magnate della difesa danese Alvar Hanso. Viene menzionata per la prima volta al termine del filmato di orientamento della stazione del progetto DHARMA \"Cigno\", situata sull'isola in cui viene girata la serie televisiva \"Lost\". Molto di ci\u00f2 che si sa sulla Hanso Foundation \u00e8 tratto dal suo sito ufficiale.\nAppare per la prima volta nella serie nel terzo episodio della seconda stagione del serial televisivo della ABC, \"Orientamento\", nel filmato d'orientamento del \"Cigno\", il cui anno del copyright \u00e8 datato al 1980.\nQuartier generale.\nSecondo quanto appreso dai filmati della \"The Lost Experience\", la fondazione si trova a Copenaghen, in Danimarca.\nAlcune ipotesi sostengono che il quartier generale potrebbe essere saltato in aria il 24 settembre 2004.\nSito ufficiale.\nEsiste un sito internet creato per la Lost Experience. Sulla home page \u00e8 stato possibile leggere un messaggio del fondatore Alvar Hanso. Questo messaggio di spiegazione esprime il suo \"infinito rammarico e la rassicurazione... che il lavoro svolto dalla Hanso Foundation ha sempre avuto l'intenzione di portare la rinascita a una terra che stava morendo e alla gente che stava morendo.\" Grazie a sua figlia, Rachel Blake, e coloro che hanno contribuito alla sua causa, Hanso \u00e8 ormai libero di \"dedicare la sua vita e la sua Fondazione... per costruire un futuro che pu\u00f2 sostenerci, arricchirci e mantenerci tutti in pace e in armonia\". Cliccando sulla parola 'humanity' (umanit\u00e0) nella lettera (alla fine del terzo paragrafo) la pagina diventa una foto di Mittelwerk che dice \"Avete vinto una battaglia, ma era tutto ci\u00f2 che era - una battaglia. L'Umanit\u00e0 ha bisogno di me, ora pi\u00f9 che mai. Io ho il virus, io ho la volont\u00e0 e io non fallir\u00f2\".\nIl sito della Hanso Foundation \u00e8 rintracciabile alla pagina\nquesto link. \nI progetti della Hanso Foundation.\nLa Hanso Foundation lavora ad almeno sette progetti attivi. Secondo quanto dice il portavoce della Hanso, il Progetto DHARMA \u00e8 stato un progetto finanziato dalla Hanso, chiuso nel 1987.\nIl progetto DHARMA.\nIl progetto DHARMA nasce nel 1970 grazie ai finanziamenti di Alvar Hanso su idea di Gerald e Karen De Groot, con l'obiettivo di riuscire tramite a un centro di ricerca su larga scala diviso in diversi settori quali elettromagnetismo, zoologia, psicologia, parapsicologia, meteorologia e ingegneria sociale a cambiare i valori spaventosi dell'equazione di Valenzetti, elaborata dal matematico sardo Enzo Valenzetti per conto dell'ONU nei primi anni Sessanta per indicare con esattezza la data dell'estinzione della razza umana.\nLa Hanso ritir\u00f2 i finanziamenti della DHARMA nel 1987 secondo quanto affermato da Hugh McIntyre, anche se i rifornimenti per i membri del progetto vengono paracadutati sull'isola anche nel 2004, diversi anni dopo gli eventi del 19 dicembre 1992.\nViene menzionato per la prima volta nel terzo episodio della seconda stagione di \"Lost\", \"Orientamento\", dal dottor Marvin Candle all'interno del filmato ritrovato nella stazione \"Cigno\", situata in un bunker, atta a studiare il particolare elettromagnetismo presente in quel settore dell'Isola.\nLa Roccia Nera.\nNell'episodio \"Ab aeterno\", ambientato nel 1867, Richard Alpert, futuro consigliere per conto di Jacob sull'isola, viene arrestato per omicidio. In carcere, spiega ad un frate il progetto, ormai sfumato, di partire per le Americhe con la moglie. Il giorno dopo, il frate lo conduce da un uomo di nome Jonas Whitfield che, saputo che Ricardo parla inglese, lo compra per conto di Magnus Hanso (nonno di Alvar Hanso) come schiavo per la nave Roccia Nera. Successivamente la nave naufraga sull'isola."}
{"id": "2205758", "revid": "1543377", "url": "https://it.wikipedia.org/wiki?curid=2205758", "title": "Concettismo", "text": "Il concettismo, o \"conceptismo\" in spagnolo, \u00e8 uno stile letterario caratteristico della letteratura barocca spagnola della fine del XVI secolo al XVII secolo, del quale Alonso de Ledesma fu l'iniziatore. Dalla Spagna il concettismo si diffuse rapidamente in tutta Europa.\nStoria.\nIl Seicento vede moltiplicarsi i trattati sul concettismo, ossia sulle acutezze o pensieri ricercati, sottili e ingegnosi. \u00ab\u00c8 indubbio che il capolavoro di questa trattatistica fu \"Il cannocchiale aristotelico\" (1654) di Emanuele Tesauro, ma occorre anche ricordare che esso fu anticipato dall'opera di Matteo Peregrini (1595 ca.-1652), \"Delle acutezze\" (1639), nella quale i concetti che circolavano in molta parte dell'Europa \u2014 come quelli di arte frutto di ingegno, di stile arricchito dalle argutezze e di predominio del linguaggio metaforico nella scrittura letteraria \u2014 trovavano una sistemazione moderata.\u00bb\nLo scrittore gesuita Graci\u00e1n ha teorizzato, in l\"'Agudeza y arte del ingenio\" (\"Acutezza e arte dell'ingegno\", 1647), questo misticismo del pensiero, caratterizzato da un ritmo rapido, un vocabolario semplice, diretto da metafore piene d'ingegno e di giochi di parole, il cui principale rappresentante fu il poeta Quevedo.\nOpposto ad un altro stile letterario del barocco spagnolo, il cultismo (\"culteranismo\" o \"culteranesimo\"), il concettismo mira ad allontanare la lingua posta al servizio di un ragionamento rigoroso e di un pensiero sottile ed estremamente ingegnoso. Si tratta, essenzialmente, di stabilire elegantemente e nella maniera pi\u00f9 condensata possibile i rapporti inattesi tra gli oggetti, considerando \u00abci\u00f2 che la bellezza \u00e8 per gli occhi, l'armonia per l'udito, il concetto per l'intelligenza\u00bb \nLaconico e sentenzioso, lo stile concettista si caratterizza per la concisione dell'espressione e l'intensit\u00e0 semantica delle parole, che vengono caricate di significati, adottando pi\u00f9 sensi. In questo modo, il linguaggio appare frequentemente polisemico. Il concettismo opera con i significati delle parole e con le relazioni ingegnose tra esse. Le sue risorse formali pi\u00f9 frequenti sono l'ellissi, lo zeugma, la polisemia, l'antitesi, l'equivoco, il paradosso, la paronomasia.\nAllo stesso modo del cultismo o del gongorismo, il concettismo propone come valore estetico, interamente in linea con l'estetica manierista e barocca, la difficolt\u00e0 del linguaggio letterario, che mira a depurarsi in modo da distinguersi dalla lingua ereditata dal Rinascimento, percependola come volgare. Risulta dunque un'evoluzione verso un'arte intellettuale preconizzata dal manierismo che marca l'esaurimento dei modelli classici della prosa e della versificazione stabilita dal Rinascimento. L'instaurazione di nuovi canoni estetici prescritti dalla Controriforma nel Concilio di Trento, ha ugualmente giocato un ruolo importante.\nLa differenza dell'estetica concettista dal cultismo che, procedendo dall'amplificazione di un \"minimum\" di pensiero a un \"maximum\" di forma labirintica che impressiona e disorienta i sensi, si esercita principalmente attraverso la versificazione; il concettismo sceglie, col fine di complicare il suo messaggio, di concentrare un \"maximum\" di pensiero in un \"minimum\" di forma e opta prioritariamente per la prosa.\nI concettisti, con i loro eccessi, provocheranno, da parte dei cultisti, uno stile caratterizzato da una proliferazione di metafore strambe, i pointes, i giochi di parola puramente ornamentali, e perfino i calembour, ed \u00e8 portato fino all'incandescenza dal poeta G\u00f3ngora, il grande personale rivale di Quevedo; una replica che si aggiunger\u00e0 ancora alla confusione, fatale al buon gusto, nella quale cade la letteratura spagnola del XVII secolo.\nMachado si \u00e8 mostrato molto critico verso la mancanza di sostanza tanto nel cultismo che nel concettismo, che furono da lui definiti come una doppia espressione di una medesima indigenza."}
{"id": "2205768", "revid": "138365", "url": "https://it.wikipedia.org/wiki?curid=2205768", "title": "Y\u014dkai daisens\u014d", "text": ""}
{"id": "2205772", "revid": "339329", "url": "https://it.wikipedia.org/wiki?curid=2205772", "title": "Francisco de Quevedo y Villegas", "text": ""}
{"id": "2205773", "revid": "88740", "url": "https://it.wikipedia.org/wiki?curid=2205773", "title": "Casal Brunori", "text": "Casal Brunori \u00e8 un'area urbana del Municipio Roma IX di Roma Capitale. Fa parte della zona urbanistica 12G Spinaceto, nella zona Z. XXVIII Tor de' Cenci.\nSi trova fra le frazioni di Mostacciano a nord e di Spinaceto a sud, esternamente al Grande Raccordo Anulare, compresa fra la via Cristoforo Colombo ad ovest e la via Pontina ad est.\nStoria.\nNella seconda met\u00e0 del XVI secolo la tenuta di Casal Brunori, che in una carta di Eufrosino della Volpaia risulta col nome di \"Morone\", era posseduta dal conte Brunoro di Gambara. La torre era stata costruita sui resti di una cisterna romana, di cui rimangono le rovine nel limitrofo quartiere Spinaceto, sul lato sinistro - allontanandosi da via Pontina - di via Caduti per la Resistenza, all'altezza di via Eroi di Trily. La torre costituiva uno dei luoghi di guardia lungo l'antica via Laurentina e lungo l'asse Ostiense \u2013 Appia, estendendo il suo controllo alla via che univa la costa ai Colli Albani.\nOdonimia.\nGli odonimi di Casal Brunori rendono omaggio a medaglie d'oro al valor militare e della resistenza caduti durante la seconda guerra mondiale."}
{"id": "2205775", "revid": "287204", "url": "https://it.wikipedia.org/wiki?curid=2205775", "title": "Great British Beer Festival", "text": "Il Great British Beer Festival (conosciuto anche come GBBF), \u00e8 un festival annuale della birra organizzato ogni agosto a Londra dal Campaign for Real Ale (CAMRA). \u00c8 dedicato in particolar modo alle birre rifermentate in fusto (dette cask ale o \"real ale\") dal Regno Unito. Nel periodo del festival viene organizzato il Premio per la migliore birra d'Inghilterra. Il \"Great British Beer Festival\" \u00e8 affiancato dal National Winter Ales Festival (\"Festival nazionale della birra d'Inverno\"), con una maggiore scelta di stili della birra cosiddetti \"invernali\" quali porter, stout, barleywine e old ale, ed ha luogonei primi mesi di ogni anno.\nDescrizione.\nIl GBBF, \u00e8 disegnato come \"il pi\u00f9 grande pub nel mondo\" ed offre intorno alle 900 birre di provenienza britannica, oltre a circa 200 birre straniere di diversi paesi. Sidro e sidro di pere (Perry) britannici sono egualmente disponibili. Al festival lavorano oltre 1000 volontari.Il festival solitamente \u00e8 tenuto durante la prima settimana di agosto a decorrere da marted\u00ec a sabato. Il marted\u00ec pomeriggio la sessione \u00e8 riservata al commercio ed alla stampa, e a met\u00e0 pomeriggio vengono annunciati i vincitori del \"Premio per la migliore birra d'Inghilterra\" (Champion Beer Of Britain). L'apertura al grande pubblico \u00e8 ammessa dal marted\u00ec sera alle sessioni al sabato sera. Secondo i dati del CAMRA, nel 2006 nel corso della settimana visitarono il festival circa 66.000 persone consumando circa 350.000 pinte della birra, circa una pinta venduta ogni secondo. L'aumento dei visitatori fu netto (40%) rispetto al 2005, grazie anche allo spostamento da Olimpia a Earls Court, in una sede pi\u00f9 grande e ottimamente collegata ai trasporti. Nel 2012, a causa dell'indisponibilit\u00e0 di Earls Court dovuta al suo impiego per i Giochi olimpici, il festival torn\u00f2 all'Olympia, per rimanervi negli anni successivi.\nOltre a birra e sidro, il festival offre musica live, aste di oggetti birrari e giochi tradizionali da pub, nonch\u00e9 stand di collezionismo, di libri e gastronomici.\nEventi storici.\nIl CAMRA tenne il suo primo grande festival della birra nel centro di Londra, con il nome di Covent Garden Beer Festival dal 9 al 13 settembre 1975. Pur non essendo denominato GBBF, ne viene considerato il precursore. Il primo vero GBBF si tenne nel 1977.\nDi seguito vi \u00e8 l'elenco dove \u00e8 stato tenuto il festival:"}
{"id": "2205776", "revid": "123819586", "url": "https://it.wikipedia.org/wiki?curid=2205776", "title": "Ruricio Pompeiano", "text": "Mentre controllava i fiumi Adige e Po con le Truppe della provincia di Venezia , Pompeiano fu ucciso dalle Truppe di Costantino durante la battaglia di Verona (312)."}
{"id": "2205777", "revid": "767487", "url": "https://it.wikipedia.org/wiki?curid=2205777", "title": "Roberto Batata", "text": "Mor\u00ec in un incidente stradale nel 1976 a Belo Horizonte, a 26 anni, poche settimane prima che il suo club, il Cruzeiro, conquistasse la Coppa Libertadores.\nCaratteristiche tecniche.\nGiocava come attaccante.\nCarriera.\nClub.\nDebutt\u00f2 nel 1971 con il Cruzeiro, giocando da titolare e realizzando in tutto 110 reti in 281 partite.\nNazionale.\nCon la Nazionale di calcio del Brasile gioc\u00f2 6 partite, segnando tre gol, nel 1975."}
{"id": "2205780", "revid": "331082", "url": "https://it.wikipedia.org/wiki?curid=2205780", "title": "Der Letze Tag", "text": ""}
{"id": "2205782", "revid": "122972563", "url": "https://it.wikipedia.org/wiki?curid=2205782", "title": "Alexandra Coletti", "text": "Biografia.\nStagioni 1999-2006.\nSpecialista delle gare veloci, , debuttando nel circuito il 10 dicembre 1999 a Limone Piemonte in slalom gigante senza completare la prova. L'esordio in Coppa del Mondo avvenne il 24 febbraio 2001 nella discesa libera di Lenzerheide, che non port\u00f2 a termine; per ottenere i primi punti della competizione dovette aspettare il 6 dicembre 2003 con il 22\u00ba posto nella discesa libera di Lake Louise.\nPer i colori azzurri il suo miglior risultato in Coppa del Mondo fu il 21\u00ba posto nel supergigante di Meg\u00e8ve, nel gennaio successivo, mentre in Coppa Europa conquist\u00f2 il primo podio il 2 febbraio 2005 a Sarentino (2\u00aa in discesa libera). Prima dell'inizio della stagione 2005-2006 entr\u00f2 a far parte della nazionale del Principato di Monaco; quindi partecip\u00f2 ai XX Giochi olimpici invernali di , sua prima presenza olimpica, classificandosi 31\u00aa nella discesa libera, 41\u00aa nel supergigante e 33\u00aa nello slalom speciale, mentre non concluse lo slalom gigante e la combinata.\nStagioni 2007-2015.\nEntr\u00f2 per l'unica volta tra le migliori quindici in una gara di Coppa del Mondo con il 15\u00ba posto nella discesa libera di Val-d'Is\u00e8re del 19 dicembre 2006; ai Mondiali di \u00c5re 2007, suo debutto iridato, fu 25\u00aa nella discesa libera, 23\u00aa nel supergigante e non concluse lo slalom gigante. Due anni dopo ai Mondiali di Val-d'Is\u00e8re 2009 non concluse nessuna delle tre gare in cui aveva preso il via (discesa libera, supergigiante e supercombinata).\nFu portabandiera della squadra monegasca durante la cerimonia di apertura dei XXI Giochi olimpici invernali di , nei quali fu 24\u00aa nella discesa libera, 25\u00aa nel supergigante, 19\u00aa nella supercombinata e non concluse lo slalom gigante. Ai Mondiali di Garmisch-Partenkirchen 2011 si classific\u00f2 24\u00aa nella discesa libera, 30\u00aa nel supergigante e 22\u00aa nella supercombinata, mentre a quelli di Schladming 2013 chiuse 29\u00aa nella discesa libera e non termin\u00f2 supergigante e supercombinata. L'anno dopo, ai XXII Giochi olimpici invernali di , non port\u00f2 a termine n\u00e9 la discesa libera, n\u00e9 la supercombinata); ai Mondiali di Vail/Beaver Creek 2015 si classific\u00f2 21\u00aa nella discesa libera e non complet\u00f2 il supergigante e la combinata.\nStagioni 2016-2019.\nIl 15 gennaio 2016 conquist\u00f2 il secondo e ultimo podio in Coppa Europa, ad Altenmarkt-Zauchensee in discesa libera (3\u00aa), e l'anno dopo ai Mondiali di Sankt Moritz 2017 si classific\u00f2 28\u00aa nella discesa libera e non complet\u00f2 n\u00e9 il supergigante n\u00e9 la combinata. Ai XXIII Giochi olimpici invernali di , sua ultima presenza olimpica, si classific\u00f2 27\u00aa nella discesa libera e 30\u00aa nel supergigante.\nL'anno dopo prese per l'ultima volta il via in Coppa del Mondo, il 24 febbraio a Crans-Montana senza completare la gara, e partecip\u00f2 ai Mondiali di \u00c5re, suo congedo iridato, dove fu 27\u00aa nella discesa libera e non complet\u00f2 la combinata. Si ritir\u00f2 al termine di quella stessa stagione 2018-2019 e la sua ultima gara fu un supergigante FIS disputato il 10 aprile a Serre Chevalier, chiuso dalla Coletti al 5\u00ba posto.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "2205784", "revid": "363629", "url": "https://it.wikipedia.org/wiki?curid=2205784", "title": "Test di inibizione dell'emoagglutinazione", "text": "Il test di inibizione dell'emoagglutinazione (in inglese hemagglutination assay) \u00e8 una prova sierologica utilizzata in campo medico per identificare alcuni virus in grado di provocare il fenomeno dell'agglutinazione del sangue.\nQuesti virus hanno sulla superficie le cosiddette emoagglutinine, recettori in grado di legarsi alla superficie dei globuli rossi (i quali sono cellule sensibili ma non permissive).\nLa prova si basa sull'uso di anticorpi in grado di legarsi alle emoagglutinine del virus e impedire al virus di legarsi ai globuli rossi."}
{"id": "2205785", "revid": "76963", "url": "https://it.wikipedia.org/wiki?curid=2205785", "title": "Miy\u016b Sawai", "text": "\u00c8 principalmente ricordata per aver interpretato la protagonista Usagi Tsukino/Sailor Moon in \"Bish\u014djo senshi Sailor Moon\", serie televisiva giapponese inedita in Italia e tratta dal manga e anime \"Sailor Moon\". Ha anche interpretato Youko Kimura in \"Kids Wars 5\" e Shun Sugita nel cortometraggio di internet \"Shun\". Il suo primo film \u00e8 stato \"Chain 2\", un film horror giapponese. \u00c8 apparsa anche nella pubblicit\u00e0 \"Tokyo Disney Sea\".\nCome modella \u00e8 apparsa in riviste giapponesi tra le quali \"Love Berry\", \"Mewmew\" e \"Up to Boy\". In \"Il conquistatore di Shamballa\", film animato della serie \"Fullmetal Alchemist\", ha doppiato il personaggio Noah."}
{"id": "2205789", "revid": "767487", "url": "https://it.wikipedia.org/wiki?curid=2205789", "title": "Villadolo", "text": "Villadolo (Dol pri Hrastovljah in sloveno) \u00e8 un insediamento di 107 abitanti del comune sloveno di Capodistria, situato nell'Istria settentrionale.\nFu chiamata anche Villa di Dolo, Villaduol o anche Villa Diol dal Tommasini. Da Cristoglie una stradina asfaltata, dopo una cappelletta vigilata da un cipresso, dirigendo verso sud-est, conduce a Villadolo a quota 186 m. Dopo il sottopassaggio della ferrovia si trovano poche case antiche, qualcuna in fase di ristrutturazione, completamente circondate dalla curva a 180\u00b0 che la ferrovia descrive discendendo dall'altipiano verso Capodistria.\nVilladolo si trova nel solco vallivo del Risano ed \u00e8, come Villa Decani e Villa Manzini, una eccezione agli insediamenti alto medioevali posti tutti sulle alture. Infatti il suo nome ibrido \u00e8 formato dal veneto Villa che sta per paese e dolo che deriva dallo sloveno \"dol\" che significa gi\u00f9, in basso. A Villadolo c'\u00e8 solo una piccola chiesetta dedicata a S. Giovanni Battista posta su un terrapieno contenuto da un muraglione con quattro cipressi ed a cui si accede attraverso sei gradini in pietra; sul portale c'\u00e8 la data del 1851. Il campanile \u00e8 crollato, ed al suo posto, \u00e8 stata costruita una brutta struttura in cemento armato su due colonne a sostegno della campana. Il Naldini la descrive come \"una villa piccola ma unita, scarsa di fuochi ma copiosa d'affetto\".\nVilladolo dipendeva dalla Pieve di C\u00f2vedo. Nel 1423 pass\u00f2 nelle mani di Variento di Tarsia per investitura del vescovo di Capodistria. Proseguendo sulla stradina a fianco della chiesa si trova uno sterrato; a 100 m s'incontra un bivio, la strada deviando a sinistra conduce a Sanigrado."}
{"id": "2205790", "revid": "110157", "url": "https://it.wikipedia.org/wiki?curid=2205790", "title": "Travelcard Zones 7-9", "text": "Le Travelcard Zones 7-9 (precedentemente Travelcard Zones A-D) sono delle zone accessorie dello schema tariffario correlato alla Travelcard di Transport for London.\nScopo.\nLe zone al di fuori della Greater London a nord-ovest dell'Hertfordshire e del Buckinghamshire, contrariamente alle zone da 1 a 6, non sono perfettamente concentriche alla zona 1. Esse, al momento, includono 8 stazioni della Metropolitana di Londra, sulla Metropolitan Line, e sul London Overground, poste al di fuori della Greater London e non comprese nelle zone 1-6. La stazione di Watford Junction non \u00e8 inserita nello schema zonale.\nStoria.\nFino ai tardi anni novanta, alcune stazioni poste all'estremit\u00e0 orientale della Central Line erano anche in Zonea A e B (l'ultima stazione nella Zona 6 era Loughton) con Epping in Zona B e (prima della loro chiusura nel 1994) North Weald e Ongar in zona C e D rispettivamente. In ogni caso da allora, la Zona 6 \u00e8 stata estesa ad Epping, ora divenuto capolinea.\nIl 2 gennaio 2008 le zone A-D vennero sostituite dalle nuove zone numerate dal 7 al 9.\nZone tariffarie.\nEsistono due tipi di tariffe disponibili per i viaggiatori delle Zone 7-9: Travelcard (biglietto cartaceo) e \"Oyster pay as you go\". La tariffa \"Oyster pay as you go\" \u00e8 basata sulla distanza e sull'orario in cui si viaggia mentre la \"Travelcard\" tiene conto soltanto delle zone in cui si viaggia. Le tariffe per viaggiare verso o dalle Zone 7-9 sono le seguenti:\nQueste tariffe non vengono applicate da tutte le Compagnie ferroviarie operanti sul National Rail. Occorre consultare i singoli siti web delle stesse."}
{"id": "2205791", "revid": "767487", "url": "https://it.wikipedia.org/wiki?curid=2205791", "title": "Kaliber 44", "text": "I Kaliber 44 sono un gruppo hip-hop polacco, formato alla fine del 1993 a Katowice da Piotr \u0141uszcz (\"Magik\"), Marcin Marten (\"Dab\") e Micha\u0142 Marten (\"Joka\"). Il nome del gruppo, a detta dei componenti, non si riferisce alle armi da sparo, ma va interpretato diversamente: la prima parte del nome direva dal \"calibro\" dei problemi dei quali il gruppo si fa portavoce con i suoi brani; il numero 44 invece \u00e8 un riferimento alla poesia profetica \"Dziady\", scritta dal poeta polacco Adam Mickiewicz."}
{"id": "2205792", "revid": "331282", "url": "https://it.wikipedia.org/wiki?curid=2205792", "title": "Avant-Garde", "text": ""}
{"id": "2205795", "revid": "1745361", "url": "https://it.wikipedia.org/wiki?curid=2205795", "title": "Ialiso (mitologia)", "text": "Ialiso (in greco antico: \u1f38\u03ac\u03bb\u03c5\u03c3\u03bf\u03c2; in latino: Ialysus) era il nome dell'eroe eponimo della citt\u00e0 di Ialiso, nell'isola di Rodi.\nMito.\nNella mitologia greca, Ialiso era figlio di Cercafo, a sua volta figlio di Elio, e della nipote Cidippe (o Lisippe). Dalle nozze incestuose oltre a Ialiso nacquero Lindo e Camiro; i tre figli furono gli eroi eponimi delle tre principali citt\u00e0 dell'isola di Rodi: Ialiso, Lindo e Camiro. Secondo Pindaro, Ialiso era il maggiore dei tre fratelli.\nIaliso \u00e8 noto per essere stato il soggetto di numerosi quadri, perch\u00e9 pi\u00f9 volte rifatti, del pittore Protogene, IV secolo a.C.."}
{"id": "2205799", "revid": "1149807", "url": "https://it.wikipedia.org/wiki?curid=2205799", "title": "Mion Sonozaki", "text": ""}
{"id": "2205800", "revid": "24398", "url": "https://it.wikipedia.org/wiki?curid=2205800", "title": "Dol pri Hrastovljah", "text": ""}
{"id": "2205825", "revid": "1652635", "url": "https://it.wikipedia.org/wiki?curid=2205825", "title": "Fattore di crescita derivato dalle piastrine", "text": "Il fattore di crescita derivato dalle piastrine (o PDGF, dall'inglese \"Platelet-Derived Growth Factor\") \u00e8 una citochina.\n\u00c8 il principale mitogeno sierico per le cellule di origine mesenchimale nell'uomo. La proteina biologicamente attiva \u00e8 un dimero composto da due polipeptidi collegati designati A e B. Il PDGF \u00e8 coinvolto direttamente e indirettamente in molti stati patologici comprendenti neoplasia, artrite, arteriosclerosi e sclerosi del midollo osseo.\nCaratteristiche e origine del PDGF.\nIl PDGF viene codificato da un particolare gene, il SIS, che altro non \u00e8 che un proto-oncogene presente nel genoma umano, a dimostrazione del fatto che molti dei geni che codificano per recettori di ormoni o di fattori di crescita come del resto anche alcuni fattori di crescita stessi vengono appunto codificati da oncogeni detti \"cellulari\" secondo la classificazione di John Michael Bishop e Harold E. Varmus.\nEsistono molte isoforme di PDGF, tre di queste, rilasciate in forma attiva, sono costituite dagli omodimeri AA o BB oppure dall'eterodimero AB. Altre due forme, CC e DD, sono attivate mediante clivaggio proteolitico.\nIl PDGF presenta inoltre alcune importanti e peculiari caratteristiche proprie del fattore di crescita. Queste caratteristiche sono principalmente:\n\"chemiotatticit\u00e0\": i fattori di crescita hanno la capacit\u00e0 di richiamare determinate cellule a migrare verso determinati parti del tessuto e la\n\"capacit\u00e0 proliferativa\": i fattori di crescita (che frequentemente nelle colture cellulari vengono sostituiti da siero per espletare questo compito) sono in grado di far proliferare determinate cellule in determinate parti di un tessuto.\nPer rendere pi\u00f9 chiaro quanto appena detto si pensi al caso in cui il tessuto subisca un trauma quale una lacerazione; il primo fenomeno \u00e8 appunto la formazione di un coagulo veicolato dai trombociti, comunemente detti piastrine. In termini pi\u00f9 specifici la formazione del coagulo avviene poich\u00e9 le piastrine rilasciano PDGF il quale, grazie alle sue propriet\u00e0 chemiotattiche, richiama cellule quali i macrofagi che, con la loro attivit\u00e0 fagocitica, eliminano le cellule morte venutesi a accumulare a livello del trauma, nel contempo il PDGF richiama anche cellule quali i fibroblasti i quali vengono spinti alla proliferazione in loco dal PDGF stesso; i fibroblasti andranno quindi a sostituire le cellule morte rigenerando cos\u00ec il tessuto."}
{"id": "2205826", "revid": "701660", "url": "https://it.wikipedia.org/wiki?curid=2205826", "title": "Lago di Telese", "text": "Il lago di Telese \u00e8 un bacino lacustre situato nel territorio comunale di Telese Terme, ai confini con quello di Solopaca, nella valle del fiume Calore in provincia di Benevento.\nFormatosi a seguito del terremoto del 1349, \u00e8 di origine carsica e ha una forma circolare, un perimetro di circa 1\u00a0km e una profondit\u00e0 compresa tra i 20 e i 30 metri; la superficie misura circa 49.000 metri quadrati.\nSoprattutto negli anni settanta e ottanta del Novecento costituiva una rinomata meta turistica; in quegli anni era presente anche una piccola piscina con la relativa spiaggetta per i bagnanti. La balneazione era resa pi\u00f9 sicura dalla presenza di un presidio dei vigili del fuoco, con la relativa barca di salvataggio. Una caratteristica del lago \u00e8 per\u00f2 quella di essere relativamente profondo gi\u00e0 presso la riva, elemento che provoc\u00f2 anche degli incidenti tanto che la balneazione fu\nsuccessivamente interdetta. Presso il lago sono presenti alcune strutture recettive."}
{"id": "2205827", "revid": "24398", "url": "https://it.wikipedia.org/wiki?curid=2205827", "title": "Craniza", "text": ""}
{"id": "2205831", "revid": "26891", "url": "https://it.wikipedia.org/wiki?curid=2205831", "title": "Bl\u00e9riot-Spad S.510", "text": ""}
{"id": "2205832", "revid": "13945", "url": "https://it.wikipedia.org/wiki?curid=2205832", "title": "Excalibur (periodico)", "text": "Excalibur \u00e8 stata una rivista di giochi, principalmente giochi di ruolo, edita dalla Stratelibri che si occupava principalmente delle produzioni e degli eventi di questa casa editrice.\nFondata da Giovanni Ingellis, il primo numero della rivista \u00e8 del dicembre 1991 mentre l'ultimo dell'ottobre 1998 per un totale di 54 numeri. All'interno della rivista era possibile trovare avventure ed articoli, recensioni, interviste e altro materiale di gioco. La difficile situazione della casa editrice, unita al peggioramento del mercato di giochi di ruolo, port\u00f2 alla chiusura della testata che resta la seconda pi\u00f9 longeva, dopo \"Kaos\"."}
{"id": "2205836", "revid": "547992", "url": "https://it.wikipedia.org/wiki?curid=2205836", "title": "Michele Valori", "text": "Biografia.\nFiglio dello scrittore e giornalista Aldo Valori e fratello dell'attrice Bice Valori, Michele Valori si laurea in architettura a Roma nel 1948. Attivo sperimentatore nell'ambito dell'edilizia residenziale, promotore di una nuova edilizia popolare, tra gli autori del nuovo piano regolatore di Roma negli anni sessanta, \u00e8 stato un architetto di grande rigore, urbanista e docente. Professore ordinario e direttore dell'Istituto Universitario di Urbanistica presso la Facolt\u00e0 di Architettura di Roma, ha svolto un'intensa attivit\u00e0 professionale e di ricerca, nel campo della progettazione architettonica, della pianificazione urbanistica e dell'ingegneria civile, come testimonia la vasta produzione di progetti, studi e ricerche, opere realizzate.Vincitore di molti concorsi per piani regolatori urbani ed opere pubbliche, nel corso della sua vita professionale \u00e8 stato chiamato a svolgere numerosi incarichi da societ\u00e0 pubbliche e private operanti negli investimenti per l'edilizia residenziale e per i servizi. Un impegno culturale di grande rilievo sottolineato da premi ed attestati in Italia e all'estero e da incarichi prestigiosi in qualit\u00e0 di membro del Consiglio Superiore dei lavori Pubblici ha contraddistinto la sua opera maturatasi nell'ambito del neorealismo architettonico. Nel giugno del 1962 viene incaricato di collaborare con gli uffici comunali nella predisposizione del piano regolatore che sar\u00e0 adottato dal consiglio comunale il 18 dicembre 1962 e approvato dal governo il 16 dicembre 1965. Parteciperanno con lui Mario Fiorentino, Piero Maria Lugli, Vincenzo Passarelli e Luigi Piccinato.\nL'attivit\u00e0 professionale di Valori si intreccia in un proficuo scambio con quella di molte personalit\u00e0 rilevanti dell'ambiente romano e milanese; si svolge prevalentemente per la committenza pubblica, dopo una formazione universitaria segnata da una diretta partecipazione alla cultura internazionale del moderno e dall'adesione all'APAO, l'Associazione per l'architettura organica, fondata da Bruno Zevi. Di grande interesse sul piano dell'urbanistica i progetti e gli studi planivolumetrici per insediamenti turistici e comprensori extraurbani che individuano un ambito di ricerca intermedio, tra la progettazione architettonica e la previsione territoriale, tra la precisione della cultura tecnica e la ricerca di una corretta impostazione di piano.\nUna tensione intellettuale profonda viene a maturarsi intorno a questi temi e si esplicita nel contributo critico al Piano Regolatore di Roma, cos\u00ec dolorosamente formulato in un suo famoso articolo dal titolo \"Fare del proprio peggio\", pubblicato dalla rivista \"Urbanistica\", nel 1959: \"\"Roma rischia di ritrovarsi tra vent'anni con gli stessi problemi di oggi, aggravati da un incremento edilizio e demografico enorme. La pi\u00f9 orrenda, squalificata citt\u00e0 del mondo che chiameremo Roma per una pietosa convenzione, per una abitudine fonetica\".\" Di grande interesse appare oggi l'opera di Valori per il confronto serrato che propone con i temi del dibattito architettonico del dopoguerra: si tratta quasi di un unico tema svolto nelle innumerevoli occasioni di lavoro spesso in collaborazione con gli architetti che con maggiore incisivit\u00e0 hanno operato in Italia dagli anni dal 1950 al 1980, nello sforzo di coniugare la ricerca e l'attenzione alle tematiche emergenti in quegli anni con una concezione della professione profondamente aderente alla realt\u00e0.\nValori muore improvvisamente nel 1979, cinque mesi prima della sorella Bice, lasciando alcune opere interrotte. Ci restano molti scritti teorici (saggi, lezioni, appunti di viaggio, lettere private) che la moglie Maria Valentina Tonelli ha saputo raccogliere e tramandare attraverso il ricco archivio acquisito nel 2006 per le collezioni del MAXXI Architettura. Un corpus unitario di grande valore documentario che permette una lettura pi\u00f9 complessa della sua attivit\u00e0 progettuale, e anticipa i temi pi\u00f9 attuali del dibattito di oggi, come il recupero dei centri storici e la questione ambientale."}
{"id": "2205843", "revid": "6830", "url": "https://it.wikipedia.org/wiki?curid=2205843", "title": "Vettel", "text": ""}
{"id": "2205850", "revid": "287204", "url": "https://it.wikipedia.org/wiki?curid=2205850", "title": "Campionato sudamericano di calcio femminile Under-20", "text": "Il Campionato sudamericano di calcio femminile Under-20 (noto anche come Sudamericano Femenino Sub-20) \u00e8 la pi\u00f9 importante competizione internazionale sudamericana di calcio femminile riservata alle atlete di et\u00e0 inferiore a 20 anni ed \u00e8 disputato tra le Nazionali femminili Under-20 dei Paesi affiliati alla Confederaci\u00f3n sudamericana de F\u00fatbol (CONMEBOL). Ha cadenza biennale ed il primo torneo \u00e8 stato disputato nel 2004, come competizione Under-19. Solo dalla seconda edizione del 2006 il limite di et\u00e0 \u00e8 stato innalzato a 20 anni. Le prime due classificate guadagnano la qualificazione al Campionato mondiale di calcio femminile Under-20.\nCampione in carica \u00e8 il , che ha vinto tutte le edizioni fin qui disputate.\nMedagliere.\nPartecipazioni e prestazioni nelle fasi finali.\nPer ogni torneo, viene indicata la bandiera del Paese ospite e, tra le parentesi, il numero di squadre che vi hanno partecipato."}
{"id": "2205852", "revid": "216401", "url": "https://it.wikipedia.org/wiki?curid=2205852", "title": "Sudamericano femenino Sub-20", "text": ""}
{"id": "2205856", "revid": "307923", "url": "https://it.wikipedia.org/wiki?curid=2205856", "title": "Bass Culture", "text": ""}
{"id": "2205863", "revid": "80339", "url": "https://it.wikipedia.org/wiki?curid=2205863", "title": "Piccolo Anjuj", "text": ""}
{"id": "2205864", "revid": "1149807", "url": "https://it.wikipedia.org/wiki?curid=2205864", "title": "Kaze no stigma", "text": " \u00e8 una serie di light novel giapponese scritta da Takahiro Yamato e illustrata da Hanamaru Nanto. I romanzi che compongono la serie sono stati pubblicati dall'editore Fujimi Shob\u014d da gennaio 2003 a marzo 2010, per un totale di 12 numeri.\nDalla serie di romanzi \u00e8 stato creato un manga, intitolato \"Kaze no stigma -K\u014den no miko-\", scritto da Takahiro Yamato e illustrato da Neko Miyakai, e un adattamento ad anime costituito da una serie televisiva creata dallo studio Gonzo e composta da 24 episodi trasmessi su Chiba TV e altre reti da aprile a settembre 2007.\nTrama.\nQuattro anni prima dell'inizio della storia, Kazuma Kannagi era stato sconfitto da sua cugina Ayano in un duello volto a decidere il successore di \"Enraiha\", la spada sacra che veniva tramandata di generazione in generazione all'interno del loro clan. A causa di questa sconfitta e della incapacit\u00e0 di Kazuma di usare l\"'Enjutsu\", l'arte di controllare il fuoco specialit\u00e0 dei Kannagi, suo padre lo caccia dalla famiglia. Dopo quattro anni fa ritorno in Giappone, adesso maestro di \"Fuujutsu\", l'arte di controllare il vento, con un nuovo nome: Kazuma Yagami. Poco dopo il suo ritorno alcuni membri della famiglia Kannagi vengono uccisi e l'arma dei delitti si rivela essere proprio \"Fuujutsu.\" In principio la colpa viene fatta ricadere su Kazuma ma, col progredire della storia, si scopre che in realt\u00e0 l'artefice dei delitti \u00e8 il clan Fuuga: servitori del clan Kannagi. Cos\u00ec Kazuma si riunisce con Ayano e con suo fratello minore, Ren, molto abile nell'uso di \"Enjutsu\".\nMedia.\nLight novel.\n\"Kaze no Stigma\" inizi\u00f2 come una serie di light novel, scritta da Takahiro Yamato e illustrata da Hanamaru Nanto, serializzata sulla rivista giapponese per light novel di genere seinen \"Dragon Magazine\", pubblicata da Fujimi Shob\u014d, una parte di Kadokawa Shoten. Inizi\u00f2 la serializzazione nel gennaio 2002, e a aprile 2007, \u00e8 in corso. Undici volumi sono stati pubblicati \u2014 sei volumi principali e cinque raccolte di storie brevi. Il pi\u00f9 recente volume \u00e8 stato pubblicato il 20 ottobre 2005 e il pi\u00f9 recente volume di storie brevi \u00e8 uscito in Giappone nel dicembre 2007. \u00c8 stato riportato che l'autore delle light novel, Takahiro Yamato, \u00e8 morto il 20 luglio 2009, lasciando la serie incompleta. La pubblicazione della serie \u00e8 stata portata a termine con un totale di 12 volumi nel mese di marzo 2010.\nManga.\nUna serie manga illustrata da Neko Miyakai inizi la serializzazione sulla rivista giapponese per manga sh\u014dnen \"Monthly Dragon Age\" il 9 aprile 2007. Al 6 marzo 2008 due volumi sono stati pubblicati da Fujimi Shob\u014d.\nAnime.\nUn adattamento ad anime costituito da una serie televisiva \u00e8 stata prodotta dallo studio Gonzo e fu trasmesso sulle reti televisive nipponiche tra l'11 aprile e il 20 settembre 2007, per un totale di 24 episodi; fu trasmesso in uno slot parte della tarda notte. La serie fu diretta da Junichi Sakata. Il primo DVD di \"Kaze no stigma\" fu pubblicato il 24 agosto 2007. Fu pubblicato da Funimation nel 2009 iniziando con la prima parte. La sigla di apertura dell'anime \u00e8 \"\"Blast of Wind\", interpretata da Saori Kiuji, scritta da Chiaki Ishikawa e Mitsuko Komuro e composta da Kazumi Mitome e Akino Arai. La prima sigla di chiusura \u00e8 \"Hitorikiri no Sora\"\" di Saori Kiuji e la seconda sigla di chiusura \u00e8 di Ayumi Fujimura, Yuka Inokuchi e Shizuka It\u014d.\nLa serie \u00e8 licenziata nel Nord America da FUNimation Entertainment. Il 19 maggio 2010 una versione doppiata in lingua inglese inizi\u00f2 la sua trasmissione sul canale di Animax Asia.\nLa maggiore differenza tra le novel e l'anime \u00e8 il tono pi\u00f9 scuro e violento dei romanzi. Il personaggio di Kazuma \u00e8 molto pi\u00f9 \"oscuro\" nelle novel, che lo mostra uccidere molti dei personaggi antagonisti nella serie, mentre nell'anime tali scene vengono modificate rendendo Kazuma coinvolto con loro. Altre scene in cui sono presenti morti raccapriccianti sono state semplicemente rimosse.\nVideogioco.\nUn videogioco RPG dedicato alla serie, \"Kaze no Stigma RPG\", pubblicato da Fujimi Shob\u014d, \u00e8 uscito nei negozi giapponesi nel giugno 2007. Il videogioco \u00e8 curato da Kiyomune Miwa e utilizza lo Standard RPG System."}
{"id": "2205866", "revid": "80339", "url": "https://it.wikipedia.org/wiki?curid=2205866", "title": "Piccola Kok\u0161aga", "text": ""}
{"id": "2205867", "revid": "80339", "url": "https://it.wikipedia.org/wiki?curid=2205867", "title": "Piccolo Irgiz", "text": ""}
{"id": "2205870", "revid": "80339", "url": "https://it.wikipedia.org/wiki?curid=2205870", "title": "Piccola Kuonamka", "text": ""}
{"id": "2205872", "revid": "124625343", "url": "https://it.wikipedia.org/wiki?curid=2205872", "title": "Via acustica centrale", "text": "La via acustica centrale \u00e8 la via che porta dalle cellule ciliate acustiche dell'organo del Corti gli stimoli sonori fino alla corteccia uditiva temporale primaria (area 41 e 42 di Brodmann).\nAnatomia.\nIl corpo del primo neurone della via acustica centrale risiede nel ganglio del Corti o ganglio spirale; questo nucleo \u00e8 posto all'interno della coclea, nel canale spirale. I neuroni del ganglio del Corti hanno due prolungamenti: il prolungamento dendritico, con andamento centrifugo, \u00e8 diretto all'organo del Corti, dove entra in sinapsi con le cellule ciliate che costituiscono l'entit\u00e0 fisiologica di trasduzione dallo stimolo meccanico (suono) allo stimolo elettrico (onde di depolarizzazione e ripolarizzazione). Il prolungamento assonico ha invece un andamento centripeto e si proietta verso i nuclei cocleari che risiedono nel ponte e nel bulbo. \nL'insieme degli assoni delle cellule del ganglio del corti formano la componente acustica del nervo vestibolococleare o ottavo nervo cranico. Il nervo vestibolococleare attraversa il meato acustico interno e decorre nella cavit\u00e0 cranica fino ad arrivare nel tronco encefalico, ove penetra nel solco bulbo-pontino. Una volta entrato nel tronco encefalico, il terminale sinaptico dell'assone del neurone del ganglio del Corti entra in contatto con i neuroni posti nei nuclei cocleari dorsale o ventrali.\nDai nuclei cocleari la via diventa molto complessa, subendo diverse interruzioni ed incroci: ogni via acustica, destra e sinistra, da questo livello comprende sia fibre omolaterali, sia fibre controlaterali ovvero portanti segnali derivanti dall'orecchio dell'altro lato: si costituisce il cosiddetto corpo trapezoide, dove diversi fasci di fibre originanti dal nucleo cocleare ventrale, si incrociano dapprima con quelle ipsilaterali, giungono al nucleo del corpo trapezoide e al nucleo olivare superiore, dove solo alcune fibre si esauriscono, altre trapassano solamente per poi ricevere fibre dal nucleo cocleare dorsale e andare a formare il \"lemnisco laterale\".\nIl lemnisco laterale, a livello del mesencefalo, si dirige verso il tubercolo quadrigemino inferiore, da qui attraverso il braccio quadrigemino inferiore al corpo genicolato mediale del talamo da cui diparte la radiazione acustica, passante per la porzione sottolenticolare della capsula interna fino a giungere all'area 41-42 del lobo temporale del cervello."}
{"id": "2205873", "revid": "200568", "url": "https://it.wikipedia.org/wiki?curid=2205873", "title": "Stato di Kaduna", "text": ""}
{"id": "2205876", "revid": "339329", "url": "https://it.wikipedia.org/wiki?curid=2205876", "title": "Ignacio de Loyola", "text": ""}
{"id": "2205880", "revid": "1305772", "url": "https://it.wikipedia.org/wiki?curid=2205880", "title": "Acanto (disambigua)", "text": ""}
{"id": "2205881", "revid": "124633836", "url": "https://it.wikipedia.org/wiki?curid=2205881", "title": "Ambroxolo", "text": "L'ambroxolo \u00e8 un agente mucolitico espettorante utilizzato nel trattamento farmacologico di problemi respiratori associati con muco viscoso o eccessivo. \u00c8 un principio attivo utilizzato in numerosi farmaci commerciali; esistono anche preparati a base di ambroxolo-acefillinato.\nL'ambroxolo \u00e8 un metabolita attivo della bromexina, e agisce per ridurre la viscosit\u00e0 delle secrezioni mucose frammentando le lunghe catene mucopolisaccaridiche, provocando colpi di tosse che aiutano a espettorare le secrezioni respiratorie mucose liquefatte, e aiuta a liberare e a mantenere liberi i bronchioli e gli alveoli, riducendo la dispnea.\nL'ambroxolo aumenta la concentrazione di agenti chemioterapici nelle secrezioni facilitando una guarigione pi\u00f9 rapida.\nEsiste anche l'ambroxolo-acefillinato, in questo caso l'ambroxolo \u00e8 coniugato con il derivato xantinico acefillina; si aggiunge all'attivit\u00e0 muco-regolatrice dell'ambroxolo anche l'attivit\u00e0 broncodilatatrice del derivato xantinico acefillina.\n\u00c8 venduto utilizzando diversi nomi commerciali come Mucosolvan e Fluibron o come farmaco equivalente: Ambroxolo EG, Ambroxolo Hexal, Ambroxolo Ratiopharm e Ambroxolo Mylan.\nAvvertenze.\n\"Aerosol:\" durante l'inalazione degli aerosol \u00e8 consigliabile inspirare ed espirare normalmente perch\u00e9 a seguito di un'inspirazione troppo profonda potrebbe insorgere tosse da irritazione; nei pazienti particolarmente sensibili pu\u00f2 essere utile preriscaldare l'inalato alla temperatura corporea prima della somministrazione&lt;ref name=\"Pharmamedix/Ambroxolo\"&gt; Pharmamedix: Ambroxolo Ambroxolo - Avvertenze (Pharmamedix)&lt;/ref&gt;.\n\"Asma bronchiale:\" in caso di asma bronchiale \u00e8 opportuno somministrare un farmaco spasmolitico prima dell'assunzione di ambroxolo per via inalatoria.\n\"Ulcera peptica:\" l'ambroxolo deve essere somministrato con cautela nei pazienti con ulcera peptica, perch\u00e9, in quanto mucolitico, pu\u00f2 ridurre la funzione protettiva del muco gastrico nei confronti dell'acido cloridrico. L'ambroxolo per via sistemica non \u00e8 raccomandato in pazienti con ulcera peptica.\n\"Somministrazione parenterale:\" la somministrazione per endovena di soluzioni concentrate di ambroxolo deve avvenire per infusione; la somministrazione in bolo, senza diluizione, potrebbe determinare emolisi al sito di iniezione. La somministrazione per iniezione rapida endovena in bolo \u00e8 stata associata a reazioni a livello del sistema nervoso centrale, la somministrazione intrarteriosa a edema locale e cicatrizzazione al sito d'iniezione; entrambe queste vie di somministrazione sono controindicate.\n\"Somministrazione per infusione:\" somministrare l'ambroxolo per infusione endovena lenta (tempo di infusione &gt; 2 ore), dopo diluizione con soluzione fisiologica o glucosata al 5% (500 mL). Una volta diluita, la soluzione per l'infusione pu\u00f2 essere conservata per un tempo massimo di 12 ore. L'ambroxolo pu\u00f2 essere anche somministrato senza pre-diluizione, tramite pompa d'infusione, sempre lentamente, con monitoraggio dell'equilibrio idroelettrolitico del paziente.\n\"Trattamento tocolitico:\" l'ambroxolo pu\u00f2 essere somministrato durante trattamento tocolitico. Il farmaco tocolitico e l'ambroxolo possono essere somministrati mediante lo stesso vaso, ma non diluiti nella stessa soluzione perfusionale a causa dei diversi tempi di somministrazione. In combinazione con il trattamento tocolitico, l'ambroxolo deve essere somministrato senza diluizione (con pompa di infusione) per evitare di somministrare una quantit\u00e0 eccessiva di liquidi al paziente.\n\"Gravidanza:\" si consiglia cautela nella somministrazione di ambroxolo in gravidanza, soprattutto nel primo trimestre.\n\"Allattamento:\" poich\u00e9 viene escreto nel latte materno, nelle donne che allattano, l'ambroxolo va somministrato solo in caso di effettiva necessit\u00e0.\n\"Benzalconio cloruro:\" la presenza di benzalconio cloruro, come conservante, nelle forme farmaceutiche inalatorie di ambroxolo pu\u00f2 determinare, dopo inalazione, broncocostrizione nei pazienti sensibili con iperreattivit\u00e0 delle vie aeree.\n\"Sorbitolo:\" nei pazienti con intolleranza ereditaria al fruttosio, la presenza di sorbitolo fra gli eccipienti delle forme farmaceutiche orali di ambroxolo pu\u00f2 provocare disturbi gastrici e diarrea. Preferire specialit\u00e0 medicinali a base di ambroxolo che non contengano sorbitolo.\n\"Glicerolo:\" la presenza, come eccipiente, di glicerolo in quantit\u00e0 elevata pu\u00f2 provocare diarrea, emicrania, disturbi gastrici.\n\"Acido benzoico:\" la presenza, come eccipiente, di acido benzoico, blando irritante, potrebbe indurre reazioni avverse a carico di cute, occhi e mucose. L'acido benzoico \u00e8 stato associato anche a un aumento del rischio di ittero nei neonati.\n\"Incompatibilit\u00e0:\" l'innalzamento del pH provoca la precipitazione della base libera dell'ambroxolo. Non miscelare le soluzioni di ambroxolo (pH pari a 5) con soluzioni a pH &gt; 6,3."}
{"id": "2205883", "revid": "7336", "url": "https://it.wikipedia.org/wiki?curid=2205883", "title": "Acanthos", "text": ""}
{"id": "2205884", "revid": "606919", "url": "https://it.wikipedia.org/wiki?curid=2205884", "title": "Riserva naturale regionale Sentina", "text": "La riserva naturale regionale Sentina \u00e8 un'area naturale protetta situata alla foce del fiume Tronto all'interno del comune di San Benedetto del Tronto, in provincia di Ascoli Piceno e istituita con delibera regionale n. 156 del 14 dicembre 2004 .\nLa Sentina \u00e8 inserita nel Progetto Natura 2000 come ZPS (Zona di Protezione Speciale) e SIC (Sito di Interesse Comunitario), ex DGR n. 1709/1997 e n. 1701/2000 (Regione Marche); oltre che IBA (Important Birds Area) cod. 087 (criterio C6),\nTerritorio.\n\u00c8 situata a nord della foce del fiume Tronto, \u00e8 una palude salmastra che occupa un'area di 177,5 ettari nella quale sono presenti solo pochissimi edifici rurali e che, nonostante qualche zona coltivata e nonostante i tentativi di bonifica integrali effettuati nel passato, presenta una zona umida di grandissima importanza a livello biologico e aviofaunistico. \u00c8 indicata come una delle ultime zone umide per la migrazione dell'avifauna, presente tra la foce del Po e il Gargano ed \u00e8 uno dei rarissimi tratti di spiaggia sabbiosa con retroterra non edificato di tutto l'Adriatico. \u00c8 ricca di specie vegetali e animali a rischio o sempre pi\u00f9 rare sul suolo italiano, e la sua importanza in ottica ambientalista \u00e8 sempre crescente data la continua antropizzazione di tutte le zone costiere sia delle Marche che del confinante Abruzzo.\nEdifici.\nTorre del porto.\nEdificio del 1543 edificato come torre di avvistamento, si trova all'interno dell'area protetta dalla riserva.()\nPercorsi ciclopedonali.\nNella riserva \u00e8 presente anche una rete di percorsi ciclopedonali. \nQuesto territorio si trova sul crocevia tra la ciclovia Adriatica che costeggia la sponda italiana dell'Adriatico, e la ciclovia Salaria che qui ha inizio per poi dirigersi verso Roma e la sponda del Tirreno.\nFlora.\nla Riserva Sentina rappresenta ancora un'area molto importante per la presenza di specie rare lungo la costa adriatica.\nElenco delle specie vegetali presenti nella Riserva:\nFauna.\nLa Riserva naturale della \"Sentina\" \u00e8 un'area di estrema importanza lungo la costa Adriatica. Nella riserva l'avifauna \u00e8 presente con numerose specie di volatili, stanziali e migratori. La presenza dei mammiferi nella riserva non \u00e8 molto elevato, a causa della forte pressione antropica e dell'isolamento ecologico dell'area. Nella Riserva Sentina sono presenti 4 specie di anfibi e 7 specie di rettili. \nElenco delle specie animali presenti nella Riserva:\nNote.\nMassimo Conti. \"Il mare non ti parler\u00e0. Un pellegrinaggio laico: la costa marchigiana dal San Bartolo alla Sentina attraverso il Conero\", Fano (PU), ARAS Edizioni 2015 pagg. 280. Romanzo di viaggio"}
{"id": "2205885", "revid": "7336", "url": "https://it.wikipedia.org/wiki?curid=2205885", "title": "Akanthos", "text": ""}
{"id": "2205886", "revid": "7336", "url": "https://it.wikipedia.org/wiki?curid=2205886", "title": "Acantho", "text": ""}
{"id": "2205887", "revid": "486946", "url": "https://it.wikipedia.org/wiki?curid=2205887", "title": "Acqua&amp;Sapone Padova", "text": ""}
{"id": "2205888", "revid": "7336", "url": "https://it.wikipedia.org/wiki?curid=2205888", "title": "Acanthi", "text": ""}
{"id": "2205889", "revid": "1543377", "url": "https://it.wikipedia.org/wiki?curid=2205889", "title": "Al-Takfir wa l-Hijra", "text": "al-Takfir wa l-Hijra (, ossia \"Accusa di empiet\u00e0 ed Emigrazione\") \u00e8 un movimento terroristico d'ispirazione islamica formatosi in Egitto negli anni settanta, fuoriuscito dalla Fratellanza Musulmana. Da alcuni anni \"al-Takfir wa l-Hijra\" ha ormai membri o sostenitori in numerosi altri Paesi, alleata di fatto con al-Q\u0101\u02bfida per il fatto di proporsi i medesimi obiettivi strategici del gruppo creato da Osama bin Laden. In Spagna il gruppo \u00e8 noto anche col nome di \"Martiri per il Marocco\".\nI membri del gruppo sono fondamentalisti militanti che, tuttavia, non adottano i tratti esteriori cui indulge sovente questo tipo di musulmani oltranzisti. Essi adottano un atteggiamento defilato e anonimo, radendosi ad esempio la barba (i simpatizzanti fondamentalisti - non necessariamente militanti o terroristi - se la lasciano crescere intera, pur rifilandola per\u00f2 accuratamente col rasoio sul collo e sulle gote) e indossano abiti occidentali, spesso con camicia e cravatta per mescolarsi alla folla senza dare nell'occhio e farsi identificare come musulmani devoti e ideologicamente orientati verso gli ideali fondamentalistici. Essi possono anche consumare alcolici (giustificando questo peccato con l'argomento della \"taqiyya\" e mangiare persino carne di maiale (interdetto alimentare assai pi\u00f9 osservato rispetto al precedente) per non insospettire chi da essi \u00e8 considerato nemico, per il semplice fatto di appartenere alla cultura occidentale, da essi considerata artefice di devastazione umana, economica e culturale nei confronti del sistema islamico e di dolosa complicit\u00e0 verso i tiranni e i dittatori che governano gran parte del mondo islamico. Essi di fatto credono che il fine giustifichi i mezzi e che, l'uccisione di un musulmano possa essere giustificata con l'argomento che egli \u00e8 diventato di fatto un apostata per il fatto di non ribellarsi all'ingiustizia, appoggiando la loro causa e che, quindi, quell'omicidio sia un loro preciso dovere morale e religioso.\nPoco ufficialmente si conosce della loro attuale organizzazione o gerarchia. Vari gruppi che adottano la loro medesima ideologia usano le pi\u00f9 svariate, e spesso retoriche, denominazioni.\nIl significato di \"al-Takfir wa l-Hijra\".\nLa parola araba \"Takfir\" significa \"pronuncia, o accusa, di gravissima empiet\u00e0\", tale da far derivare in et\u00e0 classica, legittima morte per il colpevole, essendo il \"k\u0101fir\" assimilabile in tutto all'ateo e al miscredente totale (vale a dire gli animisti e i pagani), al contrario dell'\"Ahl al-Kit\u0101b\", considerati infedeli per non aver riconosciuto la verit\u00e0 del messaggio rivelato dal Profeta dell'Islam. Pertanto, chi riceveva da un'autorit\u00e0 religiosa riconosciuta la condanna per \"kufra\", era considerato uscito dalla comunit\u00e0 dei credenti musulmani e, come tale, trattato.\n\"Hijra\" invece \u00e8 il termine usato per l'Egira da Maometto a da un gruppo ristretto di suoi Compagni, chiamati per questo loro allontanamento (indirettamente forzato), \"Emigranti\", ossia \"muh\u0101jir\u016bn\".\nIl significato completo dei due termini (adottato per la prima volta da alcune branche kharigite era che i \"veri credenti\" (che nella realt\u00e0 contemporanea sarebbero ovviamente i fondamentalisti militanti) debbono scegliere una delle due soluzioni: o riuscire ad allontanare dalla societ\u00e0, che essi vorrebbero creare secondo i loro personalissimi canoni di perfezione religiosa), chi con tale ideologia sia in contrasto, ovvero allontanarsi dalla societ\u00e0 islamica reale (che essi spesso definiscono \"giahilita\", ossia \"ignorante [del messaggio salvifico coranico]\". Ci\u00f2 fu ad esempio fatto dai fondamentalisti del Cairo che,m non riuscendo ad imporre la loro peculiare giustizia islamica in Terra, a causa dell'inflessibile e durissima ostilit\u00e0 del regime egiziano (da Anwar al-Sadat a Hosni Mubarak) lasciarono la capitale egiziana per trovare rifugio nella citt\u00e0 di Asy\u016b\u1e6d, loro luogo di Egira, cos\u00ec come Medina lo era stato per Maometto e i suoi seguaci, indotti nel 622 ad abbandonare Mecca.\nStoria.\nIl gruppo avvi\u00f2 la sua attivit\u00e0 negli anni sessanta, fuoriuscendo dalla Fratellanza Musulmana egiziana, ma balz\u00f2 sulle pagine solo nel 1977, quando si cap\u00ec con grave ritardo che \"al-Takfir wa l-Hijra\" non era una semplice e innocua organizzazione millenaristica.\nNel 1977 un ingegnere agrario, Shukri Mustafa, divenne il leader del gruppo, dopo aver lavorato a ristrutturare l'organizzazione dopo il suo rilascio dal carcere nel 1971. Egli enfatizzava la necessit\u00e0 di una rottura completa da ogni societ\u00e0 islamica da lui giudicata per\u00f2 preda della \"kufra\". I membri dovevano perci\u00f2 vivere all'interno di una comunit\u00e0 alternativa e il pi\u00f9 possibile separata (concetto della \"hijra\", ossia Egira), e questo si realizz\u00f2 nelle aree minerarie dell'Alto Egitto. I musulmani - che si sentivano sempre pi\u00f9 alienati dalla convulsa modernit\u00e0 che si affermava in Egitto in maniera crescente, o che si sentivano marginalizzati dai processi produttivi in una societ\u00e0 strutturalmente militarizzata, convintamente capitalistica ma stabilmente autoritaria, e dall'invasiva globalizzazione cui non poteva sfuggire il moderno Egitto, si unirono in modo abbastanza consistente al gruppo fondamentalista per un intenso bisogno di vita comunitaria, ormai smarrita nelle popolose metropoli egiziane.\nUn numero sorprendente di donne infolt\u00ec i ranghi del gruppo, a ci\u00f2 spinte dall'elevata scolarizzazione egiziana che non offriva per\u00f2 loro adeguati sbocchi lavorativi.\nNell'estate del 1977 il gruppo decise di passare alla lotta aperta, con il clamoroso rapimento dello \"shaykh\" Muhammad Husayn al-Dhahabi, ministro egiziano dei beni Waqf, cui segu\u00ec il suo omicidio. Dopo l'arresto e l'esecuzione capitale di Mu\u1e63\u1e6daf\u0101 nel 1978 la repressione delle autorit\u00e0 egiziane si espresse con la massima forza sull'organizzazione fondamentalista, accusata di essere la responsabile dell'assassinio del Presidente Anwar al-Sadat, malgrado questo fosse stato organizzato e realizzato da una cellula militare che rispondeva al nome di \"Jih\u0101d\".\nIdeologia.\nL'ideologia dell'organizzazione appare a prima vista come un gruppo neo-kharigita, del quale per\u00f2 il salafismo appare essere il legante. La parte pi\u00f9 qualificata del Salafismo respinge l'\"al-Takfir wa l-Hijra\" come un'organizzazione estremistica, denunciandola come una versione attualizzata del Kharigismo.\n\"Al-Takfir wa l-Hijra\" invoca la battaglia contro ebrei, cristiani e cosiddetti apostati (tutti coloro cio\u00e8 che non si rifanno puntualmente ai doveri del musulmano, al fine di restaurare l'unit\u00e0 del mondo islamico (che si vorrebbe sia stata realizzata nel primissimo periodo dei primi due Califfi \"ortodossi\"). La \"Umma\" deve essere guidata da un Califfo, che governi in base alla Shar\u012b\u02bfa. Ai guerrieri del gruppo \u00e8 permesso praticare l'istituto antico (di elaborazione sciita della \"taqiyya\". Ci\u00f2 significa che essi possono nascondere la loro vera fede per proteggerla dalle pressioni e dalle aggressioni esterne. Ci\u00f2 consente loro di mescolarsi nella societ\u00e0 occidentale e persino di violare apparentemente tutte le norme che rendono appariscente la condizione del musulmano, al fine di poter pi\u00f9 agevolmente distruggere al momento opportuno la civilt\u00e0 dell'Occidente ebraico-cristiano e, ancor pi\u00f9, quello laico (agnostico o ateo). Secondo la loro ideologia, i guerrieri della vera fede diventeranno martiri e guadagneranno perci\u00f2 dopo la loro morte le delizie riservate da Dio in Paradiso ai suoi fedeli.\nL'ideologia di \"al-Takfir wa l-Hijra\" divenne a tal punto estremistica che nel 1996 il gruppo decise di ordire un complotto per assassinare Osama bin Laden, additato come un esponente insufficientemente radicale. Molti studiosi considerano altres\u00ec il movimento dei Taliban in Afghanistan come miscredente.\nOpposizione internazionale.\n\"Al-Takfir wa l-Hijra\" \u00e8 stata qualificata come organizzazione terroristica dall'Unione europea."}
{"id": "2205898", "revid": "1305772", "url": "https://it.wikipedia.org/wiki?curid=2205898", "title": "Hijra", "text": ""}
{"id": "2205900", "revid": "767487", "url": "https://it.wikipedia.org/wiki?curid=2205900", "title": "Gianluca Ferro", "text": "Il suo stile ha contaminazioni che vanno dalla fusion al metal fino alla ambient e il mathcore. Ha suonato negli Heart Of Sun, nei Time Machine ed ora suona nei Bouncing the Ocean assieme a Edoardo Sala (Folkstone, Simone Tomassini) e Alberto Bollati (Wine Spirit, Mike Terrana Band, Mr. No) e Andrea Vergori (Wheels of Fire, Liquid Shadows) e nei Breath Of Nibiru assieme a Nick Pierce degli Unheart. Ha pubblicato quattro dischi da solista: \"Involution\", \"Unheimlich,\" \"A Hole In The Ocean e Cosmic Dead Ringers\". Nel 2019 ha registrato le chitarre del disco hard rock \"Lovekillers Featuring Tony Harnell\", pubblicato da Frontiers Records.\nBreath Of Nibiru.\n2015-2014 -\"Skyline Bazar\""}
{"id": "2205906", "revid": "1305887", "url": "https://it.wikipedia.org/wiki?curid=2205906", "title": "Silvano Rogi", "text": ""}
{"id": "2205908", "revid": "298055", "url": "https://it.wikipedia.org/wiki?curid=2205908", "title": "Augusto De Marinis", "text": ""}
{"id": "2205911", "revid": "287204", "url": "https://it.wikipedia.org/wiki?curid=2205911", "title": "Cagliari Calcio 1977-1978", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1977-1978.\nStagione.\nDopo la bella stagione precedente il Cagliari, con in panchina il confermato Lauro Toneatto, \u00e8 partito con i favori dei pronostici ma ha disatteso le premesse disputando un campionato di mezza classifica, non dando mai l'impressione di rientrare nella lotta promozione.\nHa raggiunto la migliore posizione in classifica alla decima giornata con il quarto posto, poi il calo. Dopo la befana, al culmine di quattro sconfitte consecutive, viene esonerato l'allenatore e richiamato Mario Tiddia il quale porta la squadra ad una tranquilla salvezza. In evidenza Luigi Piras, autore di 12 reti.\nIn Coppa Italia il Cagliari ha disputato il settimo girone di qualificazione dove ha incassato\ntre sconfitte e 11 reti subite in quattro partite. Un campanello d'allarme che avrebbe dovuto essere ascoltato all'inizio del campionato, perch\u00e9 evidenziava una difesa non ben preparata ad affrontare questa difficile stagione sportiva.\nTra i migliori del campionato vi sono Alberto Marchetti, lucidissimo regista di scuola juventina, e il centrocampista Guido Magherini, autore di otto reti.\nStatistiche.\nStatistiche dei giocatori.\nFonte:"}
{"id": "2205921", "revid": "71433", "url": "https://it.wikipedia.org/wiki?curid=2205921", "title": "Summer of fear", "text": ""}
{"id": "2205922", "revid": "210936", "url": "https://it.wikipedia.org/wiki?curid=2205922", "title": "Final Eight Coppa Italia 2009", "text": ""}
{"id": "2205924", "revid": "7336", "url": "https://it.wikipedia.org/wiki?curid=2205924", "title": "Acantus", "text": ""}
{"id": "2205926", "revid": "7336", "url": "https://it.wikipedia.org/wiki?curid=2205926", "title": "Acanthum", "text": ""}
{"id": "2205928", "revid": "1305772", "url": "https://it.wikipedia.org/wiki?curid=2205928", "title": "Aerei militari della guerra civile spagnola", "text": "Velivoli della Fuerzas A\u00e9reas de la Rep\u00fablica Espa\u00f1ola.\nPrima dello scoppio della guerra civile, la Fuerzas A\u00e9reas de la Rep\u00fablica Espa\u00f1ola disponeva dei seguenti velivoli:\nVelivoli dell'Aviaci\u00f3n Nacional.\nAllo scoppio della guerra quella che sar\u00e0 subito denominata Aviaci\u00f3n Nacional poteva contare solo sugli aerei dei piloti che avevano aderito al sollevamento.\nVelivoli civili impiegati per il trasporto truppe.\nI primi aerei a vedere impiego operativo durante il conflitto furono aerei da trasporto utilizzati dalle forze nazionaliste per trasferire truppe dal Marocco spagnolo nella madrepatria."}
{"id": "2205931", "revid": "666668", "url": "https://it.wikipedia.org/wiki?curid=2205931", "title": "Campionato austriaco di calcio a 5 2006-2007", "text": "Il Campionato austriaco di calcio a 5 2006-2007 \u00e8 stato il quinto campionato di calcio a 5 dell'Austria, disputato nella stagione 2006/2007 per la prima volta con la formula del girone unico all'italiana, la competizione ha preso il nome di Murexin Futsal Bundesliga e si \u00e8 svolta da novembre 2006."}
{"id": "2205936", "revid": "205250", "url": "https://it.wikipedia.org/wiki?curid=2205936", "title": "Alonso de Ledesma", "text": "Biografia.\nLa sua poesia si fonda sul gioco ingegnoso, che a volte conduce fino all'assurdo. Fu il primo ad adottare il concetto come forma sistematica di espressione; il suo gioco formale si basa sulla condensazione espressiva, servendosi perci\u00f2 della polisemia, l'ellissi, la giustapposizione dei contrari o antitesi, il paradosso, e tutto ci\u00f2 che esige un'acutezza concettuale. Questa estetica fu seguita entusiasticamente da Francisco de Quevedo, Luis V\u00e9lez de Guevara e da \"El diablo cojuelo\" e la prosa di tipo moralista e satirica di Baltasar Graci\u00e1n.\nLedesma partecip\u00f2 a vari concorsi in diverse festivit\u00e0 e certami, vincendone parecchi, come quello realizzato nel 1603 a Valladolid in onor della canonizzazione di San Raimundo (dell'Ordine di San Domenico), o nelle \"Fiestas\" in onore della nascita di Filippo IV nella medesima citt\u00e0, nel 1605, e nei certami letterari del 1609 a Salamanca e Segovia per la canonizzazione di San Ignacio de Loyola. Fino a 33 geroglifici di Ledesma inserisce Alonso de Salazar nella sua \"Relaci\u00f3n con motivo de la festividad de Salamanca\". Si conserva, inoltre, un suo sermone di enigmi.\nScrisse \"Conceptos espirituales\" (tre parti, Madrid, 1600, 1608, 1612), che svilupparono vari punti della dottrina cristiana in forma allegorica; l'opera ottiene un tale esito che venne ristampata pi\u00f9 di trenta volte solamente nel secolo XVII. Seguirono \"Juegos de la Noche Buena en cien enigmas\" (1611), versioni straordinarie dei vecchi villancico e \"cantares\" popolari del Basso Medioevo che includono cento enigmi con logogrifi, \"letreados\", paronomasie e giochi di parola. Il \"Romancero y monstruo imaginado\" (1615) abbonda in equivoci di acutezza (\"agudeza\"). - (Baltasar Graci\u00e1n lo chiama \"Divino\") -. La sua ultima opera venne edita postuma: gli \"Epigrammi e Geroglifici della vita di Cristo\" , dove si inserisce un ampio \"Colloquio\" tra la Fama ed Eresma, fiume di Segovia , nei pressi delle grandiosit\u00e0 e antichit\u00e0 della citt\u00e0. Amico di Lope de Vega e conoscitore della lingua aragonese, il bibliografo Francisco Vindel (1937) lo considera come plausible autore del cosiddetto \"Quijote de Avellaneda\"."}
{"id": "2205946", "revid": "110157", "url": "https://it.wikipedia.org/wiki?curid=2205946", "title": "Buzuluk (affluente del Chop\u00ebr)", "text": "Il Buzuluk () \u00e8 un fiume della Russia europea meridionale (oblast' di Volgograd), affluente di sinistra del Chop\u00ebr (bacino idrografico del Don).\nNasce dal versante occidentale delle alture del Volga, scorre dapprima in direzione nord-occidentale successivamente verso sud-ovest in una valle molto larga e piatta nella steppa della parte settentrionale dell\"oblast\" di Volgograd. Il principale centro urbano toccato nel suo corso \u00e8 la cittadina di Novoanninskij. Sfocia nel Chop\u00ebr a 142\u00a0km dalla foce, presso il villaggio di Ust'-Buzulukskaja. Ha una lunghezza di 314\u00a0km; l'area del suo bacino \u00e8 di 9\u00a0510\u00a0km\u00b2. Il maggior affluente, proveniente dalla destra idrografica \u00e8 il Kardali (lungo 128\u00a0km).\nIl fiume \u00e8 relativamente povero di acque a causa del clima arido, e in alcuni punti del basso corso pu\u00f2 seccare completamente durante la stagione estiva. Ci sono oltre 600 piccoli laghi nel bacino."}
{"id": "2205948", "revid": "666668", "url": "https://it.wikipedia.org/wiki?curid=2205948", "title": "Campionato austriaco di calcio a 5 2007-2008", "text": "Il Campionato austriaco di calcio a 5 2007-2008 \u00e8 stato il sesto campionato di calcio a 5 dell'Austria, disputato nella stagione 2007/2008, la competizione ha avuto come denominazione ufficiale Murexin Futsal Bundesliga e si \u00e8 svolta da novembre 2007.\nIl campionato ha visto trionfare la compagine del 1.FC Futsal Graz davanti al Murexin e al Polonia Vienna. Solo quarti i campioni uscenti della Stella Rossa, poi vincitori della coppa nazionale."}
{"id": "2205949", "revid": "773636", "url": "https://it.wikipedia.org/wiki?curid=2205949", "title": "Chiesa di Santa Maria a Vico", "text": "La chiesa di Santa Maria a Vico era un edificio religioso situato nella parte occidentale del territorio comunale di Cinigiano. La sua esatta ubicazione era nei dintorni del Castello di Vicarello.\nStoria e descrizione.\nDi origini medievali, la chiesa era una suffraganea della pieve di Sant'Ippolito a Martura, al pari della vicina pieve di San Martino a Vico; per la prima volta viene citata in un documento datato 1220. Nelle epoche successive la chiesa cambi\u00f2 la sua denominazione, risultando in seguito dedicata a Santa Margherita. Nel corso del Quattrocento, la chiesa inizi\u00f2 a diventare sempre meno frequentata, venendo preferita la pieve di San Martino per lo svolgimento delle principali funzioni religiose; da allora, l'edificio religioso divenne praticamente la cappella gentilizia del Castello di Vicarello, venendo utilizzata come luogo di preghiera dei signori che risiedevano nell'insediamento fortificato. Nelle epoche successive, il luogo di culto fin\u00ec per essere completamente dismesso.\nDella chiesa di Santa Maria a Vico sono state perse praticamente tutte le tracce, pur essendo identificabile l'area in cui sorgeva in epoca medievale presso il Castello di Vicarello."}
{"id": "2205950", "revid": "767487", "url": "https://it.wikipedia.org/wiki?curid=2205950", "title": "Fuoco Negli Occhi", "text": "I Fuoco Negli Occhi sono un gruppo musicale hip hop italiano formato a Bologna.\nIl gruppo \u00e8 composto dagli MC Prosa Dario Duggento, Kyodo e Brain e dalla cantante Micha Soul, il gruppo si caratterizza per le sue origini variegate. Brain e Kyodo sono infatti due ragazzi bolognesi che fanno musica insieme dal 2000, mentre Prosa e la cantante Micha sono due fratelli originari di Bruxelles, per quanto di genitori italiani.\nStoria del gruppo.\nGli inizi.\nBrain e Kyodo sono attivi all'interno della scena bolognese fin dal 2000. Partecipano alle manifestazioni di freestyle locali e nazionali e fanno parte della crew Stratus Bolo, insieme al rapper della PMC Gianni KG, a Fadamat e al produttore italo-argentino Shablo. I due organizzano anche due eventi chiamati \"Atmosfera 051\", all'interno del Livello 57, uno degli storici locali hip hop bolognesi. Kyodo parteciper\u00e0 anche all'Hip Hop Kemp 2005, manifestazione internazionale che si tiene ogni anno vicino a Praga.\nProsa e Micha nascono invece a Bruxelles e sempre nel 2000 si avvicinano all'hip hop entrando nel Malefix Team, gruppo formato soprattutto da ragazzi di origine africana e maghrebina. Il gruppo comincia a farsi notare nelle radio locali e compare in numerosi mixtape di DJ francesi. Prosa lascia poi la citt\u00e0 e si trasferisce a Bologna, dove stringe amicizia con Kyodo e Brain, creando i fondamenti per la formazione dei Fuoco Negli Occhi. Micha, da sempre interessata alla musica, dopo aver rinunciato a vari contratti discografici, che la volevano troppo pop, lascia l'Irlanda, dove viveva nel 2004 e raggiunge il fratello in Italia. Micha si \u00e8 poi sposata con Brain.\n\"Graffi sul vetro\".\nNel 2006 il gruppo \u00e8 definitivamente formato e l'etichetta romana La Grande Onda gli d\u00e0 fiducia, producendo il loro primo disco, dal titolo \"Graffi sul vetro\", distribuito dalla Self. Al progetto collaborano alcuni tra i migliori produttori italiani, DJ Shocca e Shablo tra gli altri.\n\"Full Immersion\" e progetti solisti.\nA marzo 2008 esce il loro secondo lavoro, \"Full Immersion\", album ricco di collaborazioni con artisti della scena italiana e internazionale, da cui le numerosissime (34) collaborazioni a livello di produzioni e featuring tra cui DJ Lugi, Shablo, DJ Shocca, Il Turco, Francesco Paura, MetroStars, ecc.. \"Full Immersion\" vede la nascita di una stretta collaborazione tra la crew e Specta, ex componente del gruppo francese Saian supa Crew, il quale \u00e8 presente come rapper nel pezzo \"Showgun\" e produttore della strumentale del loro primo singolo \"Point break\" di cui uscir\u00e0, poco tempo dopo, il video. Il secondo singolo cambia atmosfera e si rivela \"Altamente infiammabile\". Di questo nuovo singolo esce ad ottobre del 2008 il video.\nOltre a continuare ad esibirsi in diverse citt\u00e0 italiane, i quattro componenti di FNO stanno portando avanti progetti diversi che li vedranno mettersi in gioco da \"solisti\", con \"BrainStorm\" il primo album ufficiale del componente dei FNO Brain uscito nel 2009 ricche di collaborazioni con artisti come Kiave e Il Lato Oscuro Della Costa e quello di Micha Soul \"Seven Soul Sins\"."}
{"id": "2205956", "revid": "1505830", "url": "https://it.wikipedia.org/wiki?curid=2205956", "title": "BYD Company", "text": "La BYD Company Limited (\u6bd4\u4e9a\u8fea\u80a1\u4efd\u6709\u9650\u516c\u53f8) (SEHK: 1211) \u00e8 una societ\u00e0 manifatturiera cinese con sede a Shenzhen, Guangdong, Cina. Fondata da Wang Chuanfu nel febbraio 1995 e quotata alla Borsa di Hong Kong dal luglio 2002, ha due importanti filiali, BYD Auto e BYD Electronic.\nBYD \u00e8 cresciuto fino a diventare un importante produttore di automobili (in particolare auto completamente elettriche e ibride, autobus, camion, ecc.), biciclette alimentate a batteria, carrelli elevatori, pannelli solari e batterie ricaricabili (batterie per telefoni cellulari, batterie per veicoli elettrici e stoccaggio di rinfuse rinnovabili). \n\u00c8 il secondo pi\u00f9 grande produttore di batterie ricaricabili per cellulari e il pi\u00f9 grande produttore di batterie al nickel-cadmio. \nStoria.\nFondato nel febbraio 1995, BYD Co (\"Build Your Dreams\") ha iniziato come fabbrica di batterie ricaricabili in competizione nel mercato cinese contro le importazioni giapponesi. \nBYD \u00e8 cresciuto rapidamente in dieci anni catturando pi\u00f9 della met\u00e0 del mercato mondiale delle batterie per telefoni cellulari e diventando il pi\u00f9 grande produttore cinese (e tra i primi quattro al mondo) di tutti i tipi di batterie ricaricabili."}
{"id": "2205958", "revid": "666668", "url": "https://it.wikipedia.org/wiki?curid=2205958", "title": "Campionato austriaco di calcio a 5 2008-2009", "text": "Il Campionato austriaco di calcio a 5 2008-2009 \u00e8 stato il settimo campionato di calcio a 5 dell'Austria, disputato nella stagione 2008/2009, la competizione ha avuto come denominazione ufficiale Murexin Futsal Bundesliga e si \u00e8 svolta da novembre 2008.\nIl campionato ha subito un cambio di modalit\u00e0 con l'inserimento di un girone playoff a fine torneo: le cinque migliori squadre hanno dato vita a tre giorni di impegni il 28 dicembre, 4 gennaio e 11 gennaio 2009 che hanno decretato la vittoria finale del Murexin All Stars."}
{"id": "2205961", "revid": "287204", "url": "https://it.wikipedia.org/wiki?curid=2205961", "title": "Ayesha Takia", "text": "Dopo apparizioni pubblicitarie, ha fatto il suo debutto a Bollywood nel 2004 con il film \"\", vincendo subito il Filmfare Award per la miglior attrice debuttante.\nIn seguito \u00e8 stata elogiata dalla critica per l'interpretazione di Meera, una giovane vedova, in \"Dor\" nel 2006.\nHa poi avuto un doppio ruolo nella pellicola \"No Smoking...!\", accanto a John Abraham."}
{"id": "2205968", "revid": "465169", "url": "https://it.wikipedia.org/wiki?curid=2205968", "title": "Teoria degli insiemi", "text": "La teoria degli insiemi \u00e8 una teoria matematica posta ai fondamenti della matematica stessa, collocandosi nell'ambito della logica matematica. \nPrima della prima met\u00e0 del XIX secolo la nozione di insieme veniva considerata solo come qualcosa di intuitivo e generico. La nozione \u00e8 stata sviluppata nella seconda met\u00e0 del XIX secolo dal matematico tedesco Georg Cantor, \u00e8 stata al centro dei dibattiti sui fondamenti dal 1890 al 1930 ed ha ricevuto le prime sistemazioni assiomatiche per merito di Ernst Zermelo, Adolf Fraenkel, Paul Bernays, Kurt G\u00f6del, John von Neumann e Thoralf Skolem, Gottlob Frege (le convenzioni linguistico-formali, come il quantificatore universale ed esistenziale) e Giuseppe Peano (notazione e sintassi). In questo periodo si sono assestati due sistemi di assiomi chiamati sistema assiomatico di Zermelo-Fraenkel e sistema assiomatico di Von Neumann-Bernays-G\u00f6del.\nSuccessivamente si sono affrontate le tematiche riguardanti il problema della completezza dei sistemi di assiomi (v. teorema di incompletezza di G\u00f6del), i rapporti con la teoria della calcolabilit\u00e0 (vedasi anche macchina di Turing) e la compatibilit\u00e0 dei sistemi di assiomi con l'assioma della scelta e con assiomi equivalenti o simili. Accanto a differenti consolidate teorie formali degli insiemi (vedi anche teoria assiomatica degli insiemi) esistono esposizioni pi\u00f9 intuitive che costituiscono la cosiddetta teoria ingenua degli insiemi. \nElenchiamo le entit\u00e0 principali della teoria degli insiemi."}
{"id": "2205972", "revid": "438678", "url": "https://it.wikipedia.org/wiki?curid=2205972", "title": "Evisceration Plague", "text": "Evisceration Plague \u00e8 l'undicesimo album in studio della band statunitense Cannibal Corpse, pubblicato il 3 febbraio 2009 dalla Metal Blade Records."}
{"id": "2205973", "revid": "110157", "url": "https://it.wikipedia.org/wiki?curid=2205973", "title": "Love, War and the Ghost of Whitey Ford", "text": "Love, War and the Ghost of Whitey Ford \u00e8 il quinto lavoro da solista del cantautore rap statunitense Everlast."}
{"id": "2205981", "revid": "729019", "url": "https://it.wikipedia.org/wiki?curid=2205981", "title": "Gran Premio motociclistico del Pacifico 2000", "text": "Il Gran Premio motociclistico del Pacifico 2000 corso il 15 ottobre, \u00e8 stato il quindicesimo Gran Premio della stagione 2000 e ha visto vincere nella classe 500 la Suzuki di Kenny Roberts Jr, nella classe 250 la Honda di Daijir\u014d Kat\u014d e nella classe 125 l'Aprilia di Roberto Locatelli.\nSi tratta della prima edizione di questo Gran Premio e della seconda prova che si svolge sul territorio giapponese.\nAl termine della prova delle 125, Locatelli si laurea campione del mondo; sempre nella stessa gara Lucio Cecchinello taglia il traguardo al 4\u00ba posto ma viene in seguito squalificato, i punti relativi a tale posizione non sono stati per\u00f2 immediatamente recuperati sui piloti che seguono in classifica, la cosa crea anche una minima discrepanza tra le varie fonti in merito alle classifiche generali dell'anno diffuse."}
{"id": "2205982", "revid": "729019", "url": "https://it.wikipedia.org/wiki?curid=2205982", "title": "La Grande Onda (etichetta discografica)", "text": "La Grande Onda \u00e8 un'etichetta discografica italiana fondata da Tommaso Zanello, meglio noto come Piotta che produce, promuove, edita e distribuisce progetti discografici caratterizzati da sonorit\u00e0 urban.\nSi avvale di partner come Audioglobe, Edel, Made in Etaly, Self Distribuzione, Warner Chappell, Universo, Universal Music al fine di garantire ai suoi artisti maggior visibilit\u00e0 possibile ed una promozione e distribuzione a misura del loro progetto, sia sul territorio che sulle piattaforme digitali. Tra i tanti lavori sicuramente da menzionare quelli con Amir, Brokenspeakers, Brusco, Cor Veleno, Jesto, Rancore e Gel e poi il progetto internazionale realizzato con la Comunit\u00e0 Europea Diversidad e quelli sociali \"U'tagghiamu stu palluni!?\" contro la Mafia e \"Ancora in piedi\", in favore delle popolazioni colpite dal terremoto in Emilia-Romagna. Nel 2012 all'interno de La Grande Onda nasce poi \"La Zona\", sezione della label dedicata alle sonorit\u00e0 rock alternative. I lavori pubblicati hanno riscosso ampio successo di critica, dai quotidiani alle riviste specializzate, trovando spazio nei canali radiofonici e televisivi tradizionali cos\u00ec come nei nuovi media. Numerosi i brani richiesti per compilation e colonne sonore, dal film \"Scialla\" a \"Psycomentary\", da \"Hot Club\" a \"Hitmania\", dai volumi della serie \"Street Art\" al Festival di Sanremo, dagli allegati di \"XL\" di \"Repubblica\" alle pubblicazioni di Rai Trade. \nPremi e riconoscimenti ufficiali vinti:"}
{"id": "2205984", "revid": "80598", "url": "https://it.wikipedia.org/wiki?curid=2205984", "title": "Ricky Belloni", "text": "Biografia.\nInizia a suonare la chitarra da autodidatta. La sua prima esperienza \u00e8 nella band Il Pacco; successivamente partecipa all'incisione dei primi album degli Stormy Six e di Claudio Rocchi.\nNel 1972 entra nei Nuova Idea e due anni dopo, insieme a Paolo Siani, forma i Track, di cui faranno parte anche il bassista Guido Guglielminetti e il cantante Cacao; la prima ed unica incisione di quest'ultimo gruppo sar\u00e0 l'album \"Track Rock\" per l'etichetta Ariston Records. Sempre nel 1974 insieme con Gianni Belleno alla batteria, Giorgio D'Adamo al basso e Giorgio Usai alle tastiere, accompagna Fabrizio De Andr\u00e9 nella sua prima tourn\u00e9e.\nNel dicembre 1974, conclusa l'esperienza con De Andr\u00e9, Belloni registra il suo unico disco da solista \"Ricordi da bruciare\".\nDal 1975 al 1995 ricopre in pianta stabile il ruolo di chitarrista e di cantante dei New Trolls. Nel 1995 fonda gli Extra, abbandonati tuttavia due anni dopo. Successivamente fonda Il Mito New Trolls.\nHa fatto parte dell'orchestra del Festival di Sanremo in qualit\u00e0 di corista per diverse edizioni. Ha cantato insieme a Silvio Pozzoli, Moreno Ferrara e Cristina D'Avena varie sigle di cartoni animati, telefilm e trasmissioni per l'infanzia come: \"Alla scoperta di Babbo Natale\", \"Arriva Cristina\", \"Balliamo e cantiamo con Licia\", \"Una spada per Lady Oscar\" (con Vincenzo Draghi), \"D'Artagnan e i moschettieri del re\" (con Paola Orlandi e Marco Gallo), \"Milly un giorno dopo l'altro\", \"Sabato al circo\", \"Al circo, al circo\", \"Aspettiamo te\" e \"Buon Natale\".\nHa collaborato con Fabrizio De Andr\u00e9, Franco Battiato, Adriano Celentano, Ornella Vanoni, Drupi, Milva, Mina e Anna Oxa.\nPartecipa come corista nel 2016 ai brani \"Vorrei ma non posto\" di J-Ax e Fedez e \"Potrei abituarmi\" di Annalisa, insieme a Moreno Ferrara e Silvio Pozzoli."}
{"id": "2205989", "revid": "110157", "url": "https://it.wikipedia.org/wiki?curid=2205989", "title": "White Trash Beautiful", "text": "White Trash Beautiful \u00e8 il quarto lavoro da solista del cantautore rap statunitense Everlast."}
{"id": "2205990", "revid": "55935", "url": "https://it.wikipedia.org/wiki?curid=2205990", "title": "Ialysos", "text": ""}
{"id": "2205996", "revid": "767487", "url": "https://it.wikipedia.org/wiki?curid=2205996", "title": "Campionato sudamericano di calcio femminile Under-17", "text": "Il Campionato sudamericano di calcio femminile Under-17 (noto anche come \"Sudamericano Femenino Sub-17\") \u00e8 la pi\u00f9 importante competizione internazionale sudamericana di calcio femminile riservata alle atlete di et\u00e0 inferiore a 17 anni ed \u00e8 disputato tra le Nazionali femminili Under-17 dei Paesi affiliati alla CONMEBOL. Ha cadenza biennale e il primo torneo \u00e8 stato disputato nel 2008. Le prime tre classificate guadagnano la qualificazione al Campionato mondiale di calcio femminile Under-17.\nCampione in carica \u00e8 il , che ha vinto l'edizione 2013."}
{"id": "2205997", "revid": "216401", "url": "https://it.wikipedia.org/wiki?curid=2205997", "title": "Sudamericano femenino Sub-17", "text": ""}
{"id": "2205999", "revid": "1305772", "url": "https://it.wikipedia.org/wiki?curid=2205999", "title": "Live EP", "text": ""}
{"id": "2206010", "revid": "838137", "url": "https://it.wikipedia.org/wiki?curid=2206010", "title": "Lingua marrucina", "text": "La lingua marrucina era una variet\u00e0 dialettale della lingua osca, parlata nell'area abitata dall'antico popolo italico dei Marrucini (valle del fiume Aterno, nell'odierno Abruzzo) nel I millennio a.C. Fa parte dei dialetti sabellici, insieme dialettale delle lingue osco-umbre. La principale attestazione del marrucino \u00e8 costituita dal \"Bronzo di Rapino\", epigrafe risalente alla met\u00e0 del II secolo a.C.."}
{"id": "2206014", "revid": "599013", "url": "https://it.wikipedia.org/wiki?curid=2206014", "title": "Yasumasa Hatakeyama", "text": "Carriera.\nPer quanto riguarda le competizioni del motomondiale, esordisce nella stagione completa del motomondiale 1996, nella classe 250 con la Honda, giungendo 28\u00ba al suo termine.\nNel 1998 corre otto Gran Premi con la Honda e sei con la ERP-Honda, terminando 27\u00ba. Nella stagione 2000 la sua ultima apparizione in questa serie, correndo il GP del Pacifico in sella ad una Honda, con un 32\u00ba posto a fine stagione.\nOltre a questo tipo di gare, Hatakeyama ha al suo attivo anche varie partecipazioni alla 8 Ore di Suzuka, classica competizione di durata che si disputa in Giappone."}
{"id": "2206015", "revid": "1305772", "url": "https://it.wikipedia.org/wiki?curid=2206015", "title": "Sant'Antonio (Capodistria)", "text": " \nSant'Antonio (in sloveno Sv. Anton\"') \u00e8 un insediamento di 1.736 abitanti del comune di Capodistria, situato nell'entroterra dell'Istria settentrionale.\nLa localit\u00e0 \u00e8 situata a 6,4\u00a0km dal confine italiano e ad est del capoluogo comunale.&lt;br&gt;\nL'insediamento (\"naselja\") \u00e8 costituito da pi\u00f9 agglomerati: Acquaro (\"Potok\"), Boscari (\"Bo\u0161karji\"), \"Bu\u017earji\", Cavalli (\"Kavali\u010di\"), Cepinie (\"\u010cepinje\"), Cerei (\"Cerej\"), Cociancici (\"Kocjan\u010di\u010di\"), Cortina (\"Kortina\"), \"Dolani\", Duori [o Corte di Sant'Antonio] (\"Dvori\"), Faransan (\"Faran\u010dan\"), Gregori (\"Gregori\u010di\"), Pec\u00ecchi di Sant'Antonio (\"Pe\u010dki\"), Scofari (\"\u0160kofarji\"), Tomasici (\"Toma\u017ei\u010di\"), Turchi (\"Turki\").&lt;br&gt;\nAll'interno dell'insediamento vi sono inoltre le sorgenti dei torrenti Cornalunga e Cer\u00e8.&lt;br&gt;\nIl nome del paese \u201cSant'Antonio\u201d (\"Sv. Anton\"), che dopo la seconda guerra mondiale prese il nome di \"Pridvor\" (letteralmente \u201cpresso la corte\u201d), come altri toponimi contenenti nomi di santi ripristinati dopo l'indipendenza della Slovenia, \u00e8 stato ripreso\nTra il settembre 1947 e l'autunno 1954 fece parte della zona B del Territorio Libero di Trieste, per poi passare alla Repubblica di Jugoslavia.\nCorsi d'acqua.\nfiume Cornalunga (\"Bada\u0161evica\"); torrente Cer\u00e8 (\"Cerej\"); torrente Martesin (\"Marte\u017ein\")"}
{"id": "2206020", "revid": "110157", "url": "https://it.wikipedia.org/wiki?curid=2206020", "title": "Colle di Panissars", "text": "Il colle di Panissars \u00e8 un valico dei Pirenei Orientali che si trova a 325\u00a0m di altezza nella zona dei Monti Alb\u00e8res. Separa la regione francese del Vallespir da quella spagnola dell'Alt Empord\u00e0. Il Passo \u00e8 uno dei pi\u00f9 antichi dei Pirenei ed era conosciuto in epoca romana con il nome di \"Summum Pyrenaeum\" e segnava il confine fra la Gallia Narbonensis e la Hispania Citerior. Di qui transitava la Via Domizia che si congiungeva, poco a valle del colle, alla Via Augusta, realizzando quindi un collegamento permanente, transitabile anche durante l'inverno, fra la vale del Rodano e la costa Atlantica.\nOggi i collegamenti stradali sono assicurati dal valico del Perthus, realizzato circa 1\u00a0km a nord-est, ma il colle del Panissars conserva un notevole interesse storico per le rovine di varie epoche ivi presenti.\nSito archeologico.\nIl sito occupa una superficie di circa 3.000\u00a0m\u00b2 e si trova sul bordo dell'attuale confine franco-spagnolo. \nIl luogo \u00e8 stato nel pi\u00f9 totale abbandono per molti secoli. Nel 1984, sono stati effettuati i primi scavi nella parte francese del sito sotto la direzione di Georges Castellvi, nel 1990 gli scavi sono stati estesi nel territorio spagnolo (a cura di Josep Maria Nolla e Isabel Roda), quindi effettuati congiuntamente nel 1993. Il sito \u00e8 ora diviso tra la Francia (due terzi) e la Spagna (un terzo). Il materiale recuperato nei lavori di scavo \u00e8 visibile nel vicino Forte di Bellegarde.\nNel giro di poche centinaia di metri vi si trovano i resti del trofeo di Pompeo e del monastero benedettino di Santa Maria de Panissars.\nIl monastero fu costruito intorno al 1010 d.C. per dare accoglienza e rifugio a chi attraversava i Pirenei lungo la via Domizia.\nLa chiesa, probabilmente risalente alla prima met\u00e0 dell'XI secolo, \u00e8 del tutto eccezionale: \u00e8 composta di tre navate che hanno una larghezza maggiore della lunghezza, un'abside semicircolare, un portico e tre ingressi.\nI muri esterni e una cripta situata sotto l'abside con resti di affreschi romanici sono tuttora eretti. Sul lato sud si trovano i resti di un piccolo chiostro, le camere del monastero e la cucina.\nGli scavi effettuati nel 1984 hanno fatto emergere sotto al monastero fondazioni scavate nella roccia, blocchi di pietra e mattoni ancora in luogo nella parte nord est del sito. Questi resti sono stati indicati da Castellvi come i resti del Trofeo di Pompeo Magno.\nIl Trofeo fu fatto erigere da Pompeo nel 71 a.C., al suo rientro in Italia, in commemorazione della sua vittoria su Quinto Sertorio, governatore della Spagna Citeriore, rivoltatasi contro Roma nell'80 a.C. Il Trofeo misurava alla base 35 metri per 30\u00a0m (corrispondenti a 120 x 100 piedi romani) in quanto doveva essere visto da lontano per simboleggiare la potenza di Roma, portava incisi sulle sue mura i nomi delle 846 citt\u00e0 sottomesse da Pompeo."}
{"id": "2206023", "revid": "104458", "url": "https://it.wikipedia.org/wiki?curid=2206023", "title": "Marrucino", "text": ""}
{"id": "2206024", "revid": "1632387", "url": "https://it.wikipedia.org/wiki?curid=2206024", "title": "Dance Hall Crashers", "text": "I Dance Hall Crashers sono un gruppo ska punk formato nel 1988 a Berkeley, California.\nStoria.\nNati da una costola degli Operation Ivy, la ska punk band di Berkeley, Dance Hall Crashers fu per un breve periodo fronteggiata da Tim Armstrong e Matt Freeman, che nel 1991 fonderanno i Rancid. Entrambi abbandonarono dopo poco tempo, mentre il gruppo si stabilizz\u00f2 nel 1989, guidato dalla cantante Elyse Rogers ed il chitarrista Jason Hammon; seguirono una serie di cambiamenti di formazione, quando entr\u00f2 la cantante Karina Denike nel 1990. Il primo album omonimo \"Dance Hall Crashers\", poi riedito con l'aggiunta di inediti sotto il nome di \"1989-1992\" nel 1992, pass\u00f2 inosservato. A causa di questo insuccesso i Dance Hall Crashers si sciolsero poco dopo, venendo per\u00f2 convinti dai propri fan ad organizzare una riunione in occasione di un concerto nel 1992; l'esibizione risult\u00f2 un tale successo che il gruppo decise di riprendere l'attivit\u00e0, con una formazione composta da Rogers e Denike alla voce, Hammon alla chitarra, suo fratello Gavin dietro i tamburi, il chitarrista Scott Goodell e il bassista Mikey Weiss. Il gruppo trov\u00f2 subito un accordo con una sussidiaria della \"major\" MCA, la 510, che pubblic\u00f2 il loro secondo capitolo \"Lockjaw\" nel 1995, disco che li conferm\u00f2 come una tra le band pi\u00f9 promettenti della scena pop punk californiana. Una compilation di primi singoli, \"The Old Record\", segu\u00ec nel 1996 prima che riemergesseo l'anno successivo con il secondo full-length, \"Honey I'm Homely\"."}
{"id": "2206025", "revid": "767487", "url": "https://it.wikipedia.org/wiki?curid=2206025", "title": "Cane bianco", "text": "Cane bianco (\"White Dog\") \u00e8 un film del 1982 diretto da Samuel Fuller e basato sul romanzo \"Chien blanc\" (1970) di Romain Gary, a cui il film \u00e8 dedicato.\nNonostante fosse intenzione degli autori mandare un messaggio antirazzista e di tolleranza tra i popoli, proprio a causa del contenuto forte e rude il film fu ritenuto \"politicamente scorretto\" dalla Paramount Pictures, che decise di bloccarne la distribuzione cinematografica negli Stati Uniti per evitare polemiche.\nTrov\u00f2 distributori per il grande schermo solo in Francia e Regno Unito, dove usc\u00ec nel 1982, mentre nella stragrande maggioranza del resto delle nazioni che ne avevano comprato i diritti di distribuzione usc\u00ec direttamente per il mercato casalingo od ottenendo solamente messe in onde \"straordinarie\" per la televisione via cavo.\nNel 2010 \u00e8 stato inserito dal sito \"Best Complex\" nella classifica dei 50 film pi\u00f9 razzisti di sempre, aggiudicandosi la 42\u00aa posizione, nonostante il chiaro messaggio antirazzista che il film vuole trasmettere.\nTrama.\nLos Angeles; l'attrice Julie Sawyer, mentre torna a casa, investe accidentalmente un cane pastore bianco randagio. Dopo averlo portato da un veterinario per curarlo, Julie decide di tenerlo finch\u00e9 non avr\u00e0 trovato i proprietari. Di notte uno stupratore irrompe in casa sua e cerca di aggredirla, ma il cane la difende; sceglie cos\u00ec di adottarlo nonostante il parere contrario del suo fidanzato Roland Graele. A loro insaputa, il cane \u00e8 stato addestrato da un fanatico razzista per attaccare a vista persone nere; poco dopo il cane scappa di casa e uccide un camionista afroamericano. Successivamente, Julie porta il cane sul set dove sta lavorando e l'animale assalta un'attrice nera.\nJulie porta il cane dall'addestratore Carruthers, il quale le consiglia di sopprimerlo. Un altro addestratore, Keys (afroamericano) decide di provare a rieducare l'animale: lo rinchiude in un grande recinto e si espone a lui ogni giorno con indosso indumenti protettivi, assicurandosi di essere l'unico a nutrirlo e a prendersi cura di lui.\nIn seguito il cane riesce a liberarsi e uccide un anziano afroamericano in chiesa. Keys lo recupera ma non lo consegna alle autorit\u00e0 per continuare l'addestramento; alle proteste di Julie le spiega che l'addestramento \u00e8 a un punto di svolta in cui il cane potrebbe essere curato o impazzire. Ritiene che riuscire a curarlo scoragger\u00e0 le persone razziste ad addestrare ulteriori cani in questo modo.\nTempo dopo, il cane diventa amichevole nei confronti di Keys. Il proprietario dell'animale viene a reclamarlo e Julie lo affronta, rinfacciandogli come il cane sia stato curato da un afroamericano. Durante i festeggiamenti, il cane improvvisamente attacca Carruthers e Keys \u00e8 costretto a sparargli, uccidendolo.\nDistribuzione.\nDopo aver avuto sott'occhio il materiale girato per \"Cane bianco\", la Paramount, spiegando la delicatezza del tema trattato dall'opera in corrispondenza a forti scene di violenza, decise di ridurre il numero di copie per le sale cinematografiche statunitensi per occorrere a una distribuzione limitata.\nLa prima internazionale del film si tenne in Francia il 7 luglio 1982, accogliendo buoni riscontri da parte della critica cinematografica. A poco pi\u00f9 di un anno di distanza, la United International Pictures decise di acquistare i diritti di distribuzione dell'opera per un'uscita cinematografica in Inghilterra.\nIn occorrenza di imminenti messe in onda per le emittenti televisive via cavo, il film venne rimontato in una versione censurata per una visione usufruibile ad un pi\u00f9 vasto pubblico. Tra i canali interessati alla proiezione televisiva, la NBC, che acquistando i diritti del film al prezzo di 2,5ml $ inizi\u00f2 ad occuparsi della restaurazione di \"Cane Bianco\" per una messa in onda senza censure. Comunque, qualche tempo dopo l'annuncio di queste notizie, la National Association for the Advancement of Colored People, un'associazione per la tutela dei diritti degli afroamericani, intent\u00f2 e vinse una causa per l'annullamento della proiezione televisiva a causa del materiale poco adatto a un pubblico facilmente suggestionabile col rischio d'istigazione all'odio razziale.\nNonostante tutti questi eventi contro il film, \"Cane bianco\" \u00e8 stato oggetto di speciali e maratone televisive, nonch\u00e9 di particolari proiezioni in alcuni festival cinematografici.\nEdizione casalinga.\nDal 2 dicembre 2008 usc\u00ec per il mercato casalingo americano una versione DVD di \"Cane bianco\" senza censure, dopo che l'azienda privata The Criterion Collection ne acquist\u00f2 i diritti mettendosi al lavoro per restaurare il film. Tra i contenuti extra si possono trovare interviste a membri del cast artistico e tecnico, scene tagliate e l'opinione generale del regista Fuller sul film e la questione del razzismo.\nTematiche.\nTrattando come tematica principale il razzismo, descritto come una malattia incurabile e parte, oramai, della cultura e societ\u00e0 moderna, la storia ruota attorno ad un cane bianco trovato in stato di randagismo da una giovane attrice, che col tempo si scoprir\u00e0 essere stato addestrato fin da cucciolo ad attaccare le persone di colore."}
{"id": "2206027", "revid": "773636", "url": "https://it.wikipedia.org/wiki?curid=2206027", "title": "Chiesa di Santo Stefano a Pignese", "text": "La chiesa di Santo Stefano a Pignese era un edificio religioso situato all'estremit\u00e0 nord-occidentale del territorio comunale di Cinigiano. La sua esatta ubicazione era presso la localit\u00e0 di \"Santo Stefano\", alcuni chilometri a nord-est della frazione di Sasso d'Ombrone, lungo la sponda sinistra del fiume Ombrone.\nStoria e descrizione.\nCostruita in epoca medievale, le origini della chiesa sembrano risalire al XII secolo, essendo citata per la prima volta in un documento datato 1140; oltre all'edificio religioso era presente anche un ospedale. Il complesso religioso era alle dipendenze dei monaci dell'Abbazia di San Salvatore a Giugnano nei pressi di Roccastrada. Nelle epoche successive, il complesso religioso venne trasformato in un monastero cistercense, rimanendo sempre intitolato a Santo Stefano, ove era sempre presente un edificio religioso accanto agli ambienti monastici attigui. La struttura religiosa rimase in funzione ancora per alcuni secoli, risultando per\u00f2 gi\u00e0 dismessa in epoca settecentesca, epoca in cui venne costruito un complesso rurale nel luogo in cui sorgeva l'antica chiesa di origini medievali.\nDella chiesa di Santo Stefano a Pignese sono state perse praticamente tutte le tracce, pur essendo identificabil l'area in cui sorgeva grazie al toponimo e a mappe e documenti storici."}
{"id": "2206041", "revid": "767487", "url": "https://it.wikipedia.org/wiki?curid=2206041", "title": "Dietro le cinque tracce", "text": "Dietro le cinque tracce \u00e8 il primo EP solista registrato da Kiave, mc dei Migliori Colori. L'EP \u00e8 uscito nel 2005, pubblicato dall'etichetta indipendente Vibrarecords."}
{"id": "2206051", "revid": "775372", "url": "https://it.wikipedia.org/wiki?curid=2206051", "title": "Expo 2015 (azienda)", "text": "Expo 2015 S.p.A. \u00e8 una azienda italiana di totale propriet\u00e0 pubblica incaricata della realizzazione, organizzazione e gestione dell'Esposizione Universale di Milano nel 2015. La societ\u00e0 \u00e8 stata posta in liquidazione con DPCM 6 febbraio 2016.\nStoria.\nExpo 2015 S.p.A. nacque con atto notarile il 1\u00ba dicembre 2008 a Milano, in attuazione del DPCM 22 ottobre 2008 (cosiddetto decreto Expo del Governo Berlusconi IV), che prevedeva la creazione di una societ\u00e0 per la gestione dell'evento.\nAttivit\u00e0.\nCome definito dal DPCM 22/10/2008, la societ\u00e0:\nArexpo.\nIl 1\u00ba giugno 2011 nasce la societ\u00e0 Arexpo, con lo scopo di acquisire le aree del sito espositivo di Expo 2015, metterle a disposizione dell'azienda per l'organizzazione dell'Esposizione universale e gestire lo sviluppo urbanistico dell'area, con particolare focalizzazione sugli utilizzi post-manifestazione.\nLa societ\u00e0 ha lo scopo di curare anche la riqualificazione delle aree al termine dell'esposizione.\nAzionariato.\nIl capitale sociale di euro \u00e8 suddiviso tra:\nConsiglio d'amministrazione che ha gestito l'evento.\nComposizione dell'ultimo CDA:\nPrima di Sala \u00e8 stato amministratore delegato Lucio Stanca che rassegn\u00f2 le dimissioni, sia da AD che da consigliere, nel giugno 2010 per divergenze con il Consiglio, ed in particolare con il presidente Bracco, che a sua volta lo criticava per \"non aver concluso nulla\".\nCronologia dei vertici aziendali.\nCronologia dei vertici aziendali di Expo 2015 SpA."}
{"id": "2206054", "revid": "282466", "url": "https://it.wikipedia.org/wiki?curid=2206054", "title": "Dietro le Cinque Tracce", "text": ""}
{"id": "2206056", "revid": "767487", "url": "https://it.wikipedia.org/wiki?curid=2206056", "title": "Luigi Gioacchino Nebbia", "text": "Carriera.\nConosciuto con il nomignolo di \"Fumana\", \u00e8 ricordato come Nebbia II per essere distinto dal fratello maggiore Arnaldo, anch'egli calciatore.\nCon il vince un campionato di Prima Divisione e nella stagione 1933-1934 gioca 34 partite in Serie B. Viene successivamente ceduto al , sempre in Serie B, dove rimane fino al 1939, per un totale di 133 presenze e 7 gol, tra cui anche 15 presenze e 2 gol in Serie A nella stagione 1938-1939.\nIn seguito viene ceduto al Catania, con cui retrocede in Serie C. Dopo altri due anni in Sicilia, sempre in terza serie, la sua carriera subisce una momentanea interruzione a causa della seconda guerra mondiale. Dopo la guerra torna al Perugia in Serie C, per poi ritirarsi dal calcio giocato."}
{"id": "2206058", "revid": "287204", "url": "https://it.wikipedia.org/wiki?curid=2206058", "title": "Peso honduregno", "text": "Il peso \u00e8 stata la valuta dell'Honduras tra il 1862 e il 1931.\nStoria.\nIl \"peso\" sostitu\u00ec il \"real\" al cambio di 1 \"peso\" = 8 \"reales\". Inizialmente il \"peso\" era suddiviso in 8 \"reales\". Nel 1871 la valuta fu decimalizzata, con il \"peso\" suddiviso in 100 \"centavos\". Il \"peso\" fu sostituito nel 1931 dalla \"lempira\" alla pari.\nMonete.\nLe prime emissioni del 1862 comprendevano monete provvisorie di rame in tagli da 1, 2, 4 e 8 \"pesos\". A queste seguirono tra il 1869 e il 1871 monete di cupro-nichel in tagli da \u215b, \u00bc, \u00bd e 1 \"real\".\nMonete d'argento da 5, 10, 25 e 50 \"centavos\" e d'oro da 1 \"peso\" furono introdotte nel 1871 in seguito alla decimalizzazione. Monete di bronzo da 1 \"centavo\" furono introdotte nel 1878, mentre quelle di bronzo da 2 \"centavos\" e d'argento da 1 \"peso\" vennero aggiunte nel 1881. Monete d'oro da 5, 10 e 20 \"pesos\" furono introdotte tra il 1883 e il 1889.\nBanconote.\nNel 1886 la \"Aguan Navigation and Improvement Company\" emise la prima carta moneta. Il \"Banco Centro-Americano\" inizi\u00f2 la produzione di banconote nel 1888, seguita dal governo honduregno nel 1889, e molte altre banche pi\u00f9 tardi. I tagli andavano dai 50 \"centavos\" ai 100 \"pesos\"."}
{"id": "2206059", "revid": "92723", "url": "https://it.wikipedia.org/wiki?curid=2206059", "title": "Marko Ivan Rupnik", "text": "Insieme all'Atelier d'Arte spirituale del Centro Aletti, di cui \u00e8 direttore, ha realizzato in tutto il mondo opere famose, come i mosaici della Cappella \"Redemptoris Mater\" in Vaticano, quelli delle basiliche di F\u00e1tima e di San Giovanni Rotondo, quelli sulla facciata del Santuario di Lourdes, al Santuario della Madonna dei Fiori a Bra, nella Cattedrale di Santa Maria Reale dell\u2019Almudena a Madrid, la Cappella del vescovado di Tenerife a San Crist\u00f3bal de La Laguna, della Chiesa ortodossa della Trasfigurazione a Cluj, del Santuario di san Giovanni Paolo II a Cracovia, del Santuario di San Giovanni Paolo II a Washington e del Santuario di Madonna Ta' Pinu a Gozo.\nBiografia.\nNel 1973 entra nella Compagnia di Ges\u00f9. Dopo aver studiato filosofia a Lubiana, nel 1977 si iscrive all'Accademia di Belle Arti di Roma che conclude nel 1981 con una tesi dal titolo \"Luigi Montanarini e il problema dell'interpretazione\". Seguono gli studi di teologia presso l'Universit\u00e0 Gregoriana a Roma. Qui si specializza in missiologia, con una licenza su \"Vassilij Kandinskij come approccio a una lettura del significato teologico dell'arte moderna alla luce della teologia russa\". Nel 1985 diventa sacerdote. Per alcuni anni, dal 1987 al 1991, vive a Gorizia presso il Centro \u201cStella Matutina\u201d dei gesuiti, dove lavora soprattutto tra i giovani. Nel 1991 consegue il dottorato alla Facolt\u00e0 di Missiologia della Gregoriana con una tesi guidata da Tom\u00e1\u0161 \u0160pidl\u00edk su \u201cIl significato teologico missionario dell'arte nella saggistica di Vja\u010deslav Ivanovi\u010d Ivanov\u201d.\nDal settembre 1991 risiede e opera a Roma presso il Centro Aletti di cui \u00e8 direttore. Insegna alla Pontificia Universit\u00e0 Gregoriana e al Pontificio Istituto Liturgico Sant'Anselmo.\nDal 1995 \u00e8 Direttore dell\u2019Atelier dell\u2019arte spirituale del Centro Aletti. Dal 1999 al 2013 \u00e8 stato consultore del Pontificio Consiglio per la Cultura e dal 2012 \u00e8 consultore del Pontificio Consiglio per la Promozione della Nuova Evangelizzazione. Il 14 gennaio 2017 papa Francesco lo ha nominato consultore della Congregazione per il culto divino e la disciplina dei sacramenti.\nNel 2013 riceve il dottorato honoris causa dall'Universit\u00e0 Francisco de Vitoria di Madrid e nel 2014 dalla Facolt\u00e0 di Teologia di Lugano.\nNel febbraio 2000 ha ricevuto il premio \u201cFrance Pre\u0161eren\u201d, il pi\u00f9 alto riconoscimento per la cultura della Repubblica Slovena. Nel 2002 \u00e8 stato insignito dell'onorificenza \u201cSegno d'onore della libert\u00e0 della Repubblica Slovena\u201d, conferitagli dal Presidente della Repubblica. Nel 2003 ha ricevuto il premio internazionale \u201cBeato Angelico\u201d per l'Europa.\nOltre all'attivit\u00e0 di artista e di teologo si dedica da sempre anche a quella pi\u00f9 specificamente pastorale, attraverso conferenze e la guida di corsi ed esercizi spirituali. \u00c8 autore di numerosi libri di teologia e spiritualit\u00e0, molti dei quali pubblicati dalla casa editrice Lipa.\nIl percorso artistico.\nGli inizi.\nPadre Rupnik \u00e8 un artista del colore. All'inizio del suo percorso \u00e8 vicino alle avanguardie del XX secolo, in particolare alla pittura astratta di Kandiskij.\n\u201c\"Seguendoli ho inteso la pittura come espressione di un mondo interiore, misterioso, che sfugge alle metodologie rigorose, alla scienza, ma che \u00e8 essenziale per l'uomo, che \u00e8 vero quanto \u00e8 vera l'esistenza dell'uomo stesso, pure se soffocato sotto una cappa formalista e razionalista che reifica anche la persona\"\u201d\nI quadri di questo periodo sono costruiti sulla regola dei contrasti tra i colori, nella ricerca dell'armonia tra di essi. \u201c\"Dio \u00e8 la luce, e tutto ci\u00f2 che \u00e8 in Dio \u00e8 nella luce. La comunione \u00e8 la luce degli uomini. La comunione si coglie nei colori. La comunione in Dio \u00e8 l'armonia nei colori. Ma l'armonia \u00e8 possibile nella diversit\u00e0. L'armonia che Dio vuole \u00e8 coesione dei colori assoluti, puri, forti. Nella luce, i contrasti spumeggiano uno spettro di comunione. L'amore \u00e8 quella forza che dai contrasti crea una sinfonia\"\u201d\n\u201c\"Un giorno una piccola zingara mi disse con orgoglio che aveva gli occhi neri. Portava un fiorellino rosso nel ciuffo dei capelli scuri. Da allora mi sono detto: non \u00e8 vero che il nero non \u00e8 un colore\"\u201d\nTuttavia, a Rupnik non interessa il colore in s\u00e9, come espressione dello stato d'animo dell'artista, ma avverte l'urgenza di arrivare a porre a tema il senso della vita, che per lui significa riconoscere la centralit\u00e0 del Cristo.\nAnche in questa fase non figurativa, caratterizzata dalla pastosit\u00e0 dei colori, inframmezzata a tessuti, pelli di animali, oggetti, tappeti, l'artista progressivamente comincia la ricerca del \u201cVolto del Cristo\u201d, volto eterno e personale che sta sotto le culture e le tradizioni, quelle degli indiani d'America, degli slavi antichi, dei primordi dell'arte cristiana. \u201cDall'attenzione alle linee di struttura che lo reggono, il cosmo si mostra come una casa o, pi\u00f9 profondamente, come materia compattata attorno alla croce. Come se il segreto della materia e l'origine della luce fossero racchiusi in una trama di croce che traspare solo all'occhio attento alle molte sfumature del nero\u201d (Lorenzo Prezzi)\nL'arte sacra.\nLa frequentazione e l'approfondimento della tradizione spirituale e culturale dell'Oriente cristiano (i Padri, ma anche i teologi russi recenti come Vladimir Sergeevi\u010d Solov'\u00ebv, Nikolaj Berdjaev, Sergej Bulgakov, Pavel Florenskij) permettono a Rupnik di attingere al patrimonio della \u201cChiesa indivisa\u201d del primo millennio e di mostrare quella che ritiene l'insufficienza di una parte della teologia occidentale talvolta imprigionata negli schemi della razionalit\u00e0 strumentale senza capacit\u00e0 simbolica.\n\u201c\"Facevo le mostre, i critici mi hanno notato, e ho capito il rischio che pu\u00f2 costituire la fama. Ma sant\u2019Ignazio di Loyola mi orientava alla libert\u00e0 interiore e la spiritualit\u00e0 dei Padri al cuore monastico\u2026.Ho cominciato a congedarmi dalla pittura, dall'arte, dalle mostre. Ho persino coperto alcuni quadri con il nero, per esserne veramente libero\".\u201d\nVi \u00e8 qui un ulteriore passaggio del percorso artistico e spirituale di Marko Rupnik: dall'artista che \u201csente\u201d all'artista che \u201cserve\u201d. \u201cVi \u00e8 un tratto ascetico di spessore fra un'arte proposta come raffinato mestiere e un'arte che risponde alla necessit\u00e0 della \u00abbellezza che salva il mondo\u00bb (Dostoevskij)\u201d. (Lorenzo Prezzi)\n\u201c\"Nel 1996 la Chiesa mi ha chiesto di impegnarmi in un'opera artistica liturgica. Allora ho capito con chiarezza che non mi posso pi\u00f9 sottrarre, che l'arte non \u00e8 semplicemente l'espressione dell'artista, ma un servizio, umile come tutti i servizi. L'arte \u00e8 come l'amore: pi\u00f9 \u00e8 personale, pi\u00f9 \u00e8 universale\".\u201d\nQuesta intuizione porta Rupnik alla ricerca di forme artistiche coerenti e rivolte innanzitutto agli spazi sacri. \u201c\"Pian piano ho visto sempre pi\u00f9 chiaramente che la mia arte trova la sua ragion d'essere nel partecipare alla totalit\u00e0 della liturgia, rendendosi testimone del dolore umano e della redenzione di Dio\".\u201d\nNon si tratta quindi di scegliere tra figurativismo o astrattismo, ma di tenere presente il linguaggio liturgico: esso si muove sul \u201cpersonale\u201d e sul \u201ccomunitario\u201d. La liturgia per sua natura \u00e8 spazio che coniuga il soggettivo del credente con l'oggettivo della \"ecclesia\": anche l'arte in questo spazio pu\u00f2 superare l'antinomia tra soggettivo e oggettivo per arrivare a una essenzialit\u00e0 simbolica, riconoscibile in ogni momento storico dal popolo cristiano.\nIn p.Marko matura \"\u201cla percezione dell'unit\u00e0 organica tra l'evento liturgico che si celebra e l'edificio o lo spazio che lo ospita. L'arte nell'edificio liturgico non \u00e8 decorativa, ma \u00e8 costitutiva dell'evento che l\u00ec si celebra e della comunit\u00e0 che si riconosce in quell'edificio, immagine della Chiesa, dell'umanit\u00e0 e dell'universo trasfigurati. Abbiamo bisogno di un'arte liturgica che non solo susciti ammirazione, ma anche devozione, riverenza, piet\u00e0, senso religioso.\u201d\"\nI mosaici e l'arte corale del Centro Aletti.\nNel 1999, con l'Atelier dell'arte spirituale del Centro Aletti, p. Marko Rupnik conclude il rinnovo a mosaico della Cappella Redemptoris Mater affidatogli dal papa Giovanni Paolo II. D'ora in poi, l'arte di Rupnik sar\u00e0 impegnata in un rapporto dialogico tra l'iconografia della tradizione Orientale e la sensibilit\u00e0 artistica della modernit\u00e0 Occidentale, unite in particolare nella tecnica del mosaico.\nLa scelta del mosaico nasce a partire da due motivazioni:\nI riferimenti di quest'arte musiva sono da ricercare da un lato nella tradizione, dall'altro nella modernit\u00e0 delle correnti pi\u00f9 materiche come quelle dell'arte povera.\n\"Ho impiegato anni di ricerca per arrivare a una semplice essenzialit\u00e0 che si rif\u00e0 al primo romanico, alla prima epoca bizantina e gotica. Quelle epoche sono di una maturit\u00e0 artistico-spirituale formidabile. Non si tratta di imitare, ma di ispirarsi e ricreare quell'intenzionalit\u00e0 spirituale.\"\n\"In questo tempo che scivola sempre di pi\u00f9 verso il virtuale e l'immaginario penso sia importante l'amore per la realt\u00e0, per la creazione\"\" come fedelt\u00e0 alla materia amata da un Dio che si \u00e8 incarnato. \"\nI mosaici di Rupnik e del Centro Aletti sono composti con tessere irregolari (da pochi millimetri a decine di centimetri) di materiali diversi: granito, marmi, travertino, smalto, argento, madreperla, foglie d'oro. Essi creano un movimento entro cui gli artisti suggeriscono il nesso fra liturgia e storia, fra tempo e salvezza eterna.\nIn essi il rosso e il blu \u201cesplodono\u201d come segni della \u201cdivino-umanit\u00e0\u201d del Cristo, di Maria, dei suoi discepoli e di quanti si lasciano muovere dallo Spirito: essi sono \"fondamento incrollabile dell'armonia dei colori, i due colori in cui i cristiani del primo millennio riconoscevano il divino e l'umano\u00bb (Crispino Valenziano in \"La luce del colore\")\nNella chiesa dei Santi Agostino e Monica a Casciago, in provincia di Varese si trova un altro mosaico ad opera di Marko Ivan Rupnik, ugualmente raffigurante la Discesa di Cristo agli inferi."}
{"id": "2206061", "revid": "1494169", "url": "https://it.wikipedia.org/wiki?curid=2206061", "title": "Pizzo Bianco", "text": ""}
{"id": "2206063", "revid": "51032", "url": "https://it.wikipedia.org/wiki?curid=2206063", "title": "Monete d'oro", "text": ""}
{"id": "2206064", "revid": "1632387", "url": "https://it.wikipedia.org/wiki?curid=2206064", "title": "ABC (gruppo musicale)", "text": "Gli ABC sono un gruppo musicale synth pop NewRomantic britannico, nato nel 1980 a Sheffield, nel South Yorkshire.\nLa band ha collezionato ben dieci singoli nella Top 40 inglese e cinque in quella statunitense tra il 1981 e il 1990, ed ancora oggi continua il suo percorso musicale.\nL'ultimo album inedito, \"The Lexicon of Love II\", sequel del celeberrimo debutto, \u00e8 stato pubblicato a maggio 2016.\nStoria.\nMartin Fry incontra casualmente il chitarrista Mark White e il sassofonista Stephen Singleton durante un'intervista per il giornale universitario. I due avevano creato nel 1977 il gruppo Vice Versa e cercavano un altro membro per le loro esibizioni. Da quest'incontro nascono gli ABC, e con Fry alla voce, ai tre si aggiungono Mark Lickley al basso e David Robinson alla batteria, che pubblicarono il loro primo singolo dal titolo \"Tears Are Not Enough\", nel novembre 1981, che entr\u00f2 nella Top 20 inglese, al diciannovesimo posto.\nRobinson lasci\u00f2 per David Palmer e nel 1982 pubblicano altri due singoli, \"Poison Arrow\" e \"The Look Of Love\", che arrivano al decimo posto nelle classifiche UK, facendo strada all'album di debutto \"The Lexicon of Love\" (Neutron, 1982).\nIl disco si piazza subito bene e la band intraprende il primo tour mondiale. Nell'estate del 1983 Palmer lascia il gruppo, ma pochi mesi dopo esce comunque l'album \"Beauty Stab\", anticipato dal singolo \"That Was Then But This Is Now\".\nIl suono passa dal new romantic del primo album ad un rock-pop non particolarmente gradito dai fan.\nAnche Singleton lascia il gruppo e il duo Fry/White reclutano Fiona Russel-Power e David Yarritu e nell'ottobre 1984 pubblicano \"How To Be Zillionaire\".\n\"Alphabet City\", di due anni dopo, presenta atmosfere soul dance, come anche \"Up\" (1989) e \"Abracadabra\" (1991).\nNel 1992 anche White abbandona e Fry d\u00e0 vita ai Magic Skulls.\nSolo nel 1997 resuscita gli ABC, pubblicando \"Skyscraping\" che tenta di emulare l'album di debutto. Nel 1999 viene registrato dal tour \"The Lexicon Live\". Da l\u00ec in poi solo antologie e ripubblicazioni."}
{"id": "2206065", "revid": "51032", "url": "https://it.wikipedia.org/wiki?curid=2206065", "title": "Moneta d'oro", "text": ""}
{"id": "2206066", "revid": "767487", "url": "https://it.wikipedia.org/wiki?curid=2206066", "title": "L'ultima casa a sinistra (film 2009)", "text": "L'ultima casa a sinistra (\"The Last House on the Left\") \u00e8 un film del 2009 diretto da Dennis Iliadis, remake dell'omonimo film diretto da Wes Craven nel 1972.\nTrama.\nIl film si apre con Krug Stillo, un criminale violento e psicopatico che riesce a scampare alla galera grazie all'aiuto della sua fidanzata Sadie e del fratello Francis, che speronano l'auto degli agenti di custodia che lo stavano scortando in prigione e successivamente li uccidono in modo brutale.\nLa scena si sposta poi sulla famiglia Collingwood, composta da John, un chirurgo, dalla moglie Emma e dalla loro figlia adolescente Mari, appassionata nuotatrice. Essendo estate e bisognosi tutti di una vacanza, i Collingwood si recano alla propria casa sul lago, che si trova in una zona isolata e tranquilla. Qui, la ragazza ne approfitta per andare a trovare l'amica Paige, che non vede da tanto tempo e che lavora come commessa in un market della vicina citt\u00e0. Al negozio, le due giovani conoscono Justin, un loro coetaneo che gli offre della marijuana in cambio di un pacchetto di sigarette, non potendole acquistare in quanto minorenne. Le due amiche accettano e lo stesso pomeriggio, essendo state invitate da Justin a passare a prendere la roba presso il motel dove alloggia, si recano sul posto. Proprio mentre tutto sembra andare per il meglio, tornano i parenti del ragazzo, che si rivelano essere proprio Krug (suo padre), Francis (suo zio) e Sadie.\nIn un attimo, l'allegro pomeriggio prende una brutta piega: difatti, dopo essersi fatti presentare Mari e Paige, Krug dice al figlio che la notizia della sua evasione e dell'uccisione dei due agenti \u00e8 sulla prima pagina del quotidiano locale e che devono andarsene subito. Per non rischiare poi di avere testimoni, la banda decide di portare con s\u00e9 le due amiche, lasciando la citt\u00e0 con l'auto che Mari aveva preso in prestito dai genitori. Poco dopo, mentre stanno allontanandosi dalla citt\u00e0 assieme ai criminali, nel tentativo di scappare, Mari colpisce al volto Sadie con l'accendisigari dell'auto. Ne nasce una colluttazione durante la quale Krug perde il controllo della vettura e finisce fuori strada. Francis si rompe il naso e, nel caos che segue, Paige riesce a scappare, venendo per\u00f2 presto ripresa e riportata in mezzo alla boscaglia dove si trovano da Sadie e Francis. Krug, notando poi l'autocontrollo di Mari nonostante la situazione, cerca di costringere il figlio ad avere un rapporto sessuale con la ragazza. Al rifiuto di questi, viene insultato da Paige, disgustata dalla scena. L'uomo allora, furibondo, uccide la ragazza con un coltello sotto gli occhi sconvolti dell'amica Mari, dopodich\u00e9 violenta selvaggiamente quest'ultima. Poco dopo, Mari, facendosi forza e approfittando di un momento di distrazione dei criminali, colpisce Krug con un sasso e scappa verso il lago, riuscendo a tuffarsi e a prendere il largo nuotando velocemente. Rincorsa dai malviventi, Krug le spara pi\u00f9 volte dalla riva, riuscendo infine a colpirla alla spalla e lasciandola esanime.\nConvinti di averla uccisa, i criminali riprendono la fuga, ma il successivo scoppio di un violento temporale li costringe a cercare riparo nelle vicinanze. Camminando fra la boscaglia, i quattro notano alla fine la casa dei coniugi Collingwood e si presentano alla loro porta facendosi passare per campeggiatori in difficolt\u00e0. John ed Emma, del tutto ignari di quanto accaduto alla figlia e alla sua amica Paige, li accolgono con molta cortesia e li invitano a passare la notte nell'adiacente casetta per gli ospiti, per poter cos\u00ec andarsene il mattino seguente. Successivamente, Justin, visibilmente sconvolto dagli eventi della giornata, nota una foto di Mari appesa al frigorifero in cucina. Realizzando perci\u00f2 chi sono i Collingwood, lascia loro intenzionalmente, vicino al lavabo, una collanina persa da Mari durante lo stupro, regalatagli dal fratello morto l'anno prima.\nPoco dopo, quando gli ospiti si sono ormai coricati, John ed Emma sentono dei rumori provenire dal portico della casa. Usciti a controllare, trovano Mari, sopravvissuta allo sparo ma in condizioni critiche. John, grazie a dei mezzi di fortuna, riesce a curarla, ma ben presto si accorge anche della violenza subita dalla figlia e gli risulta evidente che la stessa ha bisogno di essere portata all'ospedale. Frattanto, la moglie Emma trova la collanina lasciata da Justin in cucina e, avvertito il marito, comprendono di aver dato ospitalit\u00e0 ai seviziatori della figlia. Sconvolti e furibondi, i due decidono di vendicarsi.\nLa prima vittima \u00e8 Francis: questi difatti, poco dopo, si presenta in cucina, mentre Emma si sta armando di un coltello, dicendole di non riuscire a dormire per colpa del temporale. Nello stesso tempo convinto che la donna abbia un interesse per lui, cerca di abbordarla. Quando vede che Emma risponde alle sue avance proponendogli di bere del vino e di fare un idromassaggio assieme, Francis si allontana euforico per raggiungere il bagno. Dovendo passare per il salotto per\u00f2, vede Mari adagiata sul tavolo e capisce chi sono i Collingwood, ma \u00e8 troppo tardi: John ed Emma lo aggrediscono alle spalle e, dopo averlo torturato infilandogli un braccio nel tritarifiuti, lo uccidono conficcandogli un martello nel cranio. La coppia si reca poi nell'adiacente casetta per gli ospiti per eliminare anche Krug e Sadie. Dopo averli sorpresi nel sonno, Emma uccide la donna sparandole con la pistola di Krug, che Justin aveva prontamente sottratto al padre. Nel trambusto che segue, Krug riesce a scappare e a nascondersi nella casa principale. John gli d\u00e0 la caccia, riuscendo infine a farlo uscire allo scoperto. Fra i due uomini ne nasce una lotta all'ultimo sangue, ma proprio mentre John sembra avere la peggio, arrivano in suo soccorso Emma e Justin. Krug viene cos\u00ec messo temporaneamente fuori combattimento ed infine, per completare la sua vendetta per aver stuprato sua figlia Mari, John paralizza il criminale dal collo in gi\u00f9 recidendogli il midollo spinale con un taglierino, dopodich\u00e9 gli infila la testa in un forno a microonde acceso, facendogliela esplodere a morte.\nUcciso Krug, la famiglia Collingwood, assieme a Justin, unico sopravvissuto degli Stillo, lasciano l'abitazione sul motoscafo, prendendo il largo sul lago.\nDistribuzione.\nIl film \u00e8 stato distribuito nelle sale statunitensi dalla Rogue Pictures a partire dal 13 marzo 2009. In Italia l'uscita, inizialmente prevista per il 14 agosto 2009, \u00e8 stata improvvisamente annullata per motivi di opportunit\u00e0 (la possibile assegnazione da parte della censura di un divieto ai minori di 18 anni), venendo quindi distribuito direttamente in DVD e Blu-ray dalla Universal Pictures a partire dal 15 dicembre 2009."}
{"id": "2206068", "revid": "51032", "url": "https://it.wikipedia.org/wiki?curid=2206068", "title": "Moneta aurea", "text": ""}
{"id": "2206069", "revid": "125643465", "url": "https://it.wikipedia.org/wiki?curid=2206069", "title": "Tucker Torpedo", "text": "La Tucker Torpedo \u00e8 un'automobile progettata nel 1947 da Preston Tucker e prodotta a Chicago nel 1948 in soli 51 esemplari prima della chiusura della Tucker Corporation, per motivi estranei all'attivit\u00e0 produttiva.\nIl contesto.\nSubito dopo la Seconda guerra mondiale l'imprenditore Preston Tucker vide l'opportunit\u00e0 di entrare nel mercato dell'automobile. Il governo degli Stati Uniti stava svendendo all'asta fabbriche dismesse della produzione bellica e Tucker rilev\u00f2 lo stabilimento che era servito alla produzione di motori per le \"fortezze volanti\", fondando cos\u00ec la Tucker Corporation.\nPer la sua auto Tucker volle un'impostazione decisamente innovativa sia sotto il profilo meccanico, sia estetico, dell'aerodinamica e della sicurezza. Le sue specifiche iniziali prevedevano un motore posteriore trasversale di 9650 cm\u00b3 con un regime di rotazione di poco pi\u00f9 di 1000 giri per garantire silenziosit\u00e0 e durata, i freni a disco, l'alimentazione ad iniezione e soluzioni per la sicurezza attiva e passiva molto avanzate per l'epoca. Il progetto era ambizioso e gran parte di queste specifiche venne adottata.\nIl designer Alexander Sarantos Tremulis, noto fino dagli anni trenta per aver contribuito alla realizzazione di celebri modelli Auburn, Cord e Duesenberg, fu ingaggiato il 24 dicembre 1946 e complet\u00f2 i disegni dell'avveniristica carrozzeria in soli sei giorni. Il 31 dicembre 1946, Tucker approv\u00f2 il progetto, chiamando la vettura \"Torpedo\".\nDopo una grande campagna pubblicitaria il primo prototipo venne presentato il 19 giugno 1947.\nLa vettura.\nLa presentazione, al cospetto di migliaia di persone, rischi\u00f2 di essere disastrosa, il prototipo ebbe all'ultimo minuto problemi alle sospensioni ed al motore e Tucker improvvis\u00f2 per due ore mentre i suoi tecnici provvedevano alle riparazioni d'emergenza. Infine venne spinta a mano sul palco e accolta dagli applausi; riscuotendo interesse fra il pubblico ma per la versione definitiva si intervenne con importanti e ripetute modifiche.\nIl motore inizialmente scelto da 9650 cm\u00b3 non funzionava a dovere e si opt\u00f2 per dei motori di produzione della Franklin Engine Company originariamente destinati agli elicotteri e raffreddati ad aria, modificati dagli ingegneri della Tucker con il raffreddamento ad acqua. Questo 6 cilindri boxer in lega leggera aveva una cilindrata di 5500 cm\u00b3 per una potenza di 166 CV mantenendo e superando la promessa di 150 CV di Tucker il quale acquist\u00f2 la Franklin per garantirsi la fornitura dei motori.\nAltro elemento critico era la trasmissione di derivazione Cord; originariamente destinata a motori e trazione anteriori, era mal funzionante sulla \"tutto dietro\" e difficilmente gestiva i 166 CV del motore. La trasmissione pass\u00f2 cos\u00ec da automatica a manuale, ad un tipo a preselezione a comando elettrico ed infine, derivata dal progetto \"Dynaflow\" della Buick, una speciale trasmissione automatica denominata \"Tuckermatic\". Anche sotto questo aspetto i problemi non erano per\u00f2 finiti, infatti ci furono difficolt\u00e0 di innesto della retromarcia, problema poi risolto, ma la cosa venne ripresa con scherno dalla stampa minando cos\u00ec la reputazione della macchina.\nLa vettura si presentava con caratteristiche molto avanzate, in particolare nel design aerodinamico, con un rilevante Cx di 0,27 e con innovative soluzioni dedicate al comfort e soprattutto alla sicurezza. Per ottenere una buona aerodinamica la vettura era alta solo 1524\u00a0mm (60\") ma per facilitare l'accesso le portiere avevano l'apertura che continuava fino al tetto, soluzione ripresa solo molto pi\u00f9 tardi da altri costruttori. Al posto di guida presentava una plancia con tutti i comandi raccolti intorno al volante ed il cruscotto aveva un'abbondante profilo imbottito che continuava lungo le porte. L'ampio parabrezza in due parti era eiettabile in caso di incidente ed erano previste le cinture di sicurezza. Nella carrozzeria erano incorporati tre rollbar rivestiti in gommapiuma, a protezione dell'abitacolo e il piantone dello sterzo era di tipo collassabile. Caratteristico era il faro centrale girevole collegato allo sterzo per illuminare la strada in curva.\nLa Tucker aveva un passo di 3251\u00a0mm (128\") e una lunghezza di 5560\u00a0mm (219\"). Le ampie carreggiate di 1600\u00a0mm all'anteriore e 1651\u00a0mm al posteriore, la larghezza di due metri del corpo vettura e le sospensioni indipendenti le conferivano un buon controllo di guida e stabilit\u00e0 anche alle alte velocit\u00e0 fino a quella massima (stimata) di 120 mph (circa 193\u00a0km/h), considerevoli per una berlina dell'epoca.\nProduzione e conservazione.\nLa vettura venne prodotta in 51 esemplari, la produzione cess\u00f2 per motivi politici e legali; delle 51 vetture completate 47 sono sopravvissute, compreso il primo prototipo detto \"Tin Goose\", conservato allo Swigart Antique Auto Museum in Pennsylvania, che \u00e8 la vettura \"numero zero\", le altre hanno una numerazione di serie dal n. 1001 al 1050. Inoltre sono state costruite anche la 1051 e la 1052, le quali per\u00f2 non sono considerate tecnicamente appartenenti alla serie originale delle 51 Tucker (50 pi\u00f9 la \"Tin Goose\") in quanto acquistate non finite e completate solo molti anni dopo la fine della produzione.\nLa valutazione di queste rare automobili \u00e8 in costante crescita: la vettura con il numero di serie 1043 venduta in un'asta in Arizona nel 2004 per 495.000 dollari \u00e8 stata poi acquistata nel 2005 per una collezione privata alla cifra di 750.000 dollari, nel 2006 la vettura 1036, malgrado una stima di 700.000 dollari, \u00e8 stata venduta all'asta per 577.500 dollari, cifre abbondantemente superate nel 2008 con la vettura 1038, battuta all'asta con una stima iniziale tra 500.000 e 600.000 dollari, \u00e8 stata aggiudicata alla cifra di oltre un milione di dollari e nel 2018 dalla vettura 1046 aggiudicata alla cifra di 1.820.000 dollari."}
{"id": "2206070", "revid": "62748", "url": "https://it.wikipedia.org/wiki?curid=2206070", "title": "Nick Holonyak Jr.", "text": "Pu\u00f2 essere considerato a tutti gli effetti l'inventore del LED, in quanto \u00e8 stato il primo a metterne a punto nel 1962 il primo esemplare funzionante nello spettro visibile mentre lavorava come consulente per la General Electric.\nHolonyak era figlio di immigrati dell'Impero austro-ungarico in un territorio che ora \u00e8 ucraino, suo padre era di origine ceca, mentre sua madre era austriaca.\nNel corso della sua lunga carriera \u00e8 sempre stato molto attivo nel campo dei semiconduttori, e dal 1963 ha iniziato la sua collaborazione con l'Universit\u00e0 dell'Illinois, sia come insegnante che come ricercatore.\nNel 2004 ha vinto il Premio Lemelson-MIT."}
{"id": "2206071", "revid": "80908981", "url": "https://it.wikipedia.org/wiki?curid=2206071", "title": "Filoni auriferi", "text": "Il filone aurifero \u00e8 la parte di una miniera (oro nativo) o di un fiume (oro alluvionale) che contiene maggiormente l'oro, solitamente, essendo la parte centrale, \u00e8 anche la pi\u00f9 interna (miniera) e quella pi\u00f9 profonda (letto del fiume).\nTuttavia nel caso dell'oro alluvionale, il minerale viene spesso trasportato da imponenti piene sulle anse dei fiumi, e questo continuo movimento lo leviga e lo appiattisce dandogli la tipica forma di una pagliuzza.\nIn Italia, pur essendo il fenomeno marginale, non \u00e8 per\u00f2 del tutto assente: Le localit\u00e0 principali dove si verifica questo fenomeno dell'oro alluvionale sono sulle anse dei fiumi Elvo, Orco, Ticino e Orba; in tutti e quattro la presenza di oro \u00e8 dovuta all'erosione da parte dei ghiacciai durante l'ultima era glaciale circa 10.000 anni fa che hanno sgretolato le rocce e hanno portato l'oro nei fondovalle.\nQuindi lungo i fiumi i filoni auriferi si trovano principalmente dove l'acqua rallenta dopo le imponenti piene dei fiumi di montagna essendo l'oro uno dei minerali pi\u00f9 pesanti insieme al platino e all'argento."}
{"id": "2206080", "revid": "124123", "url": "https://it.wikipedia.org/wiki?curid=2206080", "title": "Paolo Valori", "text": "Biografia.\nMembro della Compagnia di Ges\u00f9 e professore di Filosofia morale, nasce a Bologna nel 1919 da un'agiata e molto unita famiglia di intellettuali fiorentini.\nSuo padre, il giornalista Aldo Valori fu cronista, esperto di questioni militari, commentatore radiofonico, inviato speciale alle maggiori conferenze internazionali, e autore di libri sulla prima guerra mondiale.\nFratello maggiore dell'urbanista Michele Valori e della popolare attrice Bice Valori, egli assorb\u00ec profondamente gli stimoli e l'atmosfera culturale della sua casa, frequentata da personalit\u00e0 come Luigi Pirandello, Silvio D'Amico, Mario Missiroli, frequent\u00f2 cos\u00ec il Ginnasio e il Liceo classico all'Istituto Massimiliano Massimo, l'Umanesimo della Compagnia di Ges\u00f9, e il curriculum filosofico-teologico alla Pontificia Universit\u00e0 Gregoriana.\nLaureatosi in Filosofia, insegn\u00f2 per tre anni nel Liceo di Mondragone e per 26 anni come cattedratico nella Pontificie Universit\u00e0 Gregoriana e Lateranense.\nI suoi scritti hanno contribuito al dialogo della filosofia cristiana con il pensiero contemporaneo.\nOpere.\nTra le sue numerose pubblicazioni, dedicate soprattutto alla storia della filosofia contemporanea e al rapporto tra filosofia e scienze umane, ricordiamo:\nI suoi scritti hanno contribuito al dialogo della filosofia cristiana con il pensiero contemporaneo. Su questo profilo scrisse:\nNel 1967 fu destinato alla Pontificia Universit\u00e0 Gregoriana dove fu docente fino all'emeritato.\nNel 1999 fu trasferito all'infermeria della Delegazione, sopportando con pazienza la solitudine che comporta la malattia, coltivando sempre l'interesse per la filosofia e la vita. Mor\u00ec il 23 dicembre 2003 all'et\u00e0 di 84 anni."}
{"id": "2206084", "revid": "767487", "url": "https://it.wikipedia.org/wiki?curid=2206084", "title": "Pizzo Bianco (Bernina)", "text": "Il Pizzo Bianco (3.995\u00a0 - in romancio \"Piz Alv\") \u00e8 una elevazione situata a nord del Pizzo Bernina nelle Alpi del Bernina. Per la sua collocazione pu\u00f2 essere definita un'anticima del Pizzo Bernina.\nDescrizione.\nDi particolare rilievo \u00e8 la sua cresta nord detta \"Biancograt\": linea di ascesa alpinistica."}
{"id": "2206103", "revid": "33689", "url": "https://it.wikipedia.org/wiki?curid=2206103", "title": "Valerio Massimo (console 327)", "text": "Ricopr\u00ec la carica di console nel 327 e quella di prefetto del pretorio dal 326 al 335 e poi nel 337, anno della morte di Costantino.\n\u00c8 stata proposta la sua identificazione con Valerio Massimo \"signo\" Basilio, \"praefectus urbi\" di Roma (319-323), ma i legami sono deboli."}
{"id": "2206106", "revid": "12458", "url": "https://it.wikipedia.org/wiki?curid=2206106", "title": "Kris Janicenoks", "text": ""}
{"id": "2206108", "revid": "88347135", "url": "https://it.wikipedia.org/wiki?curid=2206108", "title": "Pressione transmurale", "text": "La pressione transmurale \u00e8 la differenza di pressione tra l'interno e l'esterno di un organo cavo, per esempio quella che si pu\u00f2 misurare nei vasi polmonari.\nI vasi sono virtualmente circondati da gas e subiscono la pressione esterna collassandosi o distendendosi. La pressione esterna ai capillari \u00e8 vicina alla pressione alveolare.\nIn espirazione forzata, ma anche in quella normale, si ha un aumento della pressione pleurica e della pressione alveolare, nello stesso momento e dello stesso grado, con una differenza pressoria fra i due elementi che non si modifica. Il punto di equivalenza fra la pressione pleurica e la pressione barometrica, dopo il quale la prima \u00e8 maggiore della seconda, favorisce la chiusura dei bronchioli, con un aumento di resistenze e un rallentamento della velocit\u00e0 di progressione dell'aria verso l'esterno.\nAnche con un aumento della forza espiratoria, la differenza pressoria fra i due sistemi non cambia, generando sempre un punto di collasso all'interno dei bronchioli tale da instaurare una limitazione al flusso.\nLa pressione transmurale negativa indica che all'esterno delle vie aeree c'\u00e8 pressione maggiore rispetto all'interno, quindi le vie tendono a collassare, cosa impossibile grazie alla struttura cartilaginea, intrappolando per\u00f2, a livello alveolare, il volume residuo.\nNon c'\u00e8 quindi modo di svuotare completamente i polmoni a causa di questo fenomeno che prende il nome di fenomeno della compressione dinamica delle vie aeree."}
{"id": "2206109", "revid": "287204", "url": "https://it.wikipedia.org/wiki?curid=2206109", "title": "Tristan Corbiere", "text": ""}
{"id": "2206110", "revid": "125466115", "url": "https://it.wikipedia.org/wiki?curid=2206110", "title": "Campionato sudamericano di calcio femminile", "text": "Il Campionato sudamericano di calcio femminile o Copa Am\u00e9rica Femenina, precedentemente noto anche come \"Campeonato Sudamericano de F\u00fatbol Femenino\" e abbreviato semplicemente come \"Sudamericano Femenino\", \u00e8 la pi\u00f9 importante competizione internazionale sudamericana di calcio femminile ed \u00e8 disputato tra le Nazionali femminili dei Paesi affiliati alla Confederaci\u00f3n sudamericana de F\u00fatbol (CONMEBOL). Il primo torneo \u00e8 stato disputato nel 1991. Le prime due classificate guadagnano la qualificazione al Campionato mondiale di calcio femminile.\nCampione in carica \u00e8 il , che ha vinto l'edizione 2018.\nStatistiche.\nPartecipazioni e prestazioni nelle fasi finali.\nPer ogni torneo, viene indicata la bandiera del Paese ospite."}
{"id": "2206112", "revid": "216401", "url": "https://it.wikipedia.org/wiki?curid=2206112", "title": "Coppa America di calcio femminile", "text": ""}
{"id": "2206121", "revid": "121293854", "url": "https://it.wikipedia.org/wiki?curid=2206121", "title": "Ruta patavina", "text": "La ruta padovana (Ruta patavina ) \u00e8 una specie appartenente alla famiglia delle Rutaceae, endemica delle zone balcaniche.\nL'epiteto specifico fa riferimento alla citt\u00e0 di Padova.\nDistribuzione e habitat.\nHa un areale principalmente illirico, dall'Albania alla Slovenia, che in Istria giunge fino al confine italiano (Parenzo, Matteria, M. Nanos) senza superarlo, con dislocazione relitta e puntiforme nel sud-ovest della Romania e sui Colli Euganei, in ristrettissime zone dei settori calcarei meridionali tra Arqu\u00e0 Petrarca e Valle San Giorgio. La specie \u00e8 stata recentemente accertata anche nelle vicinanze della stazione storica di \"Mondonego\" nei pressi di Valsanzibio,frazione di Galzignano Terme, dove non era stata pi\u00f9 segnalata.\nTrattasi di specie termofila e calcicola stretta, il cui areale in Italia \u00e8 limitato alla parte meridionale dei Colli Euganei. Questa pianta si insedia nella scaglia calcarea e si espande su un substrato non consolidato: una stabilizzazione del terreno e la conseguente chiusura della vegetazione portano infatti alla sua rarefazione e scomparsa. Essa per\u00f2 sembra in grado di spostarsi e di comparire e ricomparire dopo anni in zone pi\u00f9 o meno vicine e pi\u00f9 favorevoli al suo sviluppo. Ci\u00f2 \u00e8 testimoniato anche dal suo ritrovamento in nuove stazioni che per\u00f2 potrebbero essere gi\u00e0 esistite in passato e non essere state rilevate.\nRuta padovana \u00e8 una pianta molto sensibile ai cambiamenti ambientali, \u00e8 poco competitiva e frequentemente sterile. \nNelle stazioni euganee molte piante si presentano disposte in fila, lungo una linea perfettamente diritta, perch\u00e9 collegate da un rizoma a decorso orizzontale. Si potrebbe presumere che i fusticini di una stazione abbiano tutti una comune origine o che esistano pi\u00f9 sottostazioni costituite da pi\u00f9 rizomi, ciascuno con pi\u00f9 cauli. Talvolta si osservano fusticini isolati che derivano da semi. La scarsa variabilit\u00e0 morfogenetica e la difficolt\u00e0 di riproduzione sessuata sono le risultanti di una bassa diversit\u00e0 in una stazione.\nDescrizione.\n\"Ruta patavina\" \u00e8 una pianta erbacea perenne, con rizomi, lunghi e fragili, che decorrono abbastanza in profondit\u00e0, dai quali si dipartono numerose radichette in simbiosi con uno zigomicete della famiglia Endogonaceae. La specie riesce a sopravvivere grazie a una moltiplicazione vegetativa molto intensa, emettendo dai rizomi nuovi fusticini che risultano cos\u00ec disposti tutti in fila.\nI fusti sono di colore verde scuro o rosso bruno alla base soprattutto appena emersi dal terreno, e raggiungono l'altezza di 10-30 centimetri. Sono tomentosi, soprattutto verso il basso per la presenza di peli unicellulari pi\u00f9 o meno allungati, e sono di due tipi, fioriferi e non fioriferi, distinguibili per la presenza o l'assenza dell'infiorescenza apicale.\nLe foglie sono alterne, sessili e prive di stipole, a margini interi e revoluti. Nella pagina superiore sono di colore verde chiaro, in quella inferiore verde glauco. Esse sono di tre tipi: intere e lanceolate; bipartite, completamente divise in due emilembi, diversi per lunghezza e larghezza, ognuno con nervatura propria; tripartite, con tre nervature distinte e con segmento centrale pi\u00f9 lungo e pi\u00f9 largo dei due laterali. La distribuzione dei tipi fogliari dipende dal tipo di fusto, fiorifero o non fiorifero, e cos\u00ec anche la dimensione delle foglie.\nI fiori, generalmente numerosi, sono raccolti in infiorescenze terminali a corimbo composto, ove la schiusura inizia dai fiori pi\u00f9 esterni procedendo poi verso quelli interni. Il calice \u00e8 formato da cinque sepali di forma acuto-lanceolata, tormentosi con peli pi\u00f9 lunghi all'apice.\nLa corolla \u00e8 pentamera regolare con cinque petali interi, giallo-sulfurei con una striscia longitudinale pi\u00f9 carica al centro. I petali sono lunghi 6\u20138\u00a0mm e larghi 4\u20136\u00a0mm ed hanno lunghi peli sulla parte dorsale, lungo la nervatura centrale. L'androceo \u00e8 costituito da 10 stami, poco pi\u00f9 brevi dei petali con filamenti dilatati e pelosi alla base, ed antere giallo-aranciate.\nIl gineceo \u00e8 formato da cinque carpelli, concresciuti alla base in un ovario supero. In ogni carpello si sviluppano uno o due ovuli. Lo stilo \u00e8 unico, cilindrico e centrale, lo stimma \u00e8 capitato papilloso.\nFrequente \u00e8 la presenza di brattee supplementari all'ascella delle foglie. Le loro dimensioni variano da 0.1-0.2\u00a0mm, a qualche millimetro di lunghezza e nelle caratteristiche dell'infiorescenza.\nIl frutto \u00e8 una capsula con cinque mericarpi inizialmente concresciuti, spesso abortivi e sulle cui pareti si trovano alcune ghiandole rotondeggianti, contengono due semi, talvolta uno solo.\nIl seme \u00e8 reniforme, nero opaco e percorso da lunghe creste dirette verso l'ilo. La sua lunghezza \u00e8 2\u20133\u00a0mm e la sua larghezza \u00e8 di 1-1,5\u00a0mm. I semi presentano con una certa frequenza embrioni abortiti a stadi differenti.\nTassonomia.\nIl botanico fiorentino Pier Antonio Micheli, che la osserv\u00f2 nel giugno del 1722 durante un'escursione in compagnia del botanico veneziano Giovanni Girolamo Zannichelli nella localit\u00e0 di Sassonegro, vicino ad Arqu\u00e0 Petrarca, nel 1729 la descrisse indicandola come \"Pseudoruta patavina\". Linneo, basandosi su questa descrizione, la riport\u00f2 come \"Ruta patavina\" L. nella prima edizione di \u201cSpecies Plantarum\u201d (1753).\nIn seguito alla divisione del genere \"Ruta\" in due generi: \"Ruta\" ed \"Aplophyllum\", la specie venne attribuita al secondo genere, modificato poi in \"Haplophyllum\", e venne chiamata \"Haplophyllum patavinum\"."}
{"id": "2206124", "revid": "1305772", "url": "https://it.wikipedia.org/wiki?curid=2206124", "title": "Valerio Massimo (disambigua)", "text": "Valerio Massimo:\nI \"Valerii Maximi\" appartenevano alla \"gens Valeria\"."}
{"id": "2206125", "revid": "212348", "url": "https://it.wikipedia.org/wiki?curid=2206125", "title": "Angelo Bairati", "text": "Biografia.\nAllievo di Giuseppe Levi, effettu\u00f2 i suoi studi universitari a Torino, dove ebbe colleghi famosi come Salvador Luria, Rita Levi-Montalcini e Renato Dulbecco, che ottennero l'onore del premio Nobel, e Rodolfo Amprino, che lo sostitu\u00ec alla cattedra barese. \u00c8 stato membro dell'Accademia nazionale dei Lincei e insigne professore di Anatomia umana presso le Universit\u00e0 di Bari (dal 1950 al 1954) e Milano (fino al termine della sua carriera accademica).\nNoto per le sue ricerche sulla microscopia elettronica e nel campo della neuroanatomia, ha scritto il \" Trattato di Anatomia Umana\" - Editore: Minerva Medica,in sei volumi (1959-1974), un moderno e apprezzato testo della scuola anatomica italiana.\nNel 1959 l'Accademia dei Lincei gli ha assegnato un Premio Feltrinelli per la Medicina."}
{"id": "2206127", "revid": "33689", "url": "https://it.wikipedia.org/wiki?curid=2206127", "title": "Lucio Valerio Massimo Basilio", "text": " \nRicopr\u00ec la carica di \"praefectus urbi\" nel 319-323.\nSettipani ha suggerito la sua identificazione col console del 327, Valerio Massimo e ricostruito la sua genealogia. Massimo era pagano. Spos\u00f2 Septimia, figlia del \"praefectus urbi\" di Roma (317-319) pagano Settimio Basso, da cui ebbe Lucio Valerio Settimio Basso, \"praefectus urbi\" del 379/383. Spos\u00f2 in seconde nozze Vulcacia, figlia di Nerazio Giunio Flaviano, pretore e \"praefectus urbi\" nel 311/312, da cui ebbe Valerio Massimo Basilio (primo cristiano della famiglia, \"praefectus urbi\" nel 361-363 e proconsole d'Acaia, e Valeria, anch'essa cristiana, sposa di Rufio Mecio Placidio.\nAltri studiosi, come Lizzi Testa, respingono questa identificazione."}
{"id": "2206135", "revid": "11959", "url": "https://it.wikipedia.org/wiki?curid=2206135", "title": "Abd al-Aziz ibn Sa'ud", "text": ""}
{"id": "2206143", "revid": "104458", "url": "https://it.wikipedia.org/wiki?curid=2206143", "title": "Foire de Saint'Ours", "text": ""}
{"id": "2206144", "revid": "287204", "url": "https://it.wikipedia.org/wiki?curid=2206144", "title": "Pizzo Bianco (Alpi Pennine)", "text": "Il Pizzo Bianco (3.215 ) \u00e8 una montagna delle Alpi del Monte Rosa nelle Alpi Pennine.\nStoria.\nNel 1789 Horace-B\u00e9n\u00e9dict de Saussure ne raggiunse la cima per misurare l'altezza del Monte Rosa.\nAccesso alla vetta.\nLa montagna pu\u00f2 essere salita partendo dal rifugio Zamboni-Zappa in circa quattro ore. Dalla vetta si gode di un ampio panorama sulla parete est del massiccio del monte Rosa."}
{"id": "2206150", "revid": "484362", "url": "https://it.wikipedia.org/wiki?curid=2206150", "title": "Ernesto Page", "text": "Biografia.\nFu vice presidente della \"Ligue vald\u00f4taine\" e uno dei primi membri della \"Jeune Vall\u00e9e d'Aoste\", i due principali movimenti per la difesa dell'identit\u00e0 valdostana durante il fascismo. Partecip\u00f2 insieme a \u00c9mile Chanoux all'Incontro di Chivasso del 19 dicembre 1943. Separatista nel 1944-45, fu tra i membri fondatori dell'Union Vald\u00f4taine e membro del primo \"Conseil de la Vall\u00e9e/Consiglio regionale della Valle d'Aosta\".\nEletto assessore alla pubblica istruzione dal 1946 al 1948 e senatore della Repubblica dal 1948 al 1953 e dal 1953 al 1958, si adoper\u00f2 per diffondere tra i giovani valdostani l'amore per il francese e per la \"petite patrie\" (la \"piccola patria\", come i Valdostani definiscono la loro regione)."}
{"id": "2206161", "revid": "339392", "url": "https://it.wikipedia.org/wiki?curid=2206161", "title": "75 Krupp", "text": ""}
{"id": "2206162", "revid": "726373", "url": "https://it.wikipedia.org/wiki?curid=2206162", "title": "Uno spicchio di tenebra", "text": "Uno spicchio di tenebra (\"The Dark Is Rising\") \u00e8 un romanzo di Susan Cooper, secondo capitolo del ciclo \"Il risveglio delle tenebre\".\nTrama.\nUn giovane, Will Stanton, viene incaricato da una organizzazione che serve la Luce, i Vetusti, di trovare Sei Segni per combattere il Signore della Tenebra, il Cavaliere Nero. Dopo aver ricevuto il primo Segno da uno dei Vetusti e essersi fatto dare un altro da un misterioso personaggio, l'Errante, Will legge il \"Libro di Negromanzia\" per imparare ad usare i suoi poteri da Vetusto. Riceve infine gli ultimi Segni e li usa per scacciare il Cavaliere. Infine, Will riunisce i Segni in una catenella e scopre l'esistenza di pi\u00f9 oggetti del potere: un calice d'oro, un'arpa d'oro, una spada di cristallo e i Segni. Infine, torna a casa.\nAltri media.\nNel 2007 il romanzo \u00e8 stato adattato nel film \"Il risveglio delle tenebre\" diretto da David L. Cunningham. Tra le star Amelia Warner e Alexander Ludwig ."}
{"id": "2206163", "revid": "339392", "url": "https://it.wikipedia.org/wiki?curid=2206163", "title": "75K", "text": ""}
{"id": "2206164", "revid": "257717", "url": "https://it.wikipedia.org/wiki?curid=2206164", "title": "Manovra di Blumberg", "text": ""}
{"id": "2206166", "revid": "729019", "url": "https://it.wikipedia.org/wiki?curid=2206166", "title": "Institut Vald\u00f4tain de l'Artisanat de Tradition", "text": "L'Institut Vald\u00f4tain de l'Artisanat de Tradition (in italiano \"Istituto Valdostano dell'Artigianato di Tradizione\") \u00e8 un istituto regionale della Valle d'Aosta, creato nel 1985 che si occupa di salvaguardare l'artigianato valdostano tramite l'istituzione di un marchio di qualit\u00e0 regionale (il marchio IVAT).\nIl marchio \u00e8 concesso da una commissione tecnica che valuta ogni singolo pezzo l'originalit\u00e0, il rispetto di tecniche tradizionali, l'uso di materiali tradizionali (legno, ferro, pietra, cuoio, tessuti) e prodotti assimilati (ceramica, vetro) che sono prodotti all'interno della regione.\nCon la l.r. del 10/2007 l'IVAT gestisce il Museo dell'Artigianato Valdostano di Tradizione che si occupa della salvaguardia e valorizzazione del patrimonio artigianale. L'institut gestisce altres\u00ec 7 boutique distribuite su tutto il territorio valdostano che si occupano della commercializzazione dei prodotti dell'artigianato tradizionale.\nBoutique.\nNelle boutique IVAT \u00e8 possibile acquistare il solo artigianato valdostano garantito dal marchio IVAT che ne attesta la provenienza e l'autenticit\u00e0. La parola d'ordine \u00e8 infatti trasparenza poich\u00e9 tutti i prodotti in vendita sono contrassegnati da un marchio depositato che garantisce la produzione in loco.\nUna rete di negozi che ti offre una \u201cFiera di Sant'Orso\u201d che dura tutto l'anno con il meglio delle produzioni delle imprese artigiane valdostane, dagli oggetti in legno ai prodotti tessili, dal ferro alla ceramica.\nI sette punti vendita della rete IVAT sono dislocati sul territorio regionale:"}
{"id": "2206168", "revid": "768068", "url": "https://it.wikipedia.org/wiki?curid=2206168", "title": "Akathistos", "text": "L'inno Akathistos (\u1f08\u03ba\u03ac\u03b8\u03b9\u03c3\u03c4\u03bf\u03c2 \u1f5d\u03bc\u03bd\u03bf\u03c2, \"l'inno non-seduto\") o Acatisto appartiene alla tradizione liturgica della Chiesa ortodossa ed \u00e8 una composizione in cui si loda un santo, un evento liturgico o una persona della Ss.ma Trinit\u00e0. Tuttavia tale nome indica l'omonimo poema dedicato alla Vergine Maria che, nella liturgia bizantina, si canta in piedi il quinto sabato della Quaresima."}
{"id": "2206170", "revid": "320578", "url": "https://it.wikipedia.org/wiki?curid=2206170", "title": "Frappa", "text": ""}
{"id": "2206173", "revid": "74801", "url": "https://it.wikipedia.org/wiki?curid=2206173", "title": "Francis Beaufort", "text": "Biografia.\nPrefer\u00ec il mare alla scuola, tanto che, dodicenne, s'imbarc\u00f2 come marinaio. Durante le guerre napoleoniche, e in particolare dal 1796, comand\u00f2 le imbarcazioni mercantili della Compagnia britannica delle Indie orientali. Nel 1805 gli venne assegnato il compito di delineare l'idrografia del R\u00edo de la Plata, in America Meridionale.\n\u00c8 a questo periodo che rimonta la prima versione della sua scala dei venti: suddivisa in dodici gradi d'intensit\u00e0, essa descriveva la velocit\u00e0 del vento in base agli effetti che lo stesso produceva sia sulla superficie del mare, sia sui corpi natanti. Al rientro, nel 1808, il direttore del servizio idrografico, il noto cartografo Alexander Dalrymple, ne invi\u00f2 un encomio all'Ammiragliato della marina militare britannica, e nel 1810 ricevette il grado di capitano.\nComp\u00ec in seguito numerose esplorazioni, fra le quali, tra il 1811 e il 1812, quelle nelle coste dell'Anatolia, dove individu\u00f2 importanti siti archeologici . Ma il suo lavoro fu interrotto vicino Adana da un attacco dei turchi. Tornato in Inghilterra, pubblic\u00f2, nel 1817, il volume dal titolo \"Karamania\", in cui diede la descrizione dei suoi viaggi del Vicino Oriente e dei ritrovamenti .\nNel 1829 divenne il capo dell'Ufficio idrografico dell'Ammiragliato britannico, rimanendovi per 25 anni. In corrispondenza con Charles Darwin, gli permise di effettuare il viaggio con l'HMS \"Beagle\", da cui sarebbe scaturita la teoria dell'evoluzione. Le osservazioni astronomiche condotte a Greenwich e al Capo di Buona Speranza furono poste sotto la sua amministrazione.\nDiresse anche numerose esplorazioni. Fra queste, le pi\u00f9 importanti furono quella di John Franklin, nel continente artico, alla ricerca del leggendario Passaggio a nord-ovest, e quella di James Clark Ross per la misurazione del campo geomagnetico. Il suo nome, non a caso, \u00e8 stato dato a diversi luoghi, come il Mare di Beaufort nel Mar Glaciale Artico e all'Isola di Beaufort nei mari antartici.\nTra i fondatori della \"Royal Geographical Society\" e socio della \"Royal Society\" di Londra, Beaufort si ritir\u00f2 dal servizio nell'ottobre 1846, all'et\u00e0 di 72 anni, con il grado di contrammiraglio."}
{"id": "2206174", "revid": "88740", "url": "https://it.wikipedia.org/wiki?curid=2206174", "title": "Mondovi", "text": ""}
{"id": "2206175", "revid": "124113748", "url": "https://it.wikipedia.org/wiki?curid=2206175", "title": "Adi Granov", "text": "Biografia.\nGranov \u00e8 sempre stato molto riservato sulla sua infanzia su cui si hanno pochi dettagli.\nNel 2004 Granov viene inserito tra le \"Marvel's Young Guns\", una lista di autori che, secondo l'allora \"Editor-in-Chief\" Joe Quesada, avevano le potenzlait\u00e0 di diventare \"future superstar del fumetto\". \nNello stesso anno Granov realizza, sui testi di Warren Ellis, una miniserie di sei numeri dal titolo di \"Iron Man: Extremis\", con il quale operano un vero e proprio restart del personaggio , e che ha ispirato il successivo film di Jon Favreau, su cui Granov ha lavorato come concept designer realizzando tutte le suit del lungometraggio.\nGranov ha anche lavorato al seguito del film, intitolato \"Iron Man 2\", diretto sempre da Favreau.\nGranov ha realizzato una grande quantit\u00e0 di cover per Marvel Comics, e ha dato seguito alla sua collaborazione con Favreau disegnando la miniserie \"Iron Man: Viva Las Vegas\", scritta da Favreau stesso, di cui \u00e8 uscito il primo numero a maggio."}
{"id": "2206178", "revid": "10929", "url": "https://it.wikipedia.org/wiki?curid=2206178", "title": "Test atomico", "text": ""}
{"id": "2206187", "revid": "6923", "url": "https://it.wikipedia.org/wiki?curid=2206187", "title": "U\u015bcie Solne", "text": ""}
{"id": "2206195", "revid": "76261", "url": "https://it.wikipedia.org/wiki?curid=2206195", "title": "Conservatorio Nino Rota", "text": "Il Conservatorio Nino Rota \u00e8 un istituto superiore di studi musicali fondato a Monopoli nel 1971.\nHa sede nel settecentesco convento di Sant'Antonio, annesso alla omonima chiesa, e nel Teatro Radar.\nStoria.\nIl Conservatorio \u00e8 nato nel 1971 come sezione staccata del Conservatorio Niccol\u00f2 Piccinni di Bari sotto la direzione di Nino Rota, al quale \u00e8 stato intitolato nel 2004.\nDal 1990 \u00e8 sito nel Convento di S. Antonio e conta, oltre alle aule per le attivit\u00e0 didattiche, di un'aula multimediale, una biblioteca con un patrimonio di circa 5000 unit\u00e0 bibliografiche (tra cui il Fondo Orazio Fiume donato alla biblioteca dalla famiglia Fiume ed il fondo Vanna Rota) e materiali audio. \nStruttura.\nL'ente \u00e8 organizzato nei seguenti dipartimenti:"}
{"id": "2206200", "revid": "1428919", "url": "https://it.wikipedia.org/wiki?curid=2206200", "title": "Il risveglio delle tenebre (ciclo)", "text": "Il risveglio delle tenebre \u00e8 una serie di romanzi di Susan Cooper, che narra di una guerra tra due forze soprannaturali, la Luce e le Tenebre, che si contendono quattro Oggetti di Potere: il Graal, la Spada, l'Arpa e i Segni.\nI libri che compongono la saga sono \"Sopra il mare sotto la terra\", \"Uno spicchio di tenebra\", \"Stregaverde\", \"Il Re Grigio\" e \"L'albero d'argento\".\nTrama.\nSopra il mare sotto la terra.\nIl libro narra di tre ragazzi, Jane, Simon e Barney, in vacanza in Cornovaglia con il prozio Merry. Scoprono cos\u00ec una mappa, e, con l'aiuto del prozio, scoprono che conduce al nascondiglio del Santo Graal. Ostacolati da alcuni servi della Tenebra, riescono comunque a trovare il prezioso oggetto, ma lasciano cadere in mare il manoscritto per decifrare il testo sul calice, che viene poi esposto al museo.\nUno spicchio di tenebra.\nIl libro parla di Will Stanton, un ragazzino che scopre di essere l'ultimo di una organizzazione della Luce, i Vetusti, e che deve trovare i Sei Segni. Dopo averli riuniti insieme, anche grazie all'aiuto del suo maestro, Merriman, li usa per scacciare la Tenebra e il suo rappresentante, il Cavaliere.\nStregaverde.\nDurante una nuova vacanza in Cornovaglia, Jane, Simon e Barney incontrano Will, e lo aiutano a ritrovare il Graal, rubato dalle Tenebre, che vogliono il manoscritto per decifrarlo. Il manoscritto, per\u00f2, \u00e8 caduto nelle mani della figlia di Tetide, signora degli abissi, la Stregaverde, che decide infine di darlo alla Luce dopo che Jane pensa per la prima volta a lei come ad una persona.\nIl Re Grigio.\nWill va in vacanza in Galles, dove, guidato dal manoscritto del Graal, incontra un ragazzo di nome Bran e ritrova l'Arpa d'oro, custodita da Re Art\u00f9. Capisce, in seguito, che Bran \u00e8 in realt\u00e0 il figlio di Art\u00f9, il Pendragon, inviato nel suo tempo. Nel frattempo, inizia la sua lotta contro il Re Grigio. In seguito scopre che per distruggere il Re Grigio non servono solo i suoi poteri, ma anche quelli dei Sei Cavalieri Dormienti (i Cavalieri della tavola rotonda). Will riesce infine a svegliare i Sei Cavalieri Dormienti e a distruggere il Re.\nL'albero d'argento.\nWill, Bran, Jane, Simon, Barney e Merriman si incontrano in Galles, dove si separano. Will e Bran partono alla ricerca della Spada di Cristallo, e la trovano nella terra perduta. Bran prende la Spada, e insieme ritornano dagli altri, per arrivare infine all'albero di mezza estate, un albero che permetter\u00e0 loro di scacciare la Tenebra fuori dal Tempo.\nAltri media.\nNel 2007 il secondo romanzo \u00e8 stato adattato nel film \"Il risveglio delle tenebre\" diretto da David L. Cunningham."}
{"id": "2206205", "revid": "216401", "url": "https://it.wikipedia.org/wiki?curid=2206205", "title": "Sudamericano Femenino 2006", "text": ""}
{"id": "2206207", "revid": "2202614", "url": "https://it.wikipedia.org/wiki?curid=2206207", "title": "Capitaneria generale di Porto Rico", "text": "La capitaneria generale di Porto Rico (spagnolo: \"capitan\u00eda general de Puerto Rico\") fu un distretto amministrativo dell'impero spagnolo, creata nel 1580 per fornire una migliore gestione militare all'isola di Porto Rico, precedentemente controllata da un governatore e dalla Audiencia di Santo Domingo. La sua creazione fece parte dell'ultimo fallimentare tentativo della Spagna degli Asburgo, alla fine del XVI secolo, di evitare l'invasione di potenze straniere nei Caraibi. Per raggiungere questo obiettivo furono create anche le capitanerie di Cuba, Guatemala e Yucatan. Nondimeno, la capitaneria gioc\u00f2 un ruolo fondamentale nella storia dei Caraibi spagnoli. L'istituzione dur\u00f2 fino alla costituzione di un governo locale, guidato dal governatore-generale e del parlamento isolano, istituito pochi mesi prima della perdita di Porto Rico a favore degli Stati Uniti d'America nel 1898.\nStoria.\nPrecedenti.\nNel 1508 a Juan Ponce de Le\u00f3n fu comandato di iniziare la colonizzazione di Porto Rico, a partire dalla fondazione della citt\u00e0 di Caparra (sul luogo dell'attuale Guaynabo), e fu nominato primo governatore nel 1509 dal re di Castiglia, Ferdinando V. Dopo la morte di Cristoforo Colombo del 1506, la Corona di Castiglia si rifiut\u00f2 di riconoscere agli eredi il diritto di nominare i governatori delle Indie Occidentali, ma nel 1511 il Consiglio di Castiglia si pronunci\u00f2 a favore di Diego Col\u00f3n. Come risultato, Ponce de Le\u00f3n perse la sua posizione e lasci\u00f2 l'isola, rifiutandosi di servire Col\u00f3n. La famiglia di Colombo continu\u00f2 a nominare i governatori fino al 1536, quando il figlio di Diego, Luis Col\u00f3n, vendette alla corona il diritto di governare le Indie. Nello stesso anno in cui Diego Col\u00f3n vinse la propria causa, fu fondata la prima diocesi dell'isola, dipendente dalla \nArcidiocesi di Siviglia. In seguito pass\u00f2 sotto alla neonata Arcidiocesi di Santo Domingo nel 1546. La diocesi di Porto Rico avrebbe controllato la chiesa nella provincia di Guayana in Venezuela tra il XVI ed il XVIII secolo.\nTra il 1536 ed il 1545 l'isola fu controllata dal presidente della \"Audiencia\" di Santo Domingo, che fu anche capitano generale dei Caraibi. Fu governato localmente non come unit\u00e0 singola ma dagli \"alcaldes ordinarios\" delle due municipalit\u00e0 che componevano l'isola, San Juan e San Germ\u00e1n, eletti annualmente dai cabildo. L'isola era divisa lungo il Rio Camuy ed il Rio Jacaguas. Dato che molti coloni non avevano la preparazione necessaria per diventare governatore, il sistema si dimostr\u00f2 inefficace. I cittadini spagnoli si lamentarono con la corona.\nA partire dal 1545 i governatori con istruzione legale (\"gobernadores letrados\") erano nominati sia dalla corona che dalla \"Audiencia\" di Santo Domingo. Essendo la corte giuridica di livello pi\u00f9 alto sull'isola, gestivano i casi in prima istanza nei singoli distretti, ed in appello presso gli \"alcaldes\" regionali. La successiva corte d'appello era la \"Audiencia\" di Santo Domingo. Oltre ad essere l'ufficio amministrativo pi\u00f9 importante, i governatori derivavano i propri poteri dal diritto di nominare ogni anno due dei quattro \"regidores\" dei \"cabildo\" dell'isola. Come succedeva a tutti gli ufficiali politici spagnoli, anche i governatori erano soggetti al \"juicio de residencia\", una revisione ufficiale del loro operato. Dato che i governatori erano i rappresentanti della corona sull'isola, avevano il diritto di controllare la Chiesa a causa del diritto di patronaggio (\"real patronato\") che i re vantavano nelle Americhe. Controllavano la costruzione e la gestione degli edifici religiosi, pagavano il salario del clero, ed assicuravano che solo bolle pontificie ed encicliche approvate dal Consiglio delle Indie venivano pubblicati sull'isola.\nL'aumento dei conflitti militari con le altre potenze europee, sia in Europa che nel Nuovo Mondo, convinsero la corona ad assegnare ai governatori il titolo di capitano generale nel 1580. Dopo questa decisione i governatori furono sempre pi\u00f9 spesso uomini militari, e non uomini di legge, venendo per\u00f2 assistiti da un consigliere legale (\"asesor\") nei doveri amministrativi.\nIstituzione.\nPorto Rico aveva una notevole importanza strategica, anche era economicamente marginale, rappresentando la porta d'accesso ai Caraibi o, come veniva chiamata al tempo, \"la chiave delle Indie\". A causa delle correnti marine e del vento dell'Atlantico, era solitamente una tappa obbligata per le navi che arrivavano dall'Europa. Vista la scarsa importanza economica, gli spagnoli ci misero molto tempo prima di costruire le difese militari. La prima fortificazione fu la casa della famiglia di Ponce de Le\u00f3n (attuale Casa Blanca), nel 1520. Nella decade successiva iniziarono le costruzioni del primo vero forte, \"La Fortaleza\", all'ingresso della baia, mentre nel 1539 si inizi\u00f2 ad erigere un complesso difensivo attorno a San Juan che includeva i forti di San Felipe del Morro, San Crist\u00f3bal e San Jer\u00f3nimo. Sull'altro lato dell'isola San Germ\u00e1n era lasciata praticamente senza difese, e fu facile preda degli attacchi francesi per tutto il secolo.\nCon la creazione nel 1580 della capitaneria generale, il governatore Diego Men\u00e9ndez de Vald\u00e9s (1582 - 1593) fu in grado di proseguire i lavori di fortificazione di San Juan. I fondi necessari per la costruzione furono ricavati da un sussidio annuale, il \"situado\", ordinato dalla Nuova Spagna, nonostante per i due secoli successivi il \"situado\" raggiunse difficilmente Porto Rico. Il numero di soldati permanenti guidati da Men\u00e9ndez de Vald\u00e9s variava tra 50 e 200, in seguito aumentato a 400 nel 1596 e per i successivi due secoli. I miglioramenti alle difese cittadine si dimostrarono all'altezza quando subirono il primo attacco. L'assalto di una flotta di 27 navi guidata da Francis Drake. L'isola rappresentava un bastione nella lotta spagnola alla pirateria svolta dai rivali nei Caraibi. Molti abitanti di Porto Rico divennero corsari spagnoli attivi nella lotta contro britannici, francesi ed olandesi, il pi\u00f9 famoso dei quali fu Miguel Henr\u00edquez. Nonostante il confloitto, il contrabbando si dimostr\u00f2 un elemento cruciale dell'economia locale, proprio come era tipico in molte zone periferiche dell'America Spagnola.\nPer rinforzare le insufficienti risorse militari, furono organizzate milizie locali (\"milicias urbanas\") in ogni isola dei cinque distretti (\"partidos\") esterni alla capitale: San Germ\u00e1n, Arecibo, Aguada, Coamo, Lo\u00edza e Ponce. I miliziani non erano regolarmente pagati n\u00e9 armati. Le loro armi consistevano in attrezzi agricoli: machete, lance improvvisate di legno e coltelli. Ogni \"partido\" era guidato da un \"teniente a guerra\", che rispondeva al capitano generale.\nIl XVIII secolo e le riforme borboniche.\nScosso dalle sconfitte subite nella Guerra dei sette anni, in particolare la cattura di Cuba da parte dei britannici nel 1762, Carlo III di Spagna invi\u00f2 molti ufficiali nei Caraibi per rivedere le difese dell'area. Alejandro O'Reilly fu mandato a Porto Rico nel 1765. O'Reilly sugger\u00ec molte riforme, molte delle quali eseguite, tra cui la costruzione di fortificazioni a San Juan, l'inserimento di una paga regolare per i soldati dell'isola e la creazione di milizie professionistiche. Svolse anche un censimento completo dell'isola (registrando 44883 residenti, di cui 5037 schiavi; e 24 citt\u00e0 o villaggi) e capendo l'importanza del contrabbando nell'economia locale. Per invertire la tendenza O'Reilly raccomand\u00f2 lo sviluppo di un'economia legale, in particolare agricoltura, restituendo la terra incolta alla corona che l'avrebbe donata alle persone che volevano diventare contadini. Nel 1784 fu creata un'intendenza a Porto Rico, ma a differenza di quella di Cuba questo ufficio non era diviso dal governatorato. Le riforme ebbero un discreto successo soprattutto in campo militare. I cambiamenti economici, a differenza della vicina Cuba, non furono cos\u00ec evidenti. L'economia dell'isola continuava a dipendere dal \"situado\" e da commercio estero, il che si dimostr\u00f2 dannoso soprattutto durante il blocco del commercio causato dalle guerre napoleoniche.\nIl primo Ottocento: rivoluzioni e problemi.\nI primi anni del XIX secolo presentarono due problemi: l'invasione della Spagna e la rivolta nelle Americhe. La Guerra d'indipendenza spagnola e le Guerre d'indipendenza ispanoamericana portarono molte novit\u00e0 nel governo di Porto Rico. Il legame tra Porto Rico e Venezuela, a causa della vicinanza dei due, fu importante in questo periodo. Le junta stabilite nel 1810 in Venezuela erano il corrispondente dei \"cabildo\" di Porto Rico. Il cabildo di San Juan accett\u00f2 la richiesta della junta di Caracas di istituire una nuova junta sull'isola, ma il cabildo di San Germ\u00e1n mantenne una propria autonomia, ed il controllo pass\u00f2 in mano francese. Alcuni singoli abitanti, come Antonio Valero de Bernabe, scelsero in seguito di unirsi agli indipendentisti portandosi sull'isola principale. In risposta al movimento della junta, il governo spagnolo diede al governatore Salvador Mel\u00e9ndez poteri straordinari per gestire qualsiasi rivolta sull'isola, mentre i rifugiati venezuelani fedeli alla corona iniziarono ad arrivare a Porto Rico. L'isola fu anche il punto di partenza delle truppe che attaccavano il Venezuela, come quelle guidate da Domingo de Monteverde e da Pablo Morillo.\nNon appena l'opposizione ai francesi inizi\u00f2 a prendere forma con la Junta Suprema Centrale, si riconobbero i possedimenti oltremare come parte integrante della nazione spagnola e quindi, nel 1809, li invit\u00f2 a mandare delegati presso la Junta. Fu dato il via ad un periodo di elezioni nella capitaneria generale che port\u00f2 ai periodi costituzionali del 1812-1814 e del 1820-1823. Le prime elezioni furono svolte dai \"cabildo\", che a quel tempo erano cinque: San Juan, San Germ\u00e1n, Aguada, Arecibo e Coamo. Elessero come rappresentante di Porto Rico il creolo Ram\u00f3n Power y Giralt, ma prima che potesse salpare per la Spagna la Junta Suprema si sciolse. Prima di farlo, la Junta fece richiesta al parlamento spagnolo, la Cortes di Cadice, di avere la rappresentanza dei \"cabildo\". La Cortes sospese subito i poteri straordinari del governatore, e precis\u00f2 che il titolo di intendente era separato da quello di governatore e di capitano generale. Il punto forte dell'attivit\u00e0 legislativa fu il \"Ley Power\" (Legge di Power) che introdusse molte riforme economiche ed amministrative a Porto Rico, molte delle quali sopravvissero all'abolizione della costituzione spagnola del 1812 e delle Cortes operata da Ferdinando VII. La costituzione spagnola introduceva anche il governo locale di Porto Rico. Molti altri \"cabildos\" erano stati creati sull'isola, eletti dal popolo. Fu eletto un altro organo amministrativo e legislativo locale, il \"Diputaci\u00f3n Provincial\".\nDopo che il re ebbe ripristinato il governo tradizionale, cerc\u00f2 di garantirsi la lealt\u00e0 dei portoricani garantendo all'isola una forma limitata di commercio libero su lunga distanza. Il Decreto Reale delle Grazie del 1815 accolse molte delle richieste economiche dei \"cabildo\" dopo il 1810. A lungo termine, il Decreto ebbe buoni effetti economici. Facilit\u00f2 la migrazione verso l'isola, fece partire l'industria dello zucchero, ed una serie di intendenti competenti accumularono grossi capitali sfruttati nelle successive decadi.\nNel secondo periodo costituzionale che segu\u00ec alla rivolta di Riego, furono eletti dalla popolazione dell'isola nuovi deputati alla Cortes, la \"Diputaci\u00f3n Provincial\" si riun\u00ec di nuovo, ed a differenza della volta precedente la capitaneria generale ed il governatorato furono scissi. Francisco Gonz\u00e1lez de Linares, abitante venezuelano da tempo, che era fuggito dopo il collasso del governo fedele alla corona, fu nominato governatore. Il successore di Pablo Morillo alla guida delle forze del Venezuela, Miguel de la Torre, divenne invece capitano generale.\nDopo la seconda abolizione della costituzione fatta da Ferdinando VII, La Torre riun\u00ec capitaneria e governatorato, con poteri straordinari per soffocare ogni rivolta. Avrebbe tenuto il titolo di capitano generale per oltre 15 anni. Nonostante la debolezza delle tendenze liberali di La Torre, la sua lunga amministrazione fu la chiave dello sviluppo su larga scala della produzione di zucchero, cosa avvenuta decenni prima a Cuba. Nel 1820 furono prodotte 17000 tonnellate di zucchero, e circa il 5,8% del territorio era coltivato a zucchero. Dal 1897 il Porto Rico ne produsse 62000 tonnellate dedicandovi il 14,3% della terra. I piccoli appezzamenti, esistenti dal XVI secolo, si trasformarono il latifondi. Il caff\u00e8 rappresentava la seconda coltura in ordine di importanza. Nel 1818 si produssero 70 milioni di libbre di caff\u00e8, cifra che raggiunse i 130 milioni nel 1830. L'incrementata attivit\u00e0 agricola fu svolta in parte dal lavoro degli schiavi importati dalle altre isole caraibiche. Nel 1817 la Spagna firm\u00f2 un trattato con la Gran Bretagna ponendo fine alla tratta degli schiavi, cosa che in realt\u00e0 non fu attuata prima del 1845. Nonostante questo gli schiavi rappresentavano una piccola porzione della forza lavoro, a differenza delle altre isole caraibiche del tempo; gli schiavi rappresentavano una quota variabile tra l'11,5 ed il 14%. Dal punto di vista giuridico a Porto Rico fu concesso il diritto ad avere una \"audiencia\" tra il 1832 ed il 1853. Le cause pendenti furono giudicate dalla precedente \"Audiencia\" di Santo Domingo, ora spostata a Cuba.\nMet\u00e0 del 1800: Il lento cammino verso l'autonomia.\nLa morte di Ferdinando VII port\u00f2 nuovi cambiamenti. La Regina Mar\u00eda Cristina ricostitu\u00ec la Cortes, nella sua forma tradizionale, e Porto Rico invi\u00f2 molti deputati, tutti liberali. Nel 1836 fu ristabilito in Spagna il governo costituzionale, solo che adesso i territori oltremare erano visti come colonie, governate da leggi speciali. Le istituzioni democratiche, come il \"Diputaci\u00f3n Provincial\" ed i \"cabildo\", creati dalla costituzione del 1812 furono rimossi, ed i poteri straordinari garantiti al governatore furono confermati. La nuova costituzione del 1837 ratific\u00f2 il nuovo stato di Porto Rico. Inoltre le \"leggi speciali\" che descrivevano il governo dei territori oltremare non furono redatte prima di tre decenni, quando una speciale \"Junta Informativa de Reformas de Ultramar\", con rappresentanti di Cuba e Porto Rico, si riun' nel 1865. I suoi propositi per\u00f2 non si tramutarono mai in leggi.\nLa \"Gloriosa\" rivoluzione del 1868, che tolse i poteri ad Isabella II, all'inizi\u00f2 riafferm\u00f2 il diritto di Porto Rico a partecipare al governo spagnolo. L'isola elesse sette deputati alla Cortes, ancora una volta la \"Diputaci\u00f3n Provincial\" stil\u00f2 progetti di legge per garantire l'autonomia all'isola. Tre fattori annullarono tutti i progressi. Per prima cosa il governo spagnolo era troppo instabile (dimostrato dal fatto che tra il 1871 ed il 1874 Porto Rico ebbe cinque governatori). Il secondo motivo fu la breve durata della rivolta di Lares che mostr\u00f2 alle autorit\u00e0 che la situazione di Porto Rico era pi\u00f9 calda di quanto si credesse. Infine, motivo principale, la rivolta di Lares coincise con la Guerra dei dieci anni di Cuba, che fece paura al governo riguardo all'autonomia delle isole caraibiche. Nel 1875 i Borboni tornarono al potere quando il trono fu offerto ad Alfonso XII. Furono concesse sulle isole elezioni limitate, in cui poterono votare solo i latifondisti. Alcuni partiti emersero in questo periodo, il \"Patido Liberal Refomista\", che promosse l'autonomia dell'isola, ed il \"Partido Liberal Conservador\", che spinse per integrare il sistema politico portoricano con quello spagnolo.\nLa questione dell'autonomia precipit\u00f2 nel 1895, con l'inizio della Guerra di indipendenza cubana. Il ministro dell'Oltremare, con l'approvazione del Primo Ministro, comp\u00ec un atto extra-costituzionale nel 1897 scrivendo la \"Constituci\u00f3n Auton\u00f3mica\" che concedeva l'autonomia alle isole caraibiche. Data l'urgenza del problema, il governo approv\u00f2 questo atto inusuale. Il nuovo governo consisteva di \"un Parlamento dell'isola, diviso in due camere ed un governatore-generale, rappresentante della Metropolis, che avrebbe svolto i propri compiti in nome della suprema Autorit\u00e0\". Le elezioni del parlamento e dei consigli municipali furono svolte all'inizio del 1898. La legislatura si riun\u00ec la prima volta a luglio, solo otto giorni prima dell'invasione statunitense dell'isola."}
{"id": "2206209", "revid": "287204", "url": "https://it.wikipedia.org/wiki?curid=2206209", "title": "Adlerhorn", "text": "LAdlerhorn (3.988\u00a0) \u00e8 una montagna del massiccio del Mischabel nelle Alpi Pennine. Si trova nello svizzero Canton Vallese tra la Mattertal e la Saastal.\nDescrizione.\n\u00c8 possibile salire sulla vetta partendo dalla Mattertal e passando dal rifugio Berghaus Flue (2.618\u00a0m)."}
{"id": "2206219", "revid": "729019", "url": "https://it.wikipedia.org/wiki?curid=2206219", "title": "Juan Luis Beigbeder", "text": "Secondo Ministro degli Esteri spagnolo nominato da Francisco Franco il 12 agosto 1939 e deposto il 17 ottobre 1940.\nHa partecipato alle guerre in Africa nel 1909 - 10.\nDecorazioni.\nNel 1940 fu nominato Cavaliere dell'Ordine Militare e Ospedaliero di San Lazzaro di Gerusalemme con il grado di Gran Croce. Il Califfo, Hassan Ben el Mehedi Ben Ismael, dietro richiesta del generale Garc\u00eda Vali\u00f1o, alto commissario, gli assegn\u00f2 la \"Gran Cruz de la Medahuia\".\nIn letteratura.\nBeigbeder compare come personaggio storico in diversi romanzi, tra cui \"La notte ha cambiato rumore\" di Mar\u00eda Due\u00f1as e \"Llegar\u00e1 tarde a Hendaya\" di Jos\u00e9 Mar\u00eda Mart\u00ednez-Val."}
{"id": "2206223", "revid": "1590006", "url": "https://it.wikipedia.org/wiki?curid=2206223", "title": "Lemuria (cerimonie)", "text": "I Lemuria o Lemuralia erano delle feste dell'antica Roma, celebrate il 9, l'11 e il 13 maggio per esorcizzare gli spiriti dei morti, i lemuri.\nLa tradizione voleva che a istituire queste festivit\u00e0 fosse stato Romolo per placare lo spirito del fratello Remo, da lui ucciso.\nIl rituale prevedeva che il \"pater familias\" gettasse alle sue spalle alcune fave nere per il numero simbolico di nove volte, recitando formule propiziatorie.\nNel 609 papa Bonifacio IV sostitu\u00ec i Lemuria con il giorno di Tutti i Santi, festeggiato il 13 maggio fino al 732, quando papa Gregorio III ne trasfer\u00ec la celebrazione al 1\u00ba novembre."}
{"id": "2206224", "revid": "15756", "url": "https://it.wikipedia.org/wiki?curid=2206224", "title": "Museo internazionale delle ceramiche in Faenza", "text": "Il Museo Internazionale delle Ceramiche (MIC), situato a Faenza, \u00e8 la raccolta di arte ceramica pi\u00f9 grande al mondo.\nNelle sale espositive sono raccolte le opere delle officine di ceramica italiana dal Medioevo all'Ottocento; del Vicino Oriente Antico; di area mediterranea in epoca ellenistica; precolombiana e islamica. Un'ampia sezione \u00e8 dedicata alla ceramica moderna e contemporanea.\nDal 1963 il museo promuove, con scadenza biennale, un concorso internazionale sulla ceramica artistica, che gli ha consentito di ampliare le sue raccolte con opere provenienti da tutto il mondo.\nStoria.\nTutto ebbe origine con l\u2019\"Esposizione Internazionale di Faenza\" del 1908 dedicata al terzo centenario della nascita di Evangelista Torricelli. Un intero quartiere della citt\u00e0 fu attrezzato per il prestigioso evento che vide confluire a Faenza gli artisti pi\u00f9 noti nel campo delle cosiddette Arti Applicate. Fu un successo e Gaetano Ballardini, animatore della manifestazione e ideatore del nascente Museo delle ceramiche, pot\u00e9 raccoglierne i frutti iniziando a collocare, nelle sale dell'ex convento di San Maglorio, la raccolta delle ceramiche. Sensibilizz\u00f2 collezionisti privati ed enti pubblici ottenendo, dagli uni e dagli altri, donazioni e riconoscimenti istituzionali: fra i personaggi dell'epoca che aderirono al comitato per la fondazione del Museo, vi fu il forlivese Tito Pasqui.\nGaetano Ballardini non volle per il suo museo soltanto l'incremento e la diversificazione tipologica dell'antica ceramica italiana ed estera; si preoccup\u00f2 sin dall'inizio di stabilire saldi rapporti con le scuole di formazione tecnica e artistica, garantendo alle stesse un background valoriale con cui implementare la produzione artigianale e industriale. Fu promotore di mostre nazionali e internazionali, fino a dar vita alla rivista specializzata \"Faenza\". Figlio di quel territorio che aveva dato lustro all'arte della ceramica, volle essere testimone di questa secolare vocazione per trasmetterla alle generazioni future.\nCos\u00ec l'identit\u00e0 del Museo si riconobbe nella Scuola di Ceramica, oggi Istituto Statale d'Arte per la Ceramica G. Ballardini, nel recupero scientifico delle tecniche antiche della ceramica e nella successiva promozione e vendita dei prodotti ceramici del tempo. Unico nel suo genere, il Museo faentino acquis\u00ec sempre maggior prestigio a livello internazionale e gi\u00e0 nel 1926 comprendeva, oltre alle collezioni antiche, anche una sezione dedicata alle celebri fabbriche di ceramica europea e ai pi\u00f9 qualificati ceramisti contemporanei.\nDurante la seconda guerra mondiale il Museo fu pesantemente bombardato; particolarmente disastroso fu il bombardamento del 13 maggio 1944 che provoc\u00f2 gravissimi danni alle strutture. Anche allora Ballardini, nonostante la non pi\u00f9 giovane et\u00e0, si mise all'opera, raccogliendo fondi, sensibilizzando il mondo dell'arte e le istituzioni cos\u00ec che gi\u00e0 dal 1949 pot\u00e9 riaprire le prime sale espositive. Fu allora che l'amore per la ceramica di grandi artisti, come Picasso, Leger, Matisse e Chagall, li port\u00f2 a donare importanti opere al museo.\nNel dopoguerra iniziarono le donazioni di intere collezioni private e grande eco ebbero, nel mondo del collezionismo, quelle che ne integrarono magnificamente il gi\u00e0 cospicuo patrimonio: Merenghi, Benini, Ugolini, Rusconi, fino a quelle pi\u00f9 recenti di Cora, Fanfani e Cantagalli. A oggi il Museo vanta un corpus di oltre 40.000 reperti ceramici.\nIl percorso espositivo.\nL'esposizione permanente del MIC si snoda attraverso due itinerari che separano la parte dedicata alla ceramica antica, collocata negli spazi ristrutturati dell'ex quadrilatero conventuale, da quella del Novecento ospitata nelle nuove ali edificate alla fine del secolo scorso. Con questa scelta il museo ha voluto evidenziare il fecondo rapporto fra i caratteri dei vari stili e il \"fare ceramica\" attraverso i secoli, fino ai giorni nostri.\nCeramica in Italia dal Medioevo all'Ottocento.\nIl Medioevo faentino.\nI primi reperti di ceramica faentina risalgono ai primi secoli dopo l'anno 1000. Gli artigiani poterono giovarsi delle terre locali, utili alla lavorazione dei manufatti principalmente per uso domestico e, nella foggiatura delle forme e i decori, seppero mediare con originalit\u00e0 la cultura lombardo veneta e quella della vicina Toscana.\nFaenza infatti, sin dall'alto medioevo, ricadeva in un'area attraversata dagli intensi traffici che provenivano sia dalla via Emilia, sia dalle arterie transappenniniche che dalla Toscana conducevano al nord est della penisola e l\u00ec s'incrociavano.\nPer la maiolica, sul biscotto di prima cottura si poteva applicare lo smalto e decorarlo a pennello oppure, per i manufatti chiamati \"graffiti\", l'oggetto ancora crudo veniva rivestito d'ingobbio e poteva essere graffiato con una punta per poi essere cotto, successivamente decorato e infine rivestito da una vetrina trasparente.\nPer i decori la ceramica si avvalse del coevo repertorio delle arti minori in cui campeggiavano, nei tessuti, nelle miniature e l'oreficeria, sia il bestiario medievale con i suoi motivi fitomorfi e gli animali fantastici, sia i temi araldici atti a dar lustro alle varie casate che hanno contraddistinto la storia faentina di questo periodo, come per i Manfredi signori di Faenza dal 1313 al 1505.\nInteressante il recupero, nella fine del Trecento, anche di temi leggendari tratti dalla classicit\u00e0. Ne \u00e8 testimonianza, su un boccale della fine del XIV secolo, una decorazione con \"Aristotele cavalcato da Filide\" che rievoca l'allegoria, diffusa dal XIV al XVI secolo, della supremazia della donna sull'uomo.\n\u00c8 lo stile arcaico che tradurr\u00e0, anche in quest'arte minore, l'immaginario medioevale traghettandolo fino alle soglie del XV secolo.\nFaenza dal XV al XVII secolo.\nIl Quattrocento.\nAgli inizi del Quattrocento, al termine della fase arcaica, le ceramiche faentine cominciano a distinguersi per il candore, la corposit\u00e0 degli smalti e l'adozione di nuovi pigmenti colorati.\nLa produzione si caratterizza per la serialit\u00e0 dei temi ornamentali, senza eccessive divagazioni stilistiche. In questo che viene definito stile severo si compendiano in due successive fasi una serie di famiglie decorative principali.\nNella prima i maestri faentini elaboreranno i temi dello stile arcaico ispirandosi nell'ornato ai decori bizantini, come nella famiglia della \"zaffera\", dall'arabo al-safra=cobalto, in cui raggiungono una rara perfezione esecutiva ove su un plateau particolarmente bianco campeggia lo smalto a spessore cobalto intenso o per la famiglia \"italo/moresca\", subendo l'influenza delle maioliche ispano moresche provenienti dall'isola di Maiorca e dalla Spagna quando, attraverso l'accostamento dei colori blu e giallo (il cobalto si diluisce e si attenua ingrigendosi e il giallo si avvicina al citrino), si imiter\u00e0 gradevolmente la \"nouance\" dorata del loro lustro metallico.\nNella seconda fase, ai temi cari al tardo gotico, floreale o \"flamboyant\", a cui appartiene per eccellenza il motivo della \"foglia accartocciata\", si affiancher\u00e0 l'elaborazione degli stili decorativi giunti, con le porcellane introdotte in Europa lungo la via della seta, dalle regioni orientali e dalla Cina.\nSono le famiglie ad \"occhio di penna di pavone\", \"palmetta persiana\", e con decoro \"alla porcellana\" ripreso dalle prime ceramiche cinesi importate in occidente durante il primo periodo della dinastia Ming.\nUnitamente ai manufatti smaltati si affianca, fino alla met\u00e0 del Quattrocento, ceramica graffita ingobbiata e invetriata, dai caratteristici decori stilizzati fito zoomorfici in bicromia verde (ramina) e bruno giallastra (ferraccia).\nNella seconda met\u00e0 del XV secolo si afferm\u00f2 la produzione di ceramica graffita e di maiolica dipinta, sia su tematiche simboliche sensibili alle istanze neoplatoniche, sia con il genere amatorio o la rappresentazione di volti virili e femminili dalla delicata purezza formale.\nNe sono esempi la diffusione di ciotole, ingobbiate, graffite e invetriate, o maioliche smaltate, con effigiato il volto della persona amata. Se ne tramanda l'uso \u201cgentile\u201d per consacrare le unioni, da cui il nome per queste ceramiche di \"Gameli\", e con gli sposi che bevendo nella stessa coppa confermavano cos\u00ec la comunione d'intenti matrimoniale. \u00c8 altres\u00ec testimoniato l'uso di questi oggetti per distribuire i confetti agli invitati al termine dei festeggiamenti nuziali.\nUn'altra interessante produzione si distingue nell'ultimo quarto del XV secolo. Sono le piccole plastiche maiolicate policrome, a tutto tondo o a bassorilievo, a soggetto sacro e profano dal connotato quasi fiabesco. I soggetti traggono spunto dalle opere monumentali a cui si era ispirato il repertorio dei maestri plasticatori di area padana.\nFra le rappresentazioni a carattere profano la pi\u00f9 diffusa sar\u00e0 quella a forma di calamaio con il \"Giudizio di Paride\", come nell'opera qui riprodotta, e con i classici personaggi disposti intorno a una fonte: Mercurio, Paride, Venere, Giunone e Minerva. La dea dell'amore vinse la gara e anche in questa riproduzione plastica l'allegoria individua nell'eros, trasfuso nell'inchiostro, la fonte dell'afflato che deve ispirare e nobilitare lo scrivere.\nIl Cinquecento.\nContinua per tutto il primo quarto del Cinquecento la produzione di maiolica decorata alla \"porcellana\" con orcioli, boccali, piatti, vassoi e albarelli anche con anse tortili; i colori sono diffusamente in monocromia turchina, con accenni di arancio, rosso, verde e giallo, nei cartigli e nelle rappresentazioni araldiche.\nIn questo inizio di secolo le officine faentine raggiungono una propria autonomia linguistico decorativa, unitamente a un'alta qualit\u00e0 tecnica, con l'affermarsi degli ornati caratteristici del nostro pieno Rinascimento.\nRitroveremo sulle maioliche delicate rappresentazioni della figura umana pur restando circoscritte alle tipologie di singoli personaggi, come paggi, dame, musici o figure allegoriche fino al tema, comune a diverse manifatture dell'area centroitalica, delle cosiddette \u201cbelle donne\u201d o \u201cbellone\u201d, vivacemente dipinte, dai generosi \"d\u00e9collet\u00e9\", sontuose vesti, copricapi, e dai molti nomi: Julia bella, Eugenia bella, Laura bella, Bernardina bella, Maria bella, Diana bella, Laura bella, come osserver\u00e0 Giulio Castellani nel suo poemetto cinquecentesco dedicato alle \"Belle di Faenza\".\nInoltre la ricerca iconografica, sensibile alle richieste di una committenza sempre pi\u00f9 esigente e colta induce i maestri faentini a esprimersi attraverso un virtuosismo decorativo di rara bellezza.\n\u00c8 il caso delle pitture a grottesche su fondi azzurri (tipologia berrettina) quando, sulla scorta delle scoperte dei resti della Domus Aurea Neroniana chiamate \u201cgrotte\u201d, si era affermato dalla met\u00e0 del Quattrocento, nella grafica, nella pittura e quindi nella ceramica, il tema delle grottesche, con il suo immaginario decorativo.\nCampeggeranno cos\u00ec sulle maioliche, fra delicati girali fogliati, animali fantastici e mostruosi, cornucopie, trofei d'armi antiche, busti e ritratti anche a cornice di stemmi araldici e figurine intere.\nUna decorazione sempre pi\u00f9 complessa fino a raggiungere intorno al secondo quarto del XVI secolo un'ottima compiutezza formale e narrativa con la rappresentazione di temi tratti dalla mitologia e dall'Antico e Nuovo Testamento.\nSar\u00e0 questo il tempo dello Stile istoriato in cui si esprimeranno maestri d'indiscusso valore come Pietro Bergantini, Baldassarre Manara e Pirotto Paterni capostipite della Ca' Pirota.\nFamose nelle collezioni del Museo: la \"coppa\" della bottega di Pietro Bergantini (dono Galeazzo Cora), qui rappresentata, con l\u2019\"istoria\", dipinta su fondo berrettino (azzurrino), del leggendario \"sacrificio di Marco Curzio\", all'interno di un'animata scena ricca di pathos; al recto della coppa l'iscrizione \"Fat in Faensa i labotega D M Piere Bergatio MCCCCC 1529 adi i7 dt zugno\". il piatto, sempre di Pietro bergantini con la raffigurazione del Parnaso; la coppa istoriata con l\"'Adorazione dei pastori\" di Baldassarre Manara, fedele riproduzione da un'incisione di Raimondi che si ispirava al soggetto del Francia; il piatto con \"Atteone mutato in cervo\", solo per citarne alcuni.\nLe grottesche spesso contorneranno le istorie, arricchendosi di festoni con foglie e frutti, anche d'ispirazione robbiana, e nell'esempio della coppa Bergantini, forse la pi\u00f9 affascinante opera conservata dal Museo, ai trofei d'armi si aggiungeranno strumenti musicali come Chiarine, Cetre, Viole e Tamburi.\nDurante la met\u00e0 del Cinquecento si affermer\u00e0 nella maiolica destinata agli Speziali, anche il decoro a \"quartieri\", con colori brillanti, partiture lineari e curve che, su fondo giallo, verde, arancio, rosso, raccolgono le forme decorative delle grottesche, come delfini, girali fogliati, ali, foglie di acanto stilizzate e guerrieri o personaggi leggendari, tratti dalla letteratura rinascimentale.\nSpesso i soggetti si rifaranno agli eroi dei poemi di Matteo Maria Boiardo e Ludovico Ariosto, centrati al di sopra dei vari cartigli medicinali come nel vaso globulare in cui \u00e8 dipinto il busto di Agramante al di sopra del cartiglio medicinale.\nLe forme saranno quelle del repertorio destinato alle farmacie: pilloliere, albarelli, brocche, versatoi, grandi vasi globulari e fiasche.\n\"Bianchi di Faenza\".\nPoco oltre la met\u00e0 del Cinquecento si registra nella produzione faentina di maioliche un mutamento d'orizzonte stilistico e formale.\nAl virtuosismo pittorico, alle vivaci combinazioni cromatiche, ai temi narrativi dell'istoriato, ai virtuosismi delle pi\u00f9 elaborate partiture geometriche, in cui i maestri avevano ottenuto grande fama e successo, fa all'improvviso da contrappunto, la necessit\u00e0 di operare una catarsi che individua nell'esaltazione del bianco, la verginale tela su cui scrivere una nuova pagina e proiettarsi cos\u00ec verso rinnovati orizzonti.\nSar\u00e0 il tempo del bianco, che privileger\u00e0 la ricerca formale a quella del colore tanto che la maiolica nei \"bianchi di Faenza\", dal denso color latteo, si ammanter\u00e0 di tenuissime e aeree ghirlande a contornare amorini dalle forme berniniane, cavalieri, figure femminili e guerrieri turchi.\nEmerger\u00e0 una tavolozza che diluir\u00e0 il colore, blu, giallo o arancio, fino quasi a svelarlo applicandolo sui candidi manufatti dalle forme sinuose e traforate. Per questo sar\u00e0 chiamata \"Tavolozza languida\" e, per il leggero tratto pittorico che compendiava il tutto, a questo lungo periodo verr\u00e0 dato il nome di Stile compendiario.\nIl motivo della grottesca transita nelle nuove forme: le saliere saranno sorrette da arpie e delfini, i rinfrescatoi sostenuti da piedi a foggia zoomorfica a cui si aggiungeranno obelischi e calamai, le coppe (crespine) saranno umbonate o traforate, il tutto nel netto superamento dei canoni celebrativi rinascimentali e interpretando con virtuosismo esecutivo il Manierismo e il passaggio al Barocco.\nLa nuova produzione riscosse un cos\u00ec grande successo che le officine faentine l'adottarono fino alla fine del Seicento quando assumer\u00e0 una veste quasi seriale. I bianchi di Faenza furono esportati in tutt'Europa incontrando un tale favore che fu coniato il termine \"fa\u012dence\" per indicare la maiolica legando cos\u00ec, nei secoli a seguire e fino a oggi, il nome di Faenza a qualunque manufatto in maiolica.\nFautori e massimi esponenti di questo genere di maioliche, furono i ceramisti Virgilio Calamelli con la sua fiorente bottega, Leonardo Bettisi detto Don Pino e i Dalle Palle o Giangrandi, che operarono dalla met\u00e0 del Cinquecento fino ai primi decenni del Seicento.\nLe altre officine italiane dal XIV al XVI secolo.\nGrazie anche alle pregiate raccolte di Galeazzo Cora e Angiolo Fanfani, donate al Museo, la sezione presenta un vasto repertorio di opere delle altre officine italiane del periodo bassomedievale, rinascimentale e manierista.\nLa ceramica nel Lazio.\nIl percorso si snoda per regione iniziando dal Lazio per il quale sono esposte opere di protoceramica medievale risalenti al periodo tardo-romano. \u00c8 un vasellame semplicemente invetriato chiamato \u201cForum Ware\u201d a cui fa seguito un gruppo di ceramiche di area viterbese risalenti al XIV-XV secolo, con decori stilizzati, prima in bicromia verde ramina (anche a spessore) e bruno manganese, poi a zaffera a spessore e diluita, diffusi in quel periodo in tutto il centro-nord Italia.\nLe fogge sono quelle tipiche della maiolica arcaica con ciotole anche carenate, tazze biansate, piatti, bacili e boccali, comprese le \u201cpanate\u201d, dal becco molto pronunciato, per servire la zuppa di pane.\nAnche i decori si uniformano a quelli comuni a tutta la penisola: con stilizzazioni geometrico-fitomorfiche, stemmi araldici, busti femminili e maschili (con acconciature, copricapi e vesti del periodo), uccelli fantastici e draghi alati.\nAnche per la ceramica prodotta nel nord del Lazio l'uso della zaffera a spessore o diluita, per decorare il vasellame, godr\u00e0 di notevole fortuna fino a tutto il XV secolo.\nLa ceramica in Abruzzo.\nL'arte ceramica in Abruzzo \u00e8 attestata con reperti di uso corrente sin dal quattrocento, ma \u00e8 nel secondo decennio del Cinquecento che si inizia a produrre maiolica di grande qualit\u00e0, grazie alla fornace della famiglia Pompei in Castelli, in cui emerge la figura di Orazio con la sua prestigiosa committenza.\n\u00c8 il caso del celebre e monumentale corredo per la farmacia Orsini Colonna con una tipologia dalle fogge originali e fastosamente decorate, dalle cromie vivaci ed eleganti. Unitamente a questa ritroviamo nella ceramica di Castelli, della met\u00e0 del cinquecento, anche vasellame dalle forme mosse e raffinati decori che interpretano con grande coerenza l'evolversi stilistico dal Rinascimento al Manierismo.\nNe sono eccellenti esempi i manufatti in blu lapislazzulo, di gusto eccentrico e ricercato, dalle fogge baccellate e arricchite nelle plastiche da mascheroni, sfingi alate e zampe di leone, come per il vasellame compendiario. Questa produzione s'ispirer\u00e0 agli argenti del periodo tardo rinascimentale e nella sezione si pu\u00f2 ammirare il rinfrescatoio riprodotto a fianco, un esemplare eccezionale di cui si conosce un gemello nelle collezioni dell'Ermitage, entrambi facenti parte del celeberrimo servizio commissionato dal cardinale Alessandro Farnese (1520-1589).\nUn rinfrescatoio da tavola decorato da finissimi arabeschi in oro su fondo lapislazzuli e stemma del cardinale, chiamato \u201cvasca Farnese\u201d, che dimostra come i maestri di Castelli avessero acquisito una notevole capacit\u00e0 tecnica ed esecutiva, raggiungendo la resa immaginale dei vetri classici del periodo alessandrino.\nLa ceramica in Umbria.\nL'itinerario prosegue con la raccolta delle ceramiche umbre a partire dal periodo arcaico, con un repertorio simile, almeno per la vasta produzione di Orvieto, a quello di area viterbese.\nPi\u00f9 tardi verso la fine del Quattrocento anche nelle altre officine umbre, fra cui primeggiano quelle di Deruta e Gubbio, attive sin dalla fine del Duecento, oltre a quella minore di Gualdo Tadino profondamente influenzata dalla vicina Gubbio, si annovereranno i temi cari al periodo tardo gotico riprodotti su vasellami perlopi\u00f9 destinati ai corredi da farmacia. Ne faranno parte, dipinti con vivace policromia: animali fantastici, festoni, nastri, palmette, cornucopie, delfini, grottesche e stemmi araldici.\nMa \u00e8 nei primi decenni del Cinquecento che la produzione umbra assurge ai fasti del pieno Rinascimento, anche con maioliche di notevoli dimensioni, conquistando fama e onori nell'ambito delle officine ceramiche del tempo.\nCompariranno infatti grandi piatti da pompa e servizi da tavola, \u201ccredenze\u201d, dipinti in monocromia blu o in vivace bicromia giallo/blu e resi preziosi dall'aggiunta del lustro metallico con i suoi riflessi rosso rubino, giallo dorato e pi\u00f9 raramente argentei. Esso si applicava inoltre alle ceramiche dipinte a temi istoriati, e \"\"anche su grottesche, trofei musicali e d'armi antiche, motivi a candeliere, ecc\".\"\nL'officina pi\u00f9 famosa fu quella di Mastro Giorgio Andreoli a Gubbio e i suoi lustri a riflesso dorato o argentato e soprattutto (per l'unicit\u00e0) rosso rubino, rimarranno insuperati. Ne \u00e8 un pregevole esempio, fra quelli proposti lungo il percorso e qui riprodotti una coppa ricavata da una medaglia dell'orafo-incisore Sperandio de' Savelli mantovano (1425-1495). Attorno, sull'intera superficie \u00e8 dipinta una corona di perle alternate a bacche, in rilievo. Si presenta come uno dei primi modelli tratti fedelmente e in ingrandimento dalla pregevolissima medaglia di un ottimo orafo incisore.\nUn'altra tipologia di derivazione raffaellesca \u00e8 ben rappresentata in un'altra opera: un piatto dipinto e lustrato a riflesso dorato, con un amorino nel cavetto e a grottesche, su fondo turchino, nella larga tesa. Le delicate grottesche includono teste di uccelli fantastici, una sirena, mascheroni, coppelle, e in alto la scritta SPQR a ricordare i fasti dell'antica Roma.\nMolti i ceramisti eugubini che si cimentarono con grande perizia nella tecnica del lustro metallico, tra questi i Traversi, i Floris e Giacomo di Paoluccio. Inoltre alle officine di Gubbio e alla loro maestria faranno riferimento anche i grandi maestri urbinati, come Giulio da Urbino, Xanto Avelli e altri, per impreziosire con l'aggiunta dei riflessi metallici le loro opere istoriate ottenendo un risultato di tale bellezza che le far\u00e0 annoverare fra i capolavori dell'arte ceramica di tutti i tempi.\nAltrettanta fortuna ebbero i grandi piatti da pompa e i vasi, spesso biansati, decorati anche con l'aggiunta di lustro metallico, prediligendo il dorato, prodotti nelle officine derutesi fino a tutta la prima met\u00e0 del Cinquecento.\nNell'esempio riprodotto a lato, dipinto in bicromia gialla e blu, il lustro dorato conferisce alla rappresentazione di Giuda Maccabeo, scelto tra le figure pi\u00f9 rappresentative delle tre ere della storia della salvezza individuate da Agostino, una rara eleganza. Vestito con una preziosa armatura monta un cavallo bardato, dai raffinati finimenti, lanciato nell'impresa.\nNel cartiglio la scritta \"ISO.LORE.IVDA.MACHABEO.CRUDELE\". L'immagine deriva probabilmente da una serie di incisioni di ambito tedesco con raffigurazioni di personaggi illustri; uno degli attributi di Giuda Maccabeo \u00e8 costituito da tre uccelli rapaci, che nel piatto compaiono sullo scudo.\nNelle opere con policromia priva di lustro, la decorazione appare ugualmente vivace ed elegante allo stesso tempo, con ricche baccellature dipinte in rosso e blu, animali fantastici, girali fogliati d'ispirazione raffaellesca, decori fitomorfici e particolarmente su albarelli e boccali, ritroviamo la rappresentazione della figura umana espressa nelle tipologie di paggi e dame iconograficamente simili a quelle dipinte sulle ceramiche faentine dello stesso periodo.\nAl contrario sul retro dei piatti derutesi compariranno nuove forme decorative come quella detta \u201cpetal back\u201d con petali dipinti in sequenza e disposti a raggiera,\nPer quanto attiene alla produzione istoriata a cui Deruta non appare particolarmente vocata, un posto d'eccezione \u00e8 occupato verso la met\u00e0 del Cinquecento da Giacomo Mancini detto \u201cEl Frate\u201d, con i suoi grandi piatti \u201cda pompa\u201d pi\u00f9 volte impreziositi da \u201clustro\u201d metallico.\nNella sua produzione le istorie campeggiano a tutto campo per raccontare episodi tratti dai poemi epici e cavallereschi, scene tratte dalle \"Metamorfosi di Ovidio\" e tematiche affrontate dai grandi artisti rinascimentali, con particolare attenzione all'opera di Raffaello.\nEmblematico \u00e8 il frammento di un bacile da acquereccia riprodotto a lato. Istoriato con la scena di combattimento fra Bradamante e Marfisa (Orlando furioso, canto 36\u00ba) tratta dall'edizione del 1542 di Gabriele Giolito de' Ferrari a Venezia e firmato sul reto \"J Druta El frate pensittj\".\nLa ceramica nelle Marche.\nAgli inizi del Cinquecento l'orizzonte delle officine ceramiche marchigiane risulta profondamente influenzato dalla koin\u00e9 culturale umanistica propria all'alta borghesia e alla grande nobilt\u00e0 del tempo.\nI maestri ceramisti, pi\u00f9 che sensibili a quelle istanze, si cimenteranno con grande successo in \"un filone figurativo sempre pi\u00f9 gradito e richiesto dalla stimolante pressione di una committenza colta e ansiosa di manifestare un'erudita frequentazione di testi letterari molto in voga: il \"Sogno di Polifilo\", le \"Metamorfosi\" di Ovidio, le \"Deche\" di Tito Livio, le \"Figure della Bibbia\" \".\nRitroveremo cos\u00ec nelle opere ceramiche i temi narrativi dell'istoriato ispirati alle opere dei maestri rinascimentali e in particolare a Raffaello e a tutta la produzione incisoria di Marcantonio Raimondi, riferitasi in quel periodo alle opere dell'urbinate.\nNe \u00e8 pregevole testimonianza il vasto corpus di opere presenti nelle raccolte del museo in cui \u00e8 ampiamente descritto il passaggio dal primo al secondo e pi\u00f9 compiuto periodo istoriato, proprio a tutta l'area marchigiano metaurense con le officine di Pesaro e Casteldurante (poi Urbania).\nNella sezione si possono ammirare veri e propri capolavori iniziando dall'arte ceramica urbinate rappresentata superbamente dalle opere dei grandi ceramisti: Nicola da Urbino (Niccol\u00f2 Pellipario) e Francesco Xanto Avelli da Rovigo attivo a Urbino intorno al 1530, di Guido Durantino e di suo figlio Orazio, della celebre bottega dei ceramisti Fontana, e nell'ultimo quarto del cinquecento fino al 1630 circa della fiorente officina di Alfonso e Antonio Patanazzi.\nNicola da Urbino risulta particolarmente sensibile all'opera di Raffaello, come nell'esempio della targa con \"La salita al Calvario\" dipinta nella sua bottega. L'opera s'ispira alla stampa intitolata \"La caduta sotto la croce\" di Marcantonio Raimondi, che aveva conosciuto il capolavoro di Raffaello (oggi al Museo del Prado) probabilmente attraverso una copia di Agostino Veneziano.\nL'animata scena, delimitata con una quinta architettonica da cui si apre un delicato paesaggio fluviale, \u00e8 detta \"Lo spasimo\" come si deduce dall'improvviso deliquio che coglie la Vergine Maria, sorretta dalle pie donne, durante il Calvario di Ges\u00f9 e su cui \u00e8 incentrata l'intera raffigurazione.\nTra i motivi decorativi primeggeranno per tutto il Cinquecento fino ai primi decenni del Seicento le grottesche che si trasformeranno, grazie alle pitture affrescate nelle Logge Vaticane da Raffaello, in \"raffaellesche\" per contornare le partiture istoriate di brocche, coppe, crespine, piatti da pompa, vasi e grandi rinfrescatoi, spesso arricchiti da plastiche con animali fantastici e cariatidi di tutte le fogge.\nInoltre in omaggio al duca Francesco Maria I Della Rovere mecenate di artisti, letterati e delle officine ceramiche del suo territorio (a cui Francesco Xanto Avelli dedicher\u00e0 un poemetto letterario), avr\u00e0 una certa diffusione la decorazione a \"cerquate\", quale stilizzazione della foglia di quercia in riferimento al nome della potente famiglia urbinate.\nNumerose furono le commissioni, delle pi\u00f9 importanti famiglie nobili del XVI secolo ai ceramisti di Urbino e di grande eco, al tempo suo, fu la \"credenza\" commissionata per celebrare il matrimonio tra Federico II Gonzaga duca di Mantova e Margherita Paleologa, marchesa di Monferrato; il servizio trova il suo limite cronologico fra il 1531, data delle nozze, e il 1540, anno della morte di Federico II e il piatto qui rappresentato costituisce una degli istoriati pi\u00f9 pregevoli all'interno del percorso museale.\nAltrettanto nota fu anche la pomposa \"credenza\" composta di centinaia di pezzi di tutte le fogge realizzata da Antonio Patanazzi per il terzo matrimonio di Alfonso II d'Este con Margherita Gonzaga, dove su ogni singola opera si trova dipinta, all'interno delle \"istorie\" o tra le raffaellesche, l'impresa \"ardet \u00e6ternum\", a significare l'amore eterno tra Alfonso e la giovane nipote Margherita.\nDella \"credenza\" commissionata dal Duca di Mantova il museo possiede un piatto dipinto da Nicola da Urbino con lo stemma Gonzaga-Paleologo sul quale \u00e8 posta una corona ducale sorretta da un amorino; il manufatto \u00e8 istoriato con la raffigurazione del carro di Marte; il Dio seduto sul carro viene trainato fra le nubi da due Dee, mentre una terza si appresta a cingergli il capo con una corona d'alloro; al centro della raffigurazione vi \u00e8 Cupido colto nell'atto dello scoccare una freccia.\nA Casteldurante (poi Urbania), la ceramica si produceva sin dagl'inizi del XV secolo ma \u00e8 con il pieno Rinascimento e grazie al mecenatismo colto dei duchi di Urbino, Francesco Maria I e Guidobaldo II della Rovere, che le sue officine ceramiche produrranno opere di altissimo rilievo, sulla scia del fermento artistico che coinvolgeva tutta l'area metaurense \"nutrita dal \"raffaellismo\", dai grandi modelli della pittura e dalla cultura degli umanisti di corte\". Ne sono testimonianza le ceramiche dipinte, a temi istoriati e splendide grottesche, da Simone Colonnello, Zoan Maria Vasaro, il \"Pittore di Casteldurante, Sebastiano Marforio, i Picchi e tanti altri.\nFra le opere esposte un esempio \u00e8 il vaso con decoro a grottesche riprodotto a fianco appartenente al periodo maturo dell'attivit\u00e0 della fiorente bottega di Simone da Colonnello, alla cui maestria dovette ispirarsi la produzione durantina del periodo.\nIn questa pregevole opera \u00e8 sintetizzata tutta l'esperienza decorativa della grottesca rinascimentale, con tutte le sue suggestioni fantastiche e, nel trapasso verso forme decorative manieriste pi\u00f9 dilatate nella campitura del disegno, dalle calde cromie, e dai morbidi e sfumati chiaro scuri su fondo azzurro, gli artisti di Casteldurante ottengono un risultato di sapiente equilibrio formale e stilistico.\nLe figure delle grottesche perderanno via via la propria intensit\u00e0 iconografica, a cui era sottesa ogni valenza allegorica di riferimento, e nonostante entrino definitivamente a far parte di uno stilema decorativo quasi seriale, conservano fino a tutto il Cinquecento un grande fascino decorativo.\nA Pesaro si produceva maiolica sin dalla prima met\u00e0 del Quattrocento in aderenza allo stile arcaico. Successivamente combinando le influenze gotiche con quelle provenienti dalla cultura moresca si realizzeranno maioliche di ottima qualit\u00e0 appartenenti alle famiglie ad \"occhio di penna di pavone\", \"foglia accartocciata\" e \"alla porcellana\" oltre ai vari temi tipici del primo Rinascimento.\nFra gli esempi lungo il percorso espositivo esemplificativo \u00e8 un albarello da farmacia ornato dal motivo tardo gotico della \"foglia accartocciata\" e dipinta sul fronte una figura di uomo con stampelle, forse uno storpio o reduce dalle battaglie, che sormonta la dicitura farmaceutica \"ELTM.HAMEC\" (Electuarium Hamec).\nNella prima met\u00e0 del Cinquecento unitamente ai decori a quartieri, alle belle donne, alla raffigurazione di singoli personaggi maschili e femminili, ai fastosi trofei d'armi e musicali dai caldi color ocra, ai festoni e alle rare maioliche a lustro, fiorir\u00e0 nelle officine pesaresi uno stile istoriato di notevole qualit\u00e0 pittorica grazie all'opera di maestri ancora non individuati e che prendono il nome da gruppi di ceramiche stilisticamente diverse tra loro: il Pittore del pianeta Venere, il Pittore di Argo, il Pittore di Zenobia.\nFra i maestri conosciuti emergono quelli di Sforza di Marcantonio e Girolamo Lanfranco delle Gabicce unitamente alla vasta produzione della sua bottega.\nLa ceramica in Emilia-Romagna.\nIn Romagna, oltre a Faenza, si produceva maiolica sin dall'epoca etrusca nella vicina Forl\u00ec e sin dal Basso Medioevo a Rimini, citt\u00e0 favorite dalla presenza nel loro territorio di un'ottima argilla a uso ceramico, con tematiche volte prevalentemente a celebrare le rispettive signorie: gli Ordelaffi, Girolamo Riario e Caterina Sforza a Forl\u00ec; i Malatesta a Rimini, ritrovandone cos\u00ec, sulle diverse fogge dei prodotti, gli stemmi e le loro imprese araldiche. Anche la ceramica forlivese e riminese sar\u00e0 pervasa dagli stilemi caratteristici propri alla produzione ceramica italiana fra Quattro e Cinquecento: foglia gotica e accartocciata, palmetta persiana e occhio di penna di pavone, profili virili e di donna (le \"belle donne\"), grottesche, trofei e piatti decorati a lustro metallico con i motivi decorativi tipici del primo Rinascimento.\nPer l'istoriato, Rimini invece vanta una produzione attestata sin dagli inizi del Cinquecento, in cui eccelle la figura di Giulio da Urbino che realizza, verso il 1535 nella bottega di maestro Alessandro in Rimini, una serie di opere di grande qualit\u00e0, datandole e firmandole \"in Ariminio\" (in Rimini). Le sue opere appartengono al periodo della sua maturit\u00e0 quando soggiorn\u00f2 in Rimini e rivelano una sapiente elaborazione grafico-pittorica di temi perlopi\u00f9 profani, cari alla cultura urbinate in cui si era formato.\nA Ferrara si produceva sin dal Basso Medioevo terracotta invetriata, ingobbiata e graffita con decorazioni simili a quelle delle altre aree della pianura padana: motivi vegetali, fitomorfici, geometrici, animali fantastici, temi araldici e religiosi. Ma fu grazie al raffinato mecenatismo dei duchi d'Este (Ercole I, Alfonso I, Ercole II, Alfonso II) che s'increment\u00f2 notevolmente la produzione ceramica tanto che, unitamente alla presenza dei grandi artisti del Rinascimento e del Manierismo, giunsero a Ferrara maestri maiolicari provenienti da Urbino e Faenza.\nLa lavorazione della maiolica estense sar\u00e0 principalmente graffita, con soggetti figurati maschili e femminili, e influenzata iconograficamente dai poderosi cicli pittorici estensi. A questa si aggiunsero le plastiche (calamai) a tutto tondo con il soggetto preponderante di \"San Giorgio che uccide il drago\" unitamente a quello largamente diffuso delle figure femminili allegoriche.\nLa ceramica in Toscana.\nLe officine ceramiche toscane si distinguono per una precoce produzione attestata, almeno in area pisana, sin dall'ultimo quarto del XII secolo. Prevalentemente si tratta da un vasellame arcaico ingobbiato di ottima qualit\u00e0 esecutiva che con lo sciamare dei maestri \"fornaxari\" toscani in molte aree della penisola, avr\u00e0 una funzione propulsiva per tutta la storia della ceramica tardo medievale italiana.\nLe prime produzioni di maiolica inizieranno intorno alla met\u00e0 del Duecento nel territorio pisano, dove gi\u00e0 campeggiavano nelle facciate delle chiese i bacini ceramici a lustro importati tra la fine del x secolo e la prima met\u00e0 dell'XI dalla Spagna, dal Marocco, dalla Tunisia, dalla Sicilia e dall Egitto, Pochi decenni dopo si apriranno fornaci in Montelupo Fiorentino e in area senese con una produzione ceramica che si divider\u00e0 fra ingobbio e maiolica fino alla fine del Trecento e con i temi decorativi tipici dello stile arcaico.\nSuccessivamente sia nell'area fiorentina, in cui primeggeranno le fornaci di Bacchereto vicino Carmignano, sia nel comprensorio del Valdarno con le numerose botteghe di Montelupo, Pontorme, Empoli e nel territorio senese, si realizzeranno sin dagli inizi del Quattrocento maioliche di alta qualit\u00e0 sulla scia dei grandi fermenti artistici e letterari propri all'umanesimo toscano. Nella sezione dedicata sono infatti presentate opere eseguite a \"zaffera\" a rilievo, mutuate per alcuni dagli esempi vetrari bizantini e per altri dai motivi dei ricchi tessuti del XV secolo presenti sia nell'abbigliamento sia nell'arredo civile e religioso, e poi rappresentati nelle opere pittoriche dei grandi maestri toscani del periodo\nAi ceramisti dell'area fiorentina, in cui eccelle l'affermata bottega dei Giunti in Bacchereto e che ebbe in Giunta di Tugio, trasferitosi a Firenze, il massimo esponente, si devono le raffinate produzioni realizzate con la tecnica della zaffera a spessore, detta anche a goccioloni o nella variante diluita, commissionate dalle spezierie fiorentine e toscane, presenti copiosamente nelle collezioni del Museo grazie ai lasciti Cora-Fanfani. Fra le commissioni celebri vi fu quella a Giunta di Tugio per \"la fornitura di molte centinaia di pezzi, che, secondo i documenti, si pu\u00f2 far risalire al 1431, contrassegnati dall'emblema della gruccia, per la \u201cspezieria\u201d dell'Ospedale di Santa Maria Nuova\", di cui il museo conserva alcuni pregevoli esempi.\nIl tema prediletto per il decoro a zaffera sar\u00e0 quello della foglia di quercia stilizzata dipinta su ampie partiture per contornare perlopi\u00f9 singole figure zoomorfe, fitomorfiche, animali fantastici, o stemmi ed emblemi volti a distinguere, in quest'ultimo caso, le spezierie committenti. Le forme sono principalmente quelle destinate all'uso farmaceutico, come orci spesso biansati e brocche.\nUn discorso a parte meritano le celeberrime \u201cterrecotte invetriate\u201d, di Luca della Robbia, le \u201cRobbiane\u201d per antonomasia, prodotte fino alla met\u00e0 del Cinquecento dai suoi ottimi discendenti e seguaci.\nLuca, allievo di Nanni di Banco, \u00e8 ritenuto fra gli antesignani del Rinascimento, assieme a Donatello, Masaccio, Brunelleschi e Ghiberti tanto che Leon Battista Alberti lo citer\u00e0 nel suo \u201cDe Pictura\u201d del 1436.\nUomo di notevole cultura e sperimentatore sagace di nuove tecniche, sulla scia del fervore artistico e letterario caratterizzante i primi decenni del Quattrocento fiorentino, intorno al 1435 c. lasci\u00f2 la scultura su marmo per dedicarsi completamente a sperimentare le tecniche per produrre opere scultoree in terracotta invetriata.\nNon solo vi riusc\u00ec ma ebbe un tale successo che gli furono commissionate sculture per chiese, palazzi, edicole stradali, in Firenze e in altre citt\u00e0 della Toscana. A lui successe il nipote Andrea, che con spirito imprenditoriale segu\u00ec le orme dello zio, diffondendo ancor pi\u00f9 le \u201crobbiane\u201d.\nDopo di lui continuarono la produzione cinque dei suoi dodici figli fra cui emerge, a cavallo fra quattro e cinquecento, la figura di Giovanni della Robbia unitamente a quella dei fratelli Santi e Benedetto Buglioni che avevano aperto un'officina in concorrenza con i Della Robbia, con i quali, dopo oltre un secolo, si concluse la stagione che aveva fatto assurgere la \"terracotta policroma invetriata\" ai vertici della grande arte maggiore della scultura.\nIn realt\u00e0 molte anonime officine continuarono per tutto il Cinquecento, in veste quasi seriale, a produrre opere alla \u201crobbiana\u201d ma ormai, come scrisse il Vasari, con la met\u00e0 del Cinquecento \u201c\"rest\u00f2 l'arte priva del vero modo di lavorare degli invetriati\"\u201d\nLasciando la parentesi \"robbiana\" per tornare alla maiolica, la sezione procede cronologicamente con un ricco repertorio di opere dai classici decori appartenenti alle famiglie decorative della seconda met\u00e0 del Quattrocento: \"italo moresca\" con il decoro detto \"Santa Fina\", \"foglia di prezzemolo\", \"foglia gotica accartocciata\", \"occhio di penna di pavone\", \"palmetta persiana\" e \"alla porcellana\" realizzate nelle officine ceramiche di Cafaggiolo, Montelupo e Siena.\nAltri temi caratteristici introdurranno all'interno dei decori, grandi cartigli con scene tratte dalle opere del Petrarca, figure femminili e di paggi, rappresentazioni allegoriche.\nNella prima met\u00e0 del Cinquecento anche in Toscana e particolarmente nell'officina di Cafaggiolo, voluta da Lorenzo di Pierfrancesco de Medici alla fine del Quattrocento all'interno del complesso della sua villa assoldando mestranze di Montelupo, si assiste a una produzione istoriata di alta qualit\u00e0 stilistica e formale, con tematiche comuni alle officine Urbinati e marchigiano metaurensi, oltre a una rara produzione di \"lustri\" attestata da pochi reperti conosciuti e probabilmente eseguiti a opera di maestranze derutesi o eugubine fatte giungere a Cafaggiolo.\nDella eccellente produzione istoriata il museo conserva alcuni esemplari fra cui uno eccezionale: un grande boccale con effigiato Papa Leone X e siglato con una Sp, la magistrale bottega di Jacopo di Stefano in Cafaggiolo.\nL'opera fu realizzata probabilmente durante il breve soggiorno del Pontefice nella Villa medicea di Cafaggiolo per ritemprarsi dopo i fasti della sua prima visita a Firenze del 1515. Il volto del Papa, dal forte tratto caratteriale, \u00e8 ingentilito dai raffinati paramenti dipinti con miniata dovizia di particolari: il Triregno, l'operata veste rosata, e il prezioso fermaglio, derivato dai modelli dell'alta oreficeria del tempo. Infine il busto di papa Leone X \u00e8 dipinto su un fondo color lapislazzuli. Il retro del boccale \u00e8 decorato con il motivo \"alla porcellana\" largamente diffuso sui vasellami toscani e faentini nel primo quarto del Cinquecento.\nNell'ultimo quarto del Cinquecento, dopo aver raggiunto, grazie a Jacopo di Stefano, livelli artistici paragonabili a quelli dei grandi ceramisti urbinati, la fabbrica di Cafaggiolo andr\u00e0 declinando verso una produzione seriale per concludere la sua attivit\u00e0 intorno ai primi decenni del Seicento.\nDovremo attendere tuttavia soltanto pochi decenni per vedere nuovamente un Medici protagonista indiscusso sulla scena dell'arte ceramica. Furono infatti le ambizioni del granduca Francesco I Medici, nutrite dal fascino per le porcellane cinesi importate dall'oriente durante la dinastia Ming a produrre il grande evento. Mecenate e cultore egli stesso di lettere, scienze e arti, in lui, contrariamente al ramo Medici di Cafaggiolo e al padre Cosimo I, la maiolica non aveva mai suscitato particolare interesse. Amava gli studi propri alle ardite investigazioni degli umanisti fiorentini e all'arte metallica in particolare. Sperimentatore egli stesso di alchimia e sensibile alle opere dei maggiori alchimisti del tempo, volle a ogni costo che fosse risolto il problema degli impasti per produrre porcellane, e nel Casino di San Marco in Firenze, sotto la direzione del Buontalenti, mise all'opera gli \"arcanisti\", partecipando egli stesso alle sperimentazioni.\nI tentativi ebbero successo e intorno al 1575 vedranno la luce le prime opere di porcellana a pasta vitrea (una via di mezzo tra la porcellana a pasta tenera e quella dura) mai realizzate in occidente, la cosiddetta \"Porcellana dei Medici\", dipinta rigorosamente in blu su fondo bianco, e con temi decorativi ripresi da quelli cinesi. Di quella produzione, durata per una ventina di anni, sono conosciute soltanto una cinquantina di opere, vere \"perle\" esposte nei pi\u00f9 importanti musei del mondo, e anche il museo di Faenza pu\u00f2 vantare nelle sue collezioni un esemplare.\nA Montelupo per tutto il XVI secolo continuano le forniture di maiolica alle ricche Officine farmaceutiche degli ospedali toscani e alle pi\u00f9 importanti famiglie nobili, con decori legati al primo Rinascimento, oltre a una vivace produzione per uso domestico.\n\u00c8 il caso delle famiglie decorative \"palmetta persiana\", \"girali fogliati\" e \"a raffaellesche\" a cui si aggiunger\u00e0 una rara produzione istoriata, grazie al transito nel valdarno di maestri ceramici faentini, durantini e urbinati. Fra i nuovi temi decorativi comuni all'area faentina, di Urbania e Pesaro elaborati alla fine del cinquecento compare, anche a Montelupo, quello della \"foglia azzurra bipartita\" che adorner\u00e0 i vasellami montelupini fino alla fine del seicento.\nIl periodo aureo della produzione di Montelupo pu\u00f2 circoscriversi agli anni dal 1470 c. al 1530 c. quando nella maiolica si riscontreranno intensi accostamenti cromatici e un sapiente tratto grafico-compositivo. In questo periodo, fra le riconosciute botteghe degne di menzione, emerge quella dei Marmi, una famiglia di ottimi maestri maiolicari che lavorarono anche per i Medici. Le opere di questa eccellente fornace raggiungono un'alta qualit\u00e0 stilistica e formale e in alcuni casi sembrano ispirarsi ai coevi modelli in porcellana medicea sfornati dall'officina del Casino di San Marco, avvicinandosi al loro ineguagliabile fascino.\nNell'area pisana dove sin dalla fine del XII secolo si produceva ceramica ingobbiata, e successivamente maiolica, sono attestate molte fornaci fino alla fine del Trecento, con la produzione di vasellame semplice anche graffito per uso domestico e farmaceutico. Dopo la conquista di Firenze la produzione ceramica sub\u00ec un'implosione per riaffiorare solo nell'ultimo quarto del cinquecento grazie alla fornace di Niccol\u00f2 Sisti dove si realizzeranno maioliche di alta qualit\u00e0, con esiti molto simili se non superiori a quelli della bottega dei Patanazzi di Urbino.\nE come per i Patanazzi predominer\u00e0 nei decori il tema della raffaellesca su fogge simili a quelle urbinati. Perfettamente esplicativo della somiglianza con le officine urbinati \u00e8 il vaso qui riprodotto, da confrontarsi con quello sopra dei Patanazzi. La fabbrica pisana di cui ancora non si ha probante documentazione d'archivio, cesser\u00e0 la sua produzione con i primi anni del Seicento.\nL'area senese si distingue per una precoce produzione di ceramiche che se la unisce cronologicamente a quella fiorentina e pisana, la distingue per una ricca fantasia decorativa non riscontrabile nella predominanza geometrica dei decori pisani, e nemmeno nel pi\u00f9 semplice immaginario figurativo fiorentino.\nA Siena e Montalcino si produceva ceramica sin dalla met\u00e0 del XIII secolo, ma anche in altri centri minori risultano testimonianze di una produzione ceramica smaltata: Asciano, Montepulciano, Buonconvento, Roccastrada e San Gimignano.\nDopo una prima fase di ceramica arcaica segu\u00ec l'adozione dell'ingobbio del bistugio che consentiva una smaltatura sempre pi\u00f9 bianca, e questo sar\u00e0 il tratto distintivo di tutta la maiolica senese del XV secolo. Il notevole uso della tecnica dell'ingobbio fu certamente favorito dalle ampie falde ad argilla caolinica presenti abbondantemente in tutto il territorio senese.\nAppartengono alla ceramica del Quattrocento senese maioliche dalle calde cromie e con forti contrasti. Dalle decorazioni fantastiche unite a geometrie di grande carattere si giunge verso la fine del XV secolo alle molteplici varianti della \u201cgrottesca\u201d e al decoro \u201calla porcellana\u201d con i quali tutta l'area senese giunger\u00e0 fino alla fine del Cinquecento.\nMa con gli inizi del Seicento la sua produzione subir\u00e0 un declino inarrestabile che si protrarr\u00e0 fino ai primi decenni del XVIII secolo quando grazie a Bartolomeo Terchi e Ferdinando Maria Campani se ne rinnoveranno i fasti.\nLa ceramica nel Veneto.\nA Venezia certamente si produceva ceramica sin dalla fine XIII secolo. Si sono infatti ritrovati reperti archeologici e di butto riferibili all'attivit\u00e0 figulina lagunare del periodo arcaico, con una nutrita presenza di ceramica graffita e ingobbiata che sar\u00e0 prodotta, rivelando nel tempo una notevole maturit\u00e0 decorativa, fino alla fine del quattrocento, quando i numerosi \u201cbochaleri\u201d veneziani, riuniti in corporazione, dimostreranno di aver raggiunto una notevole maturit\u00e0 formale e stilistica.\nI principali artisti maiolicari del primo Rinascimento sono Maestro Lodovico e Jacopo da Pesaro a cui si devono un'interessante serie di opere con tematiche tipiche del periodo: delicatissimi decori a trofei e grottesche, graduati su tonalit\u00e0 monocrome \u201cgrisaille\u201d o dipinti in bicromia bianca su fondo grigio o berrettino (azzurrino).\nLe maioliche si distinguono per una felice rappresentazione delle istorie, con un \"ductus\" fluente e dallo smalto particolarmente brillante.\nNella seconda met\u00e0 del Cinquecento opera la maggior figura della storia ceramica veneziana: Mastro Domenego da Venezia, che interpreta con colta sensibilit\u00e0, sia i temi istoriati sia le composizioni decorative dei fondi.\nNe \u00e8 un pregevole esempio il grande piatto istoriato riprodotto a fianco con il tema del \"Passaggio del Mar Rosso\" e sull'ampia tesa le \"Storie di Giuseppe\" indicate dalle didascalie. L'opera \u00e8 tratta dalle XIlografie delle \"Figure della Bibbia illustrate da stanze tuscane da Gabriele Simeoni, in Lione 1564\".\nMastro Domenego amer\u00e0 particolarmente i decori vegetali, distinguendosi per i vivaci colori, sapientemente combinati da un \"ductus\" sciolto di grande eleganza.\nCompariranno cos\u00ec nei suoi vasti corredi dalle fogge tipiche per spezierie, motivi a foglie, frutti e fiori (particolarmente margherite) di \"lussureggiante festosit\u00e0\", a circondare medaglioni con ritratti virili, figure di Santi, personaggi tratti dalle opere della letteratura rinascimentale, turchi, dame e cavalieri, in cui si percepisce l'influenza della pittura veneziana del periodo manierista.\nLe Officine italiane dal XVII al XVIII secolo.\nIl Seicento.\nNel XVII secolo le officine ceramiche dell'Italia del nord si distinguono in prevalenza per la produzione di maiolica aderente allo \"stile compendiario\" nelle sue varianti decorative.\nA Faenza si proseguir\u00e0 nel filone dei \"bianchi\" per tutto il Seicento evolvendo lo \"stile compendiario\" nella minuta ricerca di un repertorio decorativo a soggetti animali e floreali dando origine alla tipologia \"calligrafica\u201d.\nAnche in Liguria nei centri di Albissola Marina, Savona e Genova si affermer\u00e0 nella prima met\u00e0 del seicento il filone \u201ccalligrafico\u201d con il suo repertorio ispirato alle porcellane cinesi importate durante il Regno Wan-li della Dinastia Ming (1571-1619), disposto attorno a scene campestri e mitologiche, o a vibranti vedute di paesaggio, unitamente al decoro detto a tappezzeria con le sue erratiche rappresentazioni vegetali sparse qua e l\u00e0 sui fondi candidi o cilestrini.\nLe fogge tipicamente barocche, saranno destinate prevalentemente ai vasti corredi per le spezierie e arricchite da plastiche zoomorfiche con una tavolozza monocroma dal caratteristico blu, affiancata da una rara produzione policroma. I vasai liguri produrranno maioliche dalle grandi dimensioni sia nei servizi da \u201ccredenza\u201d sia per quelli da farmacia con le caratteristiche \u201cidrie\u201d, tipiche del repertorio barocco ligure.\nIn questa produzione si distinguer\u00e0, dalla met\u00e0 del seicento, la famiglia dei maiolicari savonesi Guidobono ai quali si devono una vasta quantit\u00e0 di pezzi di tutte le forme con temi pittorici tratti dal vasto repertorio mitologico e biblico (tipologia dell'istoriato barocco) oltre a un ricco decoro paesaggistico d'intensa cromia turchina. Ne \u00e8 un bell'esempio, nelle collezioni museali, la \"fiasca\" da farmacia qui riprodotta con dipinto San Paolo, afferente l'antico ospedale di San Paolo in Savona.\nIn Piemonte si assiste, nella prima met\u00e0 del Seicento, a un vero e proprio innesto della cultura ceramica ligure a opera del genovese Guido Bianchi che ottenne da Carlo Emanuele II di Savoia la licenza di aprire una fornace a Torino all'interno del Regio Parco. Il Bianchi prosegu\u00ec con accenti di ottima qualit\u00e0 il filone calligrafico fitomorfico in monocromia turchina entro riserve a quartieri, a volte integrandolo con reminiscenze istoriate dell'ultimo manierismo e emblemi araldici.\nNel Veneto la produzione ceramica agli inizi del Seicento prosegue principalmente sulla scia della tradizione \"berrettina\" (azzurrina) con una scelta decorativa a fogliami, paesaggi e riserve araldiche, prevalentemente destinata alle farmacie.\nTuttavia a partire dalla seconda met\u00e0 del XVII secolo la ceramica veneziana subir\u00e0 una lento e progressivo decadimento tanto che nella citt\u00e0 lagunare sulla fine del Seicento rimarranno attive poche botteghe artigiane. Al contrario di quanto avverr\u00e0 dalla met\u00e0 del secolo in area padovana e a Bassano del Grappa, grazie alla nascente officina Mainardi, con la produzione di maioliche dette \"candiane\" derivate dai modelli ottomani realizzati nelle officine ceramiche della citt\u00e0 di \u0130znik.\nAnche se \u00e8 facile riscontrare in questa imitazione la difficolt\u00e0 che incontrarono le officine venete nel realizzare il rosso di Iznik ed eguagliare la perfezione e la brillantezza degli smalti caratteristici della ceramica turca.\nIn Lombardia rimangono attivi nel XVII secolo i centri di Lodi, Pavia, Mantova e altri minori, mentre si assiste al progressivo decadimento delle fornaci milanesi. Milano che aveva vissuto dal tardo Medioevo fino a tutto il Rinascimento una feconda stagione ceramica, appare nel Seicento dedicata pi\u00f9 allo smistamento che alla produzione di ceramiche importate nella citt\u00e0 meneghina dagli altri centri della Lombardia e dalla penisola in generale.\nLa ceramica lombarda vocata sin dalla fine del Trecento alla produzione dell'ingobbiato graffito, decorato in verde ramina e bruno ferraccia, si rinnova unicamente nelle fornaci lodigiane e pavesi con una produzione di maioliche decorate a paesaggi e vedute di paese all'interno di motivi vegetali in monocromia turchina.\nScendendo lungo la penisola in Toscana, spentesi le fornaci di Cafaggiolo, rimangono attive per tutto il seicento le botteghe dei vasai in Montelupo Fiorentino. Tuttavia anche per questo centro ceramico caratterizzato da una vasta produzione in epoca medievale e rinascimentale si era verificato sin dalla met\u00e0 del Cinquecento un lento ma progressivo declino che diverr\u00e0 inarrestabile dopo il 1630, anno della grande peste.\nAnche se ridotte nel numero le officine emergono nel panorama ceramico del centro Italia per una ricca produzione dedicata alle spezierie del territorio fiorentino e con decorazioni mutuate dal repertorio tardo cinquecentesco in cui si era affermato, sulla fine del XVI secolo, il decoro a foglia bipartita bianco blu. Questo tema lo ritroviamo spesso a piena campitura attorno ai cartigli farmaceutici oppure nella produzione civile e da \"credenza\" dispiegato a contornare scene istoriate prevalentemente bibliche o stemmi araldici.\nInoltre, unitamente ad alcuni accenni che ricollegano le cromie alla \"tavolozza languida\", i vasai montelupini inaugureranno con grande successo, gi\u00e0 dalla fine del cinquecento, un filone popolare umoristico e quasi dissacrante, che ritrae archibugieri, alabardieri, gonfalonieri e \"soldataglia\" spagnola nonch\u00e9 personaggi della commedia dell'arte, giocatori di pallone, cavalieri e dame, in costumi d'epoca, dai caldi colori giallo arancio, su un contrasto di vivaci pennellate in verde, rosso, celeste, blu e uno scurissimo bruno manganese, da cui il moderno nome di \"arlecchini\" per la variopinta tavolozza dei costumi che li caratterizza.\nDipinte senza contorno decorativo le figure campeggiano a tutto campo catturando la scena, e quali attori di un improbabile palcoscenico su accennati sfondi di paesaggio, sembrano voler rallegrare, particolarmente dopo il secondo quarto del Seicento, un momento storico carico di grande incertezza e preoccupazione.\nNei centri di produzione ceramica marchigiano-metaurensi, (Urbino, Casteldurante, Pesaro, Rimini, Mondaino) continua fino a tutto il primo quarto del Seicento, una produzione ceramica di buona qualit\u00e0, sia con le famiglie decorative a raffaellesche, a trofei e a paesaggi a decorazione \"berrettina\" (d'ispirazione veneziana), sia con temi istoriati.\nTuttavia la qualit\u00e0 pittorico decorativa delle maioliche andr\u00e0 scemando rapidamente nel secondo quarto del secolo per assestarsi su una produzione meno colta e pi\u00f9 popolare, individuata principalmente nella lunga proiezione dei bianchi in stile compendiario.\nBisogner\u00e0 attendere la seconda met\u00e0 del Seicento quando, grazie alla maestria di Ippolito Rombaldoni da Urbania (l'antica Casteldurante prende il nome di Urbania in onore del papa Urbano VIII nel 1638), riacquista vitalit\u00e0 il filone istoriato nel ricordo della grande stagione rinascimentale vissuta dall'istoriato, che aveva reso celebri le officine di quest'area in tutta Europa.\nPregevole testimonianza dell'istoriato barocco del Rombaldoni sono le grandi anfore Barberini, di propriet\u00e0 del museo, nelle quali il maestro vasaio mostra di aver raggiunto una notevole maturit\u00e0 stilistica e formale, derivatagli dall'ottima conoscenza del repertorio delle opere grafiche del tempo a cui si ispira nelle sue opere, unitamente a un fluente ductus pittorico, dalle delicate cromie fuse nella morbidezza dei chiaroscuri.\nIn Umbria, mentre vanno incontro a un inarrestabile declino le officine di Gubbio, Gualdo Tadino e Orvieto, nelle fiorenti botteghe artigiane di Deruta continua, almeno per tutta la prima met\u00e0 del Seicento, una feconda produzione di maioliche decorate sulla scia del repertorio tardo cinquecentesco sia nel filone compendiario sia nel decoro a raffaellesche.\nLe fogge saranno quelle tipiche per le farmacie e per i servizi da tavola, oltre a una produzione di grandi piatti decorativi, acquasantiere e targhe devozionali. Anche i temi dell'istoriato barocco, nell'incontrare il favore dei vasai derutesi, verranno interpretati con minor rigore formale e stilistico e con i colori tipici della \"tavolozza languida\" compendiaria.\nInoltre dalla met\u00e0 del secolo nelle botteghe derutesi incontrer\u00e0 un discreto successo un repertorio calligrafico naturalistico dai caldi colori bruno/ocra ma questo non impedir\u00e0, a cavallo tra Seicento e Settecento, il lento spegnersi di molte fornaci.\nNel Lazio si realizzano grandi forniture per le farmacie di Roma con decorazioni azzurre, a foglia bipartita, su fondo berrettino. Nelle fogge e nei decori \u00e8 evidente una netta influenza della ceramica veneziana con la quale spesse volte molte opere sono state scambiate. Si distingue nel panorama laziale la produzione di Viterbo che almeno durante la prima met\u00e0 del secolo manifesta ancora interesse per la ritrattistica di derivazione cinquecentesca, ora interpretata con una qualit\u00e0 formale e stilistica pi\u00f9 popolare ma sostenuta da un vivace cromatismo ocra aranciato che riesce a rallegrarne l'intera composizione pittorica.\nNell'Italia meridionale grande rilievo assumer\u00e0, nella seconda met\u00e0 del Seicento, la produzione ceramica di Castelli in Abruzzo con la grande famiglia dei Grue di cui Carlo Antonio, figlio del fondatore della bottega artigiana Francesco Grue, sar\u00e0 il pi\u00f9 celebrato esponente.\nCon loro verr\u00e0 inaugurato un filone decorativo, sia in ambito devozionale sia per i servizi da tavola (credenze), che proseguir\u00e0 sempre con ottima qualit\u00e0 attraverso le numerose discendenze anche collaterali dei Grue, fino a tutta la met\u00e0 del settecento.\nAltre dinastie che dar\u00e0nno lustro alla ceramica castellana sono quella dei Gentili, che ha in Carmine il magistrale capostipite e quella dei Cappelletti.\nSaranno realizzate maioliche ariose nelle fogge barocche, con crespine traforate, fiasche da pellegrino, grandi piatti da pompa, vasi biansati e completi per la tavola, di grande suggestione decorativa. Le calde cromie della raffinata tavolozza castellana, a volte impreziosite da lumeggiature dorate a terzo fuoco, emergono sia nella prosecuzione del filone dei bianchi in stile compendiario sia nei decori a girali fogliati intercalati da puttini berniniani dipinti a contorno di scene istoriate a soggetto mitologico, biblico, di caccia o con animate vedute di paesaggio.\nTra le officine pugliesi a eccellere sono quelle della citt\u00e0 di Laterza. La Maiolica di Laterza si caratterizza per l'alta espressione dello stile compendiario e si distingue per sviluppo di temi del tardo istoriato barocco, ispirati al filone cinquecentesco a cui attingono ripetutamente i maestri laertini (vedi il \"Mangiamaccheroni\" qui riprodotto che trova ispirazione nel tardo cinquecentesco \"Mangiafagioli\" di Annibale Carracci), e del filone devozionale alimentato con targhe votive e acquasantiere.\nIn Campania durante il XVII secolo sono attive le fornaci di Ariano e di Cerreto caratterizzate da un decoro popolare dalle vivaci cromie. A Vietri sin dal Cinquecento sono attestate fornaci rese celebri per la copiosa produzione di mattonelle policrome, le \"riggiole\", utilizzate per pavimenti e decorazioni murali ed esportate principalmente verso numerose citt\u00e0 tirreniche del centro nord e sud Italia.\nIn Sicilia sono attive nel XVII secolo le officine di Burgio,Caltagirone, Palermo, Santo Stefano di Camastra, Sciacca e Trapani con esiti decorativi mutuati dai decori gi\u00e0 in voga nelle manifatture dell'Italia peninsulare. L'arte figulina siciliana si cimenter\u00e0 anche in una notevole produzione popolare di plastiche a soggetto antropomorfico, vegetale, animale, con figure umane, melanzane, pesci, civette e fiaschette a forma di libro, dal cromatismo vivace e accattivante.\nIl Settecento.\nNella prima met\u00e0 del Settecento nell'Italia settentrionale nascono nuove fabbriche di ceramica con decori ispirati ai nuovi modelli decorativi rococ\u00f2 presenti sia nelle nascenti manifatture di porcellana sia nei raffinati motivi decorativi nord europei: primo fra tutti il decoro alla rosa, e all'orientale con fiori di peonia, garofano e pagode. In alcune fabbriche si prediligeranno i decori alla \"Berain\" derivati dai modelli francesi e quelli a rovine e paesi, con l'immaginario fantastico dei capricci architettonici.\nIn Lombardia nasceranno a Milano le fabbriche Clerici e Rubati con un vasto repertorio decorativo: dagli stilemi rocaille, con spunti di grande attenzione al repertorio orientale, ai personaggi della commedia dell'arte e al vasto mondo floreale e animale, dipinto con tale dovizia di particolari che indica come i ceramisti del settecento modulassero il decoro naturalistico sulla grande richiesta di una committenza influenzata anche dal favore incontrato dalle numerose opere di storia naturale (prima fra tutte l\"'Histoire naturelle\" di Georges-Louis Leclerc de Buffon riccamente illustrata anche a colori).\nLa produzione di ceramica a Lodi entrer\u00e0 nella storia della maiolica settecentesca per le fabbriche Coppellotti e Rossetti con maioliche di ottima qualit\u00e0 in cui emergeranno sia il motivo alla \"B\u00e9rain\" sia la decorazione a natura morta, con pesci e frutta di contorno come se fossero veramente presenti nel piatto o vassoio da portata. Quasi un \"trompe-l'\u0153il\", di gustoso effetto decorativo, come ben si evince dal vassoio qui rappresentato. Sempre a Lodi, nella seconda met\u00e0 del settecento, la fabbrica Ferretti diventer\u00e0 famosa per i decori a fiori naturalistici a colori vivaci, resi possibili grazie alla tecnica della cottura a piccolo fuoco.\nIn Piemonte la ceramica vive intensamente degli scambi culturali con le limitrofe officine francesi riverberati nei decori alla \u201cBerain\u201d e \"lambrequins\" nella fabbrica torinese di Giorgio Giacinto Rossetti gi\u00e0 attivo a Lodi, mentre in Liguria si assiste a una vasta produzione di monumentali corredi farmaceutici legati al gusto alla \"Berain\" e a quello di paesaggio, in monocromia blu (raramente in policromia), animati da personaggi vivacemente accennati, con varianti cromatiche in seppia.\nLa ceramica veneta elaborer\u00e0 temi decorativi nord europei, motivi all'orientale, floreali policromi, nature morte, fantastici paesaggi e capricci con rovine, sia nelle fornaci di Pasquale Antonibon a Nove sia nei centri minori di Bassano, Angarano e Vicenza.\nSu questi stilemi decorativi si muoveranno con successo le officine Emiliane e Romagnole dei centri di Bologna (Fink e Rolandi), Colle Ameno (Ghisileri), Imola e Sassuolo. Cos\u00ec accadr\u00e0 anche in Faenza dove con l'apertura della fornace dei Conti Ferniani le maioliche faentine rivivranno un periodo di grande splendore fino a tutto l'Ottocento.\nI ceramisti di questa celebre fabbrica si distingueranno sempre per un repertorio raffinato in cui interpreteranno magistralmente sia i motivi all'orientale e rococ\u00f2, sopra accennati, sia le arcadiche istanze della cultura settecentesca. E per raggiungere gli ambiti successi anche le maestranze di questa fabbrica poterono giovarsi della nuova tecnica del terzo fuoco ampiamente adoperata in altri centri di produzione.\nFra i maestri ceramici operanti nella seconda met\u00e0 del Settecento nell'officina Ferniani, in perfetta aderenza al gusto neoclassico, emerger\u00e0 la figura di Filippo Comerio con le sue impareggiabili interpretazioni, dal tratto pittorico quasi grafico, perlopi\u00f9 in bruno nerastro, riprese dalle incisioni di Jacques Callot e Stefano della Bella. Ne sono un emblematico esempio le due anfore neoclassiche qui riprodotte in cui il Comerio compendia, con rara eleganza, racconti tratti dalla mitologia classica (in questo caso scenette con Pan, Menadi e Satiri) e esile decorazione fitomorfica.\nUtilizzer\u00e0 principalmente il bruno nerastro e il verde intenso e da cui prender\u00e0 nome il \"verde Comerio\", con il quale dipinger\u00e0 eleganti figure in costume settecentesco, contornate da rocce e arbusti al centro di piatti, vassoi, zuppiere e vasi.\nNelle Marche sar\u00e0 in Pesaro che avr\u00e0 nuovo impulso l'arte ceramica con la fondazione della fabbrica Callegari e Casali caratterizzata da un vivace cromatismo espresso superbamente nel decoro alla \"rosa\", con una cottura a terzo fuoco. Anche a Monte Milone si produrr\u00e0 ceramica di ottima qualit\u00e0.\nIn Toscana mentre i vasai montelupini vanno declinando in una produzione ceramica seriale sulla scia delle famiglie decorative seicentesche, si apriranno le importanti fornaci Ginori a Doccia e Ghigi Zondatari a San Quirico d'Orcia e Siena. Nei primi anni dell'attivit\u00e0 della manifattura di Doccia il Marchese Carlo Ginori volle dedicarsi anche alla maiolica con decori in bianco e blu d'ispirazione olandese.\nLa manifattura Chigi Zondatari divenne celebre con Ferdinando Maria Campani e Bartolomeo Terchi i quali produssero ceramiche dalle fogge di gusto tardo barocco nella transizione al rococ\u00f2. Per i temi decorativi il Terchi e il Campani ridaranno vita al filone istoriato sulla scorta della grande tradizione rinascimentale, interpretandolo con aggraziata leggerezza e impreziosendo i grandi manufatti con l'aggiunta di plastiche e rilievi dorati.\nNel Lazio si prosegue senza soluzione di continuit\u00e0 la produzione tardo seicentesca a decori fogliati su fondo berrettino realizzando vasti corredi per le farmacie e maioliche con stemmi per le nobili famiglie romane.\nNel vasto panorama settecentesco della ceramica in Italia e nel suo moltiplicarsi in nuove fornaci di ottima qualit\u00e0, stimolate dalla concorrenza per il favore incontrato dalla porcellana, merita un ragionamento a parte la ceramica di castelli in Abruzzo.\nIn perfetta continuit\u00e0 con la tradizione seicentesca, vivr\u00e0 fino alla met\u00e0 del settecento il suo massimo splendore, alimentando un filone decorativo che ebbe una vasta risonanza sul mercato del XVIII secolo, con le maioliche castellane dei Grue, Gentili e Cappelletti, esportate e vendute nei grandi mercati di Napoli, Fermo, Senigallia e Fano.\nFecondo lo scambio culturale che ebbero i maestri ceramisti di Castelli trasferiti in area napoletana, fra cui primeggia Francesco Antonio Saverio Grue, figlio del grande Carlo Antonio, con i maestri maiolicari di Napoli, Sallandra e Criscuolo. Da questi intensi rapporti nacque quello che viene definito \"stile castellano napoletano\" di cui sono un pregevole esempio nelle collezioni museali il vaso con Tobia e l'arcangelo Raffaele e l'albarello con veduta della Certosa di Capri, qui rappresentati.\nPer i temi decorativi gli ottimi ceramisti abruzzesi continueranno per tutto il Settecento nel filone istoriato e paesaggistico, con scene di caccia e di genere, vedute di porti e rovine, traendo spunto per la committenza pi\u00f9 esigente e colta, sia dalla cultura classica antica (animate rovine di templi) sia dal repertorio tardo rinascimentale, manierista e barocco (scene bibliche e mitologiche).\nPer le fogge produrranno targhe a soggetto prevalentemente devozionale e mitologico, grandi vasi e piatti da pompa e, in concorrenza con la nascente porcellana, realizzeranno delicati servizi da t\u00e8 e caff\u00e8, con splendidi vassoi. Una vasta produzione sar\u00e0 anche dedicata ai corredi per spezierie. Nella seconda met\u00e0 del secolo la qualit\u00e0 stilistica e formale decliner\u00e0 in una decorazione seriale, per rifiorire negli ultimi decenni del Settecento con Gesualdo Fuina.\nIn Puglia emerge sul finire del Seicento la figura del maestro ceramista Leonardo Antonio Collocola che prosegue nel filone devozionale gi\u00e0 ampiamente, rivisitato in tutta la ceramica laertina. Ne \u00e8 un pregevole esempio, nelle collezioni del museo, la targa \"Madonna in trono col bambino\".\nNel settecento siciliano i maiolicari si dedicano sia alla produzione tradizionale comune, sia alla ceramica per la decorazione pavimentale, subendo il fascino dell'evolversi stilistico continentale.\nLa porcellana e la terraglia in Italia (XVIII secolo).\nNella sezione espositiva \u00e8 presente una significativa selezione di opere in porcellana e terraglia, delle officine italiane del XVIII secolo, con particolare attenzione alla porcellana Ginori a Doccia.\nIl fascino e le suggestioni delle porcellane cinesi, importate in occidente lungo la via della seta, avevano conquistato sin dal tardo Medioevo le corti europee, ma fu grazie alla Compagnia britannica delle Indie orientali e alla Compagnia olandese delle Indie orientali, se nel Seicento si diffusero minutamente in tutti gli strati della nobilt\u00e0 e della borghesia colta.\nAgli inizi del Settecento dopo innumerevoli tentativi va all'arcanista tedesco Johann Friedrich B\u00f6ttger il primato di aver scoperto il segreto della composizione chimica della porcellana, realizzando i primi prototipi a pasta dura a Dresda e subito dopo, la produzione vera e propria, in Mei\u00dfen sotto i ferrei auspici dell'Elettore di Sassonia Augusto il Forte che voleva realizzarla a ogni costo.\nDa l\u00ec a pochi anni fu avviata la prima produzione italiana e la terza in Europa dopo Vienna, con l'aiuto di Giovanmarco Norbis, Giovanni Maria Santinelli e Christopher Conrad Hunger, collaboratore del B\u00f6ttger, chiamato a Venezia da Giovanni Vezzi intorno al 1720 quando gi\u00e0 si era trasferito a Vienna dal Du Paquier con il quale, dopo avergli confidato i segreti della porcellana realizzata a Mei\u00dfen, era entrato in societ\u00e0 fondando la fabbrica viennese di porcellane.\nInoltre fu proprio grazie all'importazione clandestina del caolino dalla Sassonia, assicurata dal B\u00f6ttger, che fu possibile per il Vezzi raggiungere gli ambiti traguardi.\nGiovanni Vezzi e soci dettero cos\u00ec il via a una breve ma intensa fase produttiva di eccezionale qualit\u00e0 durata soltanto sette anni a cui segu\u00ec nella met\u00e0 del settecento il significativo tentativo, durato solo due anni (1761-1763) del mercante sassone Nathaniel Friederich Hewelcke.\nSuccessivamente e sotto i fervidi auspici della Serenissima, che ambiva alla riattivazione di una fabbrica di porcellane nella Dominante, fu assunto da un collaboratore di Hewelcke, Geminiano Cozzi, il compito di aprire l'anno dopo una nuova fornace in San Giobbe a Cannaregio e dare il via a una feconda produzione che proseguir\u00e0 fino al 1812.\nAnche a Nove nell'officina di Pasquale Antonibon si realizzeranno nella seconda met\u00e0 del Settecento porcellane di ottima qualit\u00e0 in concorrenza con quelle di Cozzi. Altre piccole manifatture attestate nella Repubblica di Venezia sono quelle di Este, Angarano e Treviso.\nDopo l'inizio veneziano del Vezzi le manifatture di porcellana si diffonderanno rapidamente nelle principali corti italiane: nel Granducato di Toscana per l'intraprendenza del Marchese Carlo Ginori nel 1737 s'inaugur\u00f2 nella sua villa di Doccia (presso Sesto Fiorentino) la celebre Manifattura di porcellane di Doccia. Anche Roma ebbe per un breve periodo la sua fabbrica di porcellane con le fornaci di Cuccumos e poi di Volpato.\nA Napoli sotto gli auspici del Borbone Carlo III inizier\u00e0 intorno al 1740 la grande stagione della porcellana di Capodimonte, altrimenti chiamata dal nome del re \"Carlo III\" e proseguita dal 1771 nella nuova fornace della Villa di Portici, voluta da Ferdinando I delle Due Sicilie, con la denominazione di Reale Fabbrica Ferdinandea, come si evince dalla marca impressa o dipinta sui pezzi prodotti. Anche nel regno sabaudo, dopo gli esperimenti di Giorgio Giacinto Rossetti (1737) e una breve parentesi produttiva a Vische, fu grazie al torinese G.V. Brodel, con la protezione di Vittorio Amedeo III di Savoia, se nel 1775 inizier\u00e0 in Vinovo una raffinata produzione di porcellane che durer\u00e0 fino al 1814.\nLa porcellana italiana del Settecento inaugurer\u00e0 una serie di filoni decorativi: da quello ispirato alla porcellana d'importazione cinese e giapponese con il vasto repertorio delle \"cineserie\" rococ\u00f2, ormai largamente diffuse in tutt'Europa, ai personaggi tratti dalla commedia dell'arte riprodotti nelle \"plastiche\" (le figurine singole o in gruppo, modellate); dalle vedute con paesaggio|paesaggi, rovine, castelli, piazze e palazzi celebri; dai siti archeologici (Pompei, Ercolano ecc.) ai luoghi simbolici delle antichit\u00e0 classiche della civilt\u00e0 etrusca e romana; dalle rappresentazioni del mondo vegetale (fiori, frutti, funghi, alberi e rami fioriti) agli insetti, farfalle, uccelli, pesci, di ogni specie. Nelle plastiche si sceglieranno anche temi cari alla mitologia classica e ai personaggi pi\u00f9 famosi della storia di Roma antica, spesso attraverso la mediazione rinascimentale e barocca.\nPer le fogge le diverse manifatture dedicheranno una speciale attenzione ai servizi da tavola, da t\u00e8 e caff\u00e8 e con una materia cos\u00ec duttile e raffinata si esprimeranno in un vero e proprio catalogo al servizio di una committenza sempre pi\u00f9 desiderosa di sfoggiare nei momenti conviviali i segni distintivi di un'eleganza sempre pi\u00f9 ricercata, quale \"doverosa\" espressione del proprio alto status sociale.\nContemporaneamente alla porcellana intorno all'ultimo quarto del Settecento di diffonde anche in Italia la produzione di terraglia all'uso d'Inghilterra. Questo particolare tipo d'impasto, poroso e rivestito di \"vernice piombifera trasparente\", era stato scoperto a cavallo tra Seicento e Settecento dagli inglesi Elers e nel settecento ne era continuata la produzione con J. Astbury, Enoch Booth e finalmente perfezionato e diffuso in tutt'Europa da Josiah Wedgwood nello Staffordshire. Dopo un inizio in Burslem nella citt\u00e0 di Stoke-on-Trent, fu nella nuova fabbrica \"Etruria\" e con linee produttive ispirate alle suggestioni tratte dalle antichit\u00e0 etrusche, romane e greche, che Josiah Wedgwood riusc\u00ec a inserire rapidamente e con successo le sue pregevoli terraglie, dal caratteristico color bianco crema, in tutti i mercati europei.\nAnche le fabbriche italiane si resero presto conto dei grandi vantaggi economici che consentiva la produzione di terraglia, meno cara della porcellana, e iniziarono a immetterla sul mercato: si distinguono sulla fine del secolo le produzioni di Milano, Savona, Torino, Venezia, Pesaro, Bologna, Treviso, Bassano, Este, Faenza e Napoli assieme a quelle di tante altre piccole botteghe artigiane sparse in tutt'Italia.\nNella sezione dedicata \u00e8 presente un cospicuo corpus di opere in terraglia riferite principalmente alla Fabbrica Ferniani in cui operavano, per le opere di maggior pregio come ad esempio i grandi vasi a cratere, \"valenti maestri plasticatori locali\" nell'ambito del filone istoriato a bassorilievo, ispirato ai modelli dei coevi stucchi neoclassici presenti negli interni delle pi\u00f9 prestigiose dimore faentine.\nL'Ottocento.\nPer tutta la prima met\u00e0 dell'Ottocento la maiolica italiana vive una fase di lento e progressivo decadimento, riprendendo modelli settecenteschi con qualit\u00e0 stilistica e formale il pi\u00f9 delle volte popolare. Contemporaneamente la terraglia sembra acquisire un ruolo preminente ispirandosi anche ai modelli dalle grandi fabbriche nord europee. Al contrario nella seconda met\u00e0 del secolo si assiste a un rifiorire della produzione maiolicara sulla scia dei coevi movimenti pittorici del verismo e del Romanticismo mentre un nuovo impulso avranno anche la riscoperta dei temi legati al filone istoriato rinascimentale e manierista.\nNell'Italia settentrionale, particolarmente in Faenza, si vivranno momenti di intensa operosit\u00e0 sulla scia dei fermenti culturali di fine Ottocento, grazie a personaggi come Achille Farina, di cui abbiamo un esempio nell'autoritratto in terracotta ingobbiata e invetriata riprodotto a fianco, Antonio Berti, Angelo Marabini, Giuseppe Ghinassi, Lodovico Bellenghi. Per il revival dei modelli rinascimentali e barocchi sono presenti nella sezione opere delle fabbriche di Scandiano, del bolognese Angelo Minghetti, della Societ\u00e0 Cooperativa di Imola, della fabbrica Galvani di Pordenone e servizi da tavola e oggettistica di area lombardo veneta legate sia al gusto neorococ\u00f2 sia al revival dei temi rinascimentali.\nIn quella centrale si assiste a un'intensa rivisitazione della grande stagione del Rinascimento italiano, nei modi dell'area marchigiano metaurense, con le fabbriche Ginori e Cantagalli in Toscana, Molaroni a Pesaro, Carocci e Spinaci a Gubbio. Nella stessa Gubbio e a Deruta riprende la produzione di maiolica a lustro. Nel Lazio si produce ceramica di ispirazione islamica nell'officina di Pio Fabri, mentre a Roma l'artista Francesco Randone attiva una scuola veramente innovativa. Contemporaneamente si produrranno maioliche che sintetizzano nell'eclettismo pi\u00f9 variegato gli stili delle epoche precedenti.\nNell'Italia meridionale si continua in una produzione pi\u00f9 popolare parcellizzata in una notevole quantit\u00e0 di piccole imprese artigiane. In Campania si distingueranno la fabbrica dei Fratelli Mosca e il Museo Artistico Industriale voluto da Giuseppe Filangeri a cui collaboreranno Filippo Palizzi e Domenico Morelli. In Abruzzo le varie botteghe dei maiolicari lavoreranno sulla scia della tradizione di Castelli, in Puglia con una rivisitata produzione popolaresca e una particolare attenzione al filone devozionale. In Sicilia le officine realizzeranno opere in maiolica rivisitando con inusitata vivacit\u00e0 le famiglie decorative dei secoli precedenti.\nIl Novecento in Europa.\nNella vasta sezione dedicata alla ceramica europea del XX secolo si possono ammirare una molteplicit\u00e0 di opere, partendo da quelle che agli inizi del Novecento erano espressione delle principali correnti artistiche dall'Art Nouveau, allo Jugendstil, alla Secessione viennese.\nNella sala espositiva sono infatti presenti le opere di: Jutta Silka, Josef Hofmann, Auguste Delaherche, Clement Massier, Edmond Lachenal, Theodoros Colenbrander, Vilmos Zsolnay, unitamente alle manifatture di Brouwer, Distel, Fischer, Rozenburg, Bauscher, Villeroy &amp; Boch, Mei\u00dfen, Nymphenburg, Wahliss e Manifattura reale di Copenhagen.\nDel periodo d\u00e9co sono presenti la Fabrique Imp\u00e9riale et Royale de Nemy e la manifattura di Robj oltre a opere di Kurt Wendler per Rosenthal.\nNel dopoguerra risposero all'appello per la ricostruzione del museo i \"grandi\" del parterre mondiale dell'arte. Realizzarono opere in ceramica e le donarono: Pablo Picasso, Marc Chagall, Fernand L\u00e9ger, Henri Matisse, per citarne i pi\u00f9 famosi, ai quali il museo ha dedicato ampia visibilit\u00e0 e un posto d'onore nella sezione espositiva.\nLe donazioni ebbero una vasta eco in Europa e a questo rinnovato impulso aderirono negli anni cinquanta e sessanta anche gli artisti della corrente informale esprimendo con la ceramica le loro inquietudini esistenziali, nel tentativo di restituire all'arte \"figulina\" una dimensione moderna mai indagata fino all'ora.\nL'impegno di questi artisti, ben rappresentati lungo il percorso museale, sar\u00e0 quello di \"sconvolgere\" e manipolare il dato certo del fare ceramica, per sfilacciare la tela della storia e giungere a una nuova sintesi.\nIl Novecento in Italia.\nLe vicende della ceramica italiana del XX secolo appaiono un unicum sul palcoscenico della produzione mondiale sia per la qualit\u00e0 stilistica e formale attenta alle istanze pi\u00f9 innovative del mondo artistico contemporaneo sia per il proliferare di pregevoli botteghe artigiane e fornaci industriali su tutto il territorio nazionale.\nQuesto perch\u00e9, se anche nei molteplici ambiti linguistici dei cinque continenti si raggiungono alte espressioni artistiche, questo avviene in ambiti circoscritti e nettamente meno diffusi,\nLungo l'elenco degli artisti che nel XX secolo si sono applicati all'arte ceramica e dei quali il museo espone opere significative: da Galileo Chini, Alfredo Biagini, Giosetta Fioroni, Ettore Sottsass, Duilio Cambellotti, Salvatore Fancello, Tullio d'Albissola, Lucio Fontana, a Golia e Fausto Melotti, Alberto Burri, Enrico Baj e Gio Ponti oltre a Nanni Valentini, Antonio Zancanaro, Aligi Sassu, Giuseppe Macedonio, Giovanni de Simone e tantissimi altri.\nQuasi per gemmazione spontanea rifioriscono antichi centri ceramici di grande tradizione con una produzione ricca di aneliti innovativi: \"Vietri sul Mare, Albissola, Nove, Deruta, Montelupo Fiorentino, Pesaro e Sesto Fiorentino, mentre manifatture come Richard-Ginori, Societ\u00e0 Ceramica Italiana, Gregorj, Galvani, MGA, Franco Pozzi, Laboratorio Pesaro, Lenci, Bitossi, Mancioli e Rometti\" traducono nelle nuove esigenze del moderno design gli spunti decorativi e formali dell'arte contemporanea.\nIn Italia si assiste anche al nascere di una produzione minore, a volte con vita breve, ma sempre interprete di fermenti artistici significativi.\nIl Novecento faentino.\nAgli inizi del XX secolo l'ambiente ceramico del territorio faentino elabora i nuovi impulsi dell'Art Nouveau provenienti principalmente dalla Francia e il portato pi\u00f9 ampio proprio ai fermenti, culturali e politici, europei e italiani di fine ottocento. Faenza, dopo l'evento della manifestazione dedicata a Evangelista Torricelli del 1908, torn\u00f2 alla ribalta internazionale e questo fece s\u00ec che risorgesse dall'oblio della seconda met\u00e0 dell'Ottocento, il manufatto ceramico con l'apertura di molti laboratori artigianali e industrie ceramiche.\nIniziano nuove produzioni nella Manifattura Fratelli Minardi e nelle Fabbriche Riunite Ceramiche, con l'apparire di innovative sperimentazioni sui lustri e sul gres. Di questo fermento iniziale furono protagonisti indiscussi Domenico Baccarini e Achille Calzi. Nel 1920 Pietro Melandri in collaborazione con Francesco Nonni. Nel 1928 inizia l'attivit\u00e0 la Bottega d'Arte Ceramica di Riccardo Gatti, seguito pochi anni dopo da Mario Ortolani, Mario Morelli, Angelo Biancini e Domenico Matteucci.\nNel dopoguerra sar\u00e0 l'opera di Carlo Zauli, vincitore nel 1953, 1958 e 1962 del Premio Faenza, a farsi interprete delle pi\u00f9 innovative istanze della ceramica contemporanea, ottenendo riconoscimenti in Italia e all'estero fino in Giappone.\nDegli esiti pi\u00f9 all'avanguardia, nella produzione di opere d'arte in ceramica del XX secolo di cui il Museo, con il Concorso Internazionale, \u00e8 stato ed \u00e8 a tutt'oggi promotore e cassa di risonanza, la sezione museale espone un'ampia quantit\u00e0 di opere.\nVicino oriente antico, Mediterraneo e ceramiche classiche.\nPer il \"vicino oriente antico\" o \"mezzaluna fertile\" la sezione, con una sceltad esemplificativa di notevole valore storico, documenta il trapasso dall'epoca neolitica all'et\u00e0 del ferro in quella che fra il Tigri e l'Eufrate, fu una delle culle del \"percorso dell'uomo verso la civilt\u00e0\".; nelle vetrine sono inoltre presenti reperti anatolici, dell'Iran, e di epoca Achemenide.\nLe ceramiche classiche, offrono una rappresentazione della cultura ceramica nel bacino mediterraneo dall'et\u00e0 del bronzo all'epoca ellenistica in un corpus ben ordinato e didatticamente esaustivo, dei materiali, delle tecniche, dei decori e dei centri di produzione di appartenenza.\nCeramica islamica e precolombiana.\nLa sezione offre uno spaccato dell'arte ceramica dell'oriente islamico dall'epoca Samanide, con i suoi pregevoli \"ingobbi\", ai primi lustri di epoca selgiuchide, per passare agli invetriati ottomani di \u0130znik e ai lustri iberici del periodo Almoravide e Almohade che tanto influenzeranno la cultura ceramica italiana in et\u00e0 medioevale.\nSegue un vasto corpus di frammenti che completano il repertorio tipologico, del fare ceramica, nel vicino oriente islamico dalle sue origini ai tempi pi\u00f9 recenti.\nSei vetrine dedicate all'arte precolombiana mettono in risalto la notevole qualit\u00e0 stilistica e formale raggiunta dalle culture peruviana e mesoamericana con \"sessantuno culture archeologiche\" di riferimento.\nNe \u00e8 un pregevole esempio il guerriero con bastone qui rappresentato dal probabile \"uso votivo per libagioni o aspersioni\".\nCompletano la sezione reperti afferenti le culture: caraibica, intermedia, amazzonica, andina meridionale e pampeana.\nPremio Faenza.\nIl Museo \u00e8 la sede del \u00abConcorso internazionale della ceramica d'arte contemporanea\u00bb, pi\u00f9 noto come \u00abPremio Faenza\u00bb. Assegnato da una giuria internazionale, \u00e8 il pi\u00f9 longevo concorso d'arte ceramica in ambito internazionale. Si tiene negli anni dispari."}
{"id": "2206228", "revid": "125254964", "url": "https://it.wikipedia.org/wiki?curid=2206228", "title": "Maria Laura Mainetti", "text": "Aperto nel 2005, il processo di beatificazione si \u00e8 concluso con il riconoscimento del martirio, coronato dalla celebrazione presieduta a Chiavenna dal cardinale Marcello Semeraro il 6 giugno 2021.\nBiografia.\nInfanzia.\nDecima figlia di Stefano Mainetti e Marcellina Gusmeroli, originari della Valtellina, rimase orfana della madre pochi giorni dopo essere nata. Venne quindi accudita prima dalla sorella Romilda e poi dalla seconda moglie del padre. Inoltre anche suor Maria Amelia, amica della defunta madre, si preoccup\u00f2 della sua istruzione, facendole proseguire gli studi a Parma presso le suore della sua congregazione, le Figlie della Croce. Dopo le scuole medie frequent\u00f2 l'Istituto magistrale, terminato a Roma nel 1960.\nLa vocazione e i voti.\nLa ragazza interpret\u00f2 le parole \"devi fare qualcosa di bello per gli altri\", dette a lei da un sacerdote durante una confessione, come il progetto che Dio aveva per lei e nel 1957 disse alla propria famiglia di voler diventare suora. Il 22 agosto inizi\u00f2 presso le Figlie della Croce di Roma il postulato, il 15 agosto 1959 emise i primi voti cambiando il proprio nome in Maria Laura e nel 1960 profess\u00f2 i voti perpetui a La Puye.\nInizi\u00f2 quindi l'opera di educatrice in diverse scuole elementari delle Figlie della Croce a Vasto (1960-1962), Roma (1962-1963 e 1969-1973), Parma (1979-1984) e infine Chiavenna (1963-1969 e dal 1984). Nel 1987 divenne responsabile della sua comunit\u00e0.\nL'omicidio.\nLa sera del 6 giugno 2000, verso le 22, usc\u00ec dal convento per aiutare una ragazza che le aveva telefonato dicendole di essere rimasta incinta dopo aver subito uno stupro. Tuttavia era solo una scusa inventata dalla ragazza, Ambra Gianasso, diciassettenne, per poter incontrare la religiosa in un luogo isolato, il parco delle Marmitte dei Giganti, raramente frequentato la sera, e poterla cos\u00ec offrire, insieme alle amiche Veronica Pietrobelli e Milena De Giambattista (rispettivamente 17 e 16 anni), come sacrificio a Satana. Secondo quanto confessarono le ragazze, la vittima inizialmente designata sarebbe stato l'allora parroco del paese (monsignor Ambrogio Balatti), successivamente scartato per la sua corporatura robusta che avrebbe reso difficile l'omicidio; per cui la scelta venne spostata sulla Mainetti, dal fisico esile e giudicata quindi pi\u00f9 facilmente assassinabile.\nLe tre ragazze accompagnarono la religiosa lungo un viottolo poco illuminato, la colpirono inizialmente con una mattonella e finirono per ucciderla con 19 coltellate, una in pi\u00f9 rispetto al previsto, in quanto sarebbero dovute essere sei a testa per ognuna delle tre ragazze, per un totale di diciotto. Le giovani confessarono, durante gli interrogatori nel corso delle indagini, che, mentre veniva colpita ormai inginocchiata al suolo, suor Maria Laura chiese a Dio di perdonare le ragazze. Le indagini sull'omicidio esclusero la partecipazione diretta o indiretta di una persona adulta, che avrebbe potuto suggestionare le ragazze, mentre vennero rinvenuti quaderni delle ragazze con scritte sataniche e risult\u00f2 che, nei mesi precedenti, queste avevano compiuto un giuramento di sangue che le avrebbe legate fra loro indissolubilmente.\nIl riconoscimento del martirio e la beatificazione.\nIl 25 ottobre 2005 l'allora vescovo della diocesi di Como Alessandro Maggiolini apr\u00ec il Processo Diocesano per la beatificazione di suor Maria Laura, conclusosi il 30 maggio 2006. Successivamente nel 2008 la Santa Sede ha approvato la richiesta per l'inizio del processo di beatificazione.\nIl 19 giugno 2020 papa Francesco ha autorizzato la Congregazione delle cause dei santi alla promulgazione del decreto che ne riconosce il martirio, in quanto compiuto \"In odium fidei\".\nLa cerimonia di beatificazione ha avuto luogo a Chiavenna il 6 giugno 2021."}
{"id": "2206236", "revid": "94647", "url": "https://it.wikipedia.org/wiki?curid=2206236", "title": "Borsa del pastore", "text": ""}
{"id": "2206244", "revid": "21872832", "url": "https://it.wikipedia.org/wiki?curid=2206244", "title": "Scoresbysund", "text": ""}
{"id": "2206245", "revid": "1226", "url": "https://it.wikipedia.org/wiki?curid=2206245", "title": "Cronoscopio", "text": ""}
{"id": "2206246", "revid": "71155", "url": "https://it.wikipedia.org/wiki?curid=2206246", "title": "Remuria", "text": ""}
{"id": "2206249", "revid": "24443", "url": "https://it.wikipedia.org/wiki?curid=2206249", "title": "Ernest Page", "text": ""}
{"id": "2206254", "revid": "1318658", "url": "https://it.wikipedia.org/wiki?curid=2206254", "title": "Place Saint-Sulpice", "text": "Place Saint-Sulpice \u00e8 una piazza di Parigi, situata nel VI \"arrondissement\". La piazza deve il suo nome alla chiesa di Saint Sulpice che vi si affaccia sul lato est.\nIl grande spazio risale al 1754 . La piazza \u00e8 il luogo scelto dallo scrittore Georges Perec per descrivere \"il resto: ci\u00f2 di cui normalmente non si prende nota, ci\u00f2 che non si osserva, ci\u00f2 che non ha importanza: ci\u00f2 che succede quando non succede niente, se non il tempo, le persone, le macchine e le nuvole\" nel libro \"Tentativo di esaurire un luogo parigino\".\nAl centro di vi si trova la fontana di Saint Sulpice o dei \"Points Cardinaux\" (1844) ed alcuni alberi di castagno. Vi si affaccia anche il Caf\u00e9 de la Mairie, punto di incontro di scrittori e studenti, spesso citato in film francesi. Deve il suo nome alla presenza della \"Mairie\" (municipio) del VI \"arrondissement\"."}
{"id": "2206260", "revid": "36426", "url": "https://it.wikipedia.org/wiki?curid=2206260", "title": "VI\u00b0 arrondissement", "text": ""}
{"id": "2206268", "revid": "339392", "url": "https://it.wikipedia.org/wiki?curid=2206268", "title": "Campagna di Etiopia", "text": ""}
{"id": "2206271", "revid": "125918482", "url": "https://it.wikipedia.org/wiki?curid=2206271", "title": "Arnolfo di Roeux", "text": "Biografia.\nOriginario del villaggio di Chocques, nelle Fiandre, era figlio illegittimo di un sacerdote fiammingo.\nFu allievo di Lanfranco di Pavia a Caen; nel 1070 Arnolfo divenne precettore di Cecilia (\u2020 1126), figlia di Guglielmo I d'Inghilterra.\nEgli insegn\u00f2 anche a Radulfus Cadomensis, che in seguito sarebbe divenuto uno dei cronachista della Prima crociata.\nInoltre fu vicino ad Oddone di Bayeux, che accompagn\u00f2 alla Crociata.\nEra il Cappellano dell'esercito crociato normanno comandato da Roberto II di Normandia, fratello di Cecilia e figlio di Guglielmo.\nMolto probabilmente fu nominato legato pontificio, sottoposto all'autorit\u00e0 del legato generale Ademaro di Monteil e, dopo la morte di quest'ultimo nel 1098 egli divise il controllo del clero con l'altro legato papale, Pietro di Narbona.\nAlcuni cavalieri non normanni negli altri eserciti crociati lo credevano corrotto e sembra circolassero canzoni volgari su di lui, ma la maggior parte dei Crociati lo rispettavano come un eloquente predicatore.\nEgli fu uno dei principali scettici circa la genuinit\u00e0 della scoperta della Lancia Sacra in Antiochia, da parte di Pietro Bartolomeo che, di fronte all'opposizione di Arnulf, si sottopose volontariamente ad un'ordalia del fuoco.\nLa sua incredulit\u00e0 pose Arnolfo in conflitto con Raimondo di San Gilles, che credeva alla storia di Pietro.\nPer contribuire ad alleviare la crisi nata tra i crociati a causa di questo problema e per sollevare gli spirito dopo la morte di Pietro seguita all'ordalia, Arnolfo contribu\u00ec a fare una statua del Cristo che fu posta su una delle macchine d'assedio durante l'Assedio di Gerusalemme.\nFu scelto insieme a Pietro l'Eremita per pronunciare il sermone subito prima dell'assalto finale alla citt\u00e0.\nDopo la conquista di Gerusalemme egli scopr\u00ec la Vera Croce nella Basilica del Santo Sepolcro.\nQuesta scoperta non fu controversa come quella della Lancia, anche se non fu esente da sospetti.\nForse Arnolfo tent\u00f2 di porre rimedio ai problemi che aveva causato confutando l'autenticit\u00e0 della Lancia, e la Vera Croce divenne la pi\u00f9 sacra reliquia del Regno di Gerusalemme.\nDopo che Raimondo lasci\u00f2 la crociata, il 1\u00ba agosto 1099 Arnolfo fu eletto Patriarca di Gerusalemme.\nFu appoggiato da Goffredo di Buglione, il primo monarca del nuovo regno, ed in cambio egli non si oppose alla decisione di Goffredo di fare di Gerusalemme un regno secolare piuttosto che governato dal clero e, in ultima analisi, dal Papa.\nNondimeno, Arnolfo impose il rito latino tra i crociati, vietando tutti gli altri e cos\u00ec alienandosi ulteriormente i gi\u00e0 disaffezionati greci.\nArnolfo non fu consacrato ufficialmente perch\u00e9 fu subito rilevato che egli era ineleggibile secondo il diritto canonico non essendo ancora un diacono.\nIn dicembre fu sostituito da Dagoberto da Pisa che era stato nominato da Papa Pasquale II, Arnolfo invece fu nominato arcidiacono di Gerusalemme, e divenne uno dei principali consiglieri del re re Baldovino I.\nNel 1112, alla morte di Gibelino di Arles, egli divenne ufficialmente Patriarca, sebbene molti nel clero diffidassero di lui e lo trovassero inutilmente severo.\nEgli divenne particolarmente impopolare tra gli ortodossi ed i cristiani siriaci quando proib\u00ec la celebrazione di messe non cattoliche nel Santo Sepolcro.\nFu accusato di vari crimini: relazioni sessuali con una donna musulmana, simonia e soprattutto tollerare la bigamia di re Baldovino I, che aveva sposato Adelaide del Vasto mentre la sua prima moglie Arda d'Armenia era ancora viva.\nEgli fu deposto per breve tempo da un legato pontificio nel 1115, ma si appell\u00f2 a Papa Pasquale II e fu restaurato nel 1116, a condizione che egli annullasse il matrimonio di Baldovino ed Adelaide.\nAlla morte di Baldovino I, Arnulfo fu uno dei principali artefici dell'ascesa al trono di Baldovino di Le Bourg, nel 1118.\nEgli rimase Patriarca fino alla sua morte nel 1118.\nArnolfo fece sposare sua nipote (ma forse era sua figlia) Emma al signore di Cesarea e Sidone, Eustachio I de Grenier.\nEmma, chiamata anche Emelota, dopo essere rimasta vedova di Eustachio si rispos\u00f2 con Ugo II di Le Puiset."}
{"id": "2206272", "revid": "1318658", "url": "https://it.wikipedia.org/wiki?curid=2206272", "title": "Fontana di Saint-Sulpice", "text": "La fontana di Saint-Sulpice o dei quattro Points Cardinaux \u00e8 una fontana di Parigi, situata in Place Saint-Sulpice, nel VI \"arrondissement\".\nRisale al 1844 ed \u00e8 opera dell'architetto Joachim Visconti. I quattro lati sono adornati con statue che rappresentano quattro vescovi predicatori dell'epoca di Luigi XIV: Jacques B\u00e9nigne Bossuet, F\u00e9nelon, Fl\u00e9chier e Massillon.\nLa fontana \u00e8 conosciuta anche come dei quattro \"Punti Cardinali\", ma in ci\u00f2 sta un gioco di parole: in francese \"point\" significa \"mai\", per cui suona anche come fontana dei quattro \"mai cardinali\", infatti i quattro religiosi non ricevettero mai la porpora cardinalizia."}
{"id": "2206274", "revid": "121168664", "url": "https://it.wikipedia.org/wiki?curid=2206274", "title": "B\u00f3g si\u0119 rodzi", "text": " B\u00f3g si\u0119 rodzi (\"Nas\u0441e Dio\") \u00e8 un tradizionale canto natalizio polacco, il cui testo \u00e8 stato scritto nel 1792 da Franciszek Karpi\u0144ski e pubblicato per la prima volta nell'opera \"Pie\u015bni nabo\u017cne\" (\"Canzoni religiose\"). La melodia risale probabilmente al XVI secolo, all'epoca del re Stefano B\u00e1thory.\nIn Polonia il brano \u00e8 considerato una sorta di inno nazionale, ed \u00e8 stato cantato da numerosi cantanti polacchi, tra cui Anna Maria Jopek, Violetta Villas, Michal Bajor, Ryszard Rynkowski, Krzysztof Krawczyk ed Eleni Tzoka.\nSu questo canto, Papa Giovanni Paolo II bas\u00f2 il suo tradizionale discorso di auguri natalizi il 23 dicembre 1996 nell'Aula Paolo VI. Il pontefice cit\u00f2 le parole dell'inno, commentando: \"il poeta ha presentato il mistero dell'incarnazione del Figlio di Dio, adoperando i contrasti per esprimere ci\u00f2 che \u00e8 essenziale al mistero: il Dio infinito, assumendo la natura umana ha assunto contemporaneamente i limiti, la finitezza propria della creatura\".\nNel campo di sterminio.\nFu cantato dai prigionieri polacchi nel Campo di concentramento di Auschwitz; una testimonianza del prigioniero Jozef Jedrych, conservata nel Museo di Auschwitz, descrive come \"iniziarono a cantare canti tedeschi, poi come onde del mare arrivarono le parole [di un canto polacco]: \"Dio \u00e8 nato, le potenze tremano\"\"."}
{"id": "2206275", "revid": "36426", "url": "https://it.wikipedia.org/wiki?curid=2206275", "title": "Fl\u00e9chier", "text": ""}
{"id": "2206284", "revid": "767487", "url": "https://it.wikipedia.org/wiki?curid=2206284", "title": "Un flambeau, Jeannette, Isabelle", "text": "Un flambeau, Jeannette, Isabelle (letteralmente \u201cUna fiaccola, Jeannette, Isabelle\u201d) \u00e8 un tradizionale canto natalizio francese, originario della Provenza e pubblicato per la prima volta nel 1553.\nIn Provenza, il brano viene intonato la notte di Natale lungo le strade dalla popolazione vestita da pastori e con in mano delle fiaccole.\nDel brano esiste anche un adattamento in inglese, che porta il titolo di \"Bring a Torch, Jeanette, Isabella\" e di cui esistono varie versioni.\nTesto.\nLa canzone parla di due contadine di nome Jeannette ed Isabelle che cercano una mangiatoia a Betlemme per le loro mucche: una volta trovata questa mangiatoia, scoprono che in quel luogo \u00e8 nato Ges\u00f9 e danno l'annuncio alla popolazione, che ricompare munita di fiaccole per assistere all'avvenimento:\nIncisioni.\nIl brano \u00e8 stato inciso, tra l'altro, da: Joan Baez (1966, The Swingle Sisters, ecc. Loreena McKennitt, ecc."}
{"id": "2206287", "revid": "106456", "url": "https://it.wikipedia.org/wiki?curid=2206287", "title": "Paria britannica", "text": "La Paria britannica (\"Peerage\") \u00e8 la forma di paria adottata nel Regno Unito di Gran Bretagna e Irlanda del Nord e nelle sue nazioni costitutive.\nSi tratta di un sistema di titoli nobiliari che fa parte del complesso di onori vigente in Gran Bretagna. Il termine \u00e8 inteso sia in senso collettivo, cio\u00e8 riferito a un intero corpo di titoli, sia in senso individuale, riferito alla appartenenza a un titolo particolare.\nIl significato originale della parola \"pari\" fu di uguale e come tale fu usato nella Magna Carta, quando i baroni stipularono di essere giudicati dai propri pari o uguali. La parola era usata per tutti i feudatari diretti della corona e i pari erano convocati come tali alla \"curia regis\".\nTutti gli onori britannici, inclusa la dignit\u00e0 della paria, traggono origine dal monarca, considerato la \"fonte degli onori\". \u00abIl sovrano, come fonte di ogni dignit\u00e0, non pu\u00f2 appartenere alla paria\u00bb.\nSe una persona non \u00e8 n\u00e9 un re n\u00e9 un pari, allora \u00e8 un \"commoner\" (comune).\nI membri di una famiglia di pari che non sono essi stessi pari (inclusi i membri della famiglia reale) sono anch'essi \"commoners\". Il sistema britannico di paria differisce quindi sostanzialmente da quelli dell'Europa continentale ove vengono considerate nobili intere famiglie piuttosto che singoli individui.\nLe diverse parie.\nNell'Arcipelago britannico coesistono diverse parie che differiscono leggermente fra di loro:\nI Pari appartengono a cinque ranghi che sono, in ordine gerarchico decrescente: duchi, marchesi, conti, visconti e baroni. In Scozia il quinto rango \u00e8 invece detto Lord del Parlamento (\"Lord of Parliament\"), poich\u00e9 i baroni in Scozia sono titolari di diritti feudali ma non sono pari. Cos\u00ec pure dicasi dei baronetti.\nI vari titoli sono espressi nella forma di Rango seguito dal nome del titolo o di Rango del (Nome del titolo). Il Nome del Titolo pu\u00f2 essere una localit\u00e0 geografica o un cognome. L'esatto uso del titolo dipende dal rango della paria e da certe considerazioni di carattere generale. Il duchi usano sempre il \"di\". Marchesi e conti i cui titoli sono basati su nomi di localit\u00e0 usano normalmente il \"di\", che manca invece normalmente a quelli il cui titolo \u00e8 basato su un cognome. Visconti, baroni e Lord del Parlamento non usano il \"di\". Comunque vi sono numerose eccezioni alla regola. Per esempio, i titoli vicecomitali scozzesi usano teoricamente la particella \"di\", sebbene in pratica questa venga spesso ignorata (quindi, il Visconte di Falkland \u00e8 comunemente noto come Visconte Falkland). La particella \"di\" non \u00e8 normalmente usata quando la localit\u00e0 cui si riferisce \u00e8 fuori della giurisdizione britannica, poich\u00e9 il suo utilizzo implica che la nazione abbia la sovranit\u00e0 su tale territorio.\nSpesso viene aggiunta al titolo principale, specialmente nei casi di baroni e visconti, una denominazione territoriale. Ad esempio: \"Baronessa Thatcher, di Kesteven nella Countea di Lincolnshire\" o \"Viscount Montgomery of Alamein\", di Hindhead nella Contea di Surrey.\nUna volta si dava il caso che una paria amministrava la localit\u00e0 del proprio titolo, ma ci\u00f2 non \u00e8 pi\u00f9 vero fin dal Medioevo. Le sole parie rimaste, che siano associate alle terre dalle quali traggono il nome sono quelle del Ducato di Cornovaglia, appannaggio del primogenito ed erede della Corona inglese, e il ducato di Lancaster, appannaggio diretto del sovrano.\nParie ereditarie.\nUna paria ereditaria \u00e8 tale quando la corrispondente dignit\u00e0 si trasmette per via ereditaria. Le parie ereditarie possono essere create tramite ordine scritto di convocazione o con lettera patente, ma il primo \u00e8 ormai obsoleto. Consisteva infatti, nella vecchia tradizione feudale, nella convocazione in Parlamento, il che implicava automaticamente l'esistenza o la creazione se non esisteva gi\u00e0, di una dignit\u00e0 di carattere ereditario per il convocato. La lettera patente invece crea la dignit\u00e0 specificandone anche le regole di successione.\nUna volta creata, la dignit\u00e0 di paria continua a esistere fin tanto che sopravvive un discendente del primo cui fu conferita, salvo diversa disposizione contenuta nella stessa lettera patente. Secondo una legge del 1963 una persona pu\u00f2 disconoscere la paria ricevuta per successione entro un anno dall'apertura della medesima.\nCon l'estinzione della discendenza della paria originaria, la dignit\u00e0 corrispondente si estingue parimenti. Anche in tempi recenti le dignit\u00e0 di paria furono talvolta cancellate da Atti del Parlamento, generalmente in casi di persone macchiatesi di reato di tradimento. In alcuni di questi casi si \u00e8 verificata la ricostituzione della paria in capo a un discendente che si era rivolto al Sovrano con apposita, motivata petizione. Ci\u00f2 ad esempio successe tre volte nel caso della paria associata al Duca di Norfolk.\nSe il titolare di una paria sale al trono, la relativa dignit\u00e0 viene assorbita in quella della Corona e cessa di esistere.\nTutti i titolari delle parie di Inghilterra, Gran Bretagna e Regno Unito, e alcuni pari di Scozia eletti dai titolari delle parie scozzesi, avevano diritto a sedere nella Camera dei Lord, con la sola limitazione della et\u00e0 minima e della cittadinanza. Tale diritto \u00e8 stato cancellato da una legge della stessa Camera dei Lord nel 1999. Questa legge dispose che, in attesa di una riforma della Camera dei Lord, avrebbero avuto diritto a formare tale camera 92 pari per eredit\u00e0.\nDal 1707 fino al 1963 i pari di Scozia eleggevano 16 membri della Camera dei Lord quali loro rappresentanti. Dal 1963 essi hanno gli stessi diritti dei pari del Regno Unito.\nDal 1801 fino al 1922 i pari d'Irlanda eleggevano 28 membri della Camera dei Lord quali loro rappresentanti. Nel 1922 l'Irlanda divenne uno stato indipendente.\nAlcuni titoli ereditari possono passare e venire trasferiti a eredi di sesso femminile in un sistema detto di co-eredit\u00e0: in assenza di eredi maschi l'assegnazione del titolo rimane in sospeso fra tutte le eredi femmine, fino a che tutte tranne una, alla quale verr\u00e0 trasferito il titolo per s\u00e9 e per i suoi eredi, non vi rinunciano.\nParie a vita.\nLeggi del 1876 e del 1958 consentono e disciplinano la creazione di parie a vita (non ereditarie). Queste sono di rango baronale, anche se nulla impedisce al sovrano di creare delle parie a vita di diverso rango. Esse vengono create solo a mezzo di lettera patente.\nQuelle create secondo la legge del 1876 sono note con il nome di \"Lords of Appeal in Ordinary\". Gli intestatari di queste parie assolvono alle funzioni giudiziarie della Camera dei Lord e prestano servizio nel \"Judicial Committee of the Privy Council\". Essi rimangono pari a vita, ma perdono gli emolumenti relativi alle funzioni giudiziali all'et\u00e0 di 75 anni. Non possono coesistere pi\u00f9 di 12 di loro di et\u00e0 inferiore ai 75 anni nello stesso tempo.\nNon vi sono limiti al numero delle parie che il sovrano pu\u00f2 creare in base alla legge del 1958. Normalmente queste vengono assegnate a persone designate dalle parti politiche o dalla Commissione della Camera dei Lord per gli incarichi, allo scopo di onorare figure pubbliche importanti, quali ad esempio l'Arcivescovo di Canterbury o il Primo Ministro al momento del loro ritiro.\nAppellativi e titoli.\nAi duchi spetta l'appellativo di \"Sua Grazia\", ai marchesi quello di \"Molto Onorevole\" e agli altri \"Onorevole\".. Alle donne, che godano della paria in quanto mogli di pari o per s\u00e9 stesse (\"suo jure\"), vengono attribuiti gli stessi appellativi.\nNel discorso ci si riferisce a qualsiasi pari, con l'eccezione di duchi o duchesse, come \"Lord X\" o \"Lady X\". Eccezione a questa regola fanno le Baronesse che sono tali \"suo jure\" (generalmente pari a vita) cui ci si pu\u00f2 riferire come \"Baroness X\" nel parlare normale sebbene anche \"Lady X\" \u00e8 di uso corrente. Ci\u00f2 non si applica alle signore titolari di paria di dignit\u00e0 parlamentare scozzese, che non sono baronesse, alle quali ci si riferisce con l'appellativo di \"Lady\".\nDopo l'appellativo viene il solo cognome, sebbene sia spesso usata la forma impropria di far seguire a esso nome e cognome.\nMolti pari, specialmente quelli a vita, che erano gi\u00e0 famosi prima di venire insigniti del titolo, non lo usano. Sono possibili altre combinazioni: ad esempio l'autore John Julius Norwich \u00e8 John Julius Cooper, 2\u00b0 Visconte di Norwich.\nPersone per i quali si usa l'appellativo di \"Lord\" o \"Lady\" non sono necessariamente dei pari. Ai figli dei pari si applicano appellativi detti titoli di cortesia. Il figlio pi\u00f9 anziano di un duca, un marchese o un conte usa generalmente il titolo subito inferiore a quello del padre, cos\u00ec il figlio di un duca usa il titolo di marchese fino a che non eredita dal padre quello di duca. Fino a tal data egli comunque non \u00e8 un pari. I figli minori dei duchi e dei marchesi antepongono al loro nome il titolo di \"Lord\" come titolo di cortesia mentre le figlie di duchi e marchesi e conti usano quello di \"Lady\". I figli minori dei conti e visconti, dei baroni e dei Lord del Parlamento usano l'appellativo di Onorevole (\"The Honourable\").\nPrivilegi della paria.\nI privilegi della paria costituiscono un corpo di diritti appartenente ai pari, alle loro mogli e alle loro vedove non risposate. Mentre questi erano una volta assai estesi, solo tre sono rimasti fino al XX secolo:\nI pari tuttavia godono di vari diritti che non fanno parte specifica dei privilegi della paria. Per esempio:\nStoria.\nQuando Guglielmo il Conquistatore conquist\u00f2 l'Inghilterra, divise il paese in feudi (\"manors\") i titolari dei quali furono chiamati baroni. Quelli di loro che ne possedevano molti erano detti Baroni Maggiori (\"greater barons\"), quelli che ne avevano pochi Baroni Minori (\"lesser barons\"). Quando il re convocava i suoi baroni nel Consiglio Reale, i baroni maggiori venivano convocati direttamente da lui, gli altri tramite gli sceriffi. Nel 1254 I baroni minori non furono pi\u00f9 convocati e il corpo dei baroni maggiori evolse nella Camera dei Lord. Poich\u00e9 la corona era di per s\u00e9 una dignit\u00e0 ereditaria, parve naturale che dovesse essere cos\u00ec anche per i seggi alla Camera Alta del Parlamento. Con l'inizio del XIV secolo la caratteristica di ereditariet\u00e0 della paria si svilupp\u00f2. Il primo pari creato mediante lettera patente fu Lord Beauchamp di Holt, durante il regno di Riccardo II.\nI titoli di barone e di conte risalgono al periodo feudale, e forse anche a quello dell'Inghilterra anglo-sassone. I titoli di duca e marchese furono introdotti nel XIV secolo e quello di visconte nel XV. Sebbene la paria a vita fosse spesso assegnata fin dai primi tempi, la regolare nomina parlamentare non fu definita che da una legge del 1876 (\"Appellate Jurisdiction Act\").\nFonti.\nin inglese:"}
{"id": "2206288", "revid": "287204", "url": "https://it.wikipedia.org/wiki?curid=2206288", "title": "Bit per secondo", "text": "Il bit per secondo (simbolo bit/s, talvolta anche bps o b/s) \u00e8 un'unit\u00e0 di misura della capacit\u00e0 di un canale di comunicazione (bitrate).\nIn alternativa \u00e8 un'unit\u00e0 di misura della quantit\u00e0 di informazione trasmessa su un canale di comunicazione.\nUn'unit\u00e0 di misura simile \u00e8 il baud, con cui viene spesso confusa. Tuttavia il baud misura il numero di simboli trasmessi per secondo e, in generale, a un simbolo possono corrispondere pi\u00f9 bit.\nAd esempio, nello standard V.32 bis per i modem su linea telefonica, si trasmette a 2400 baud, ma ad ogni simbolo corrispondono 6 bit per cui la velocit\u00e0 di trasmissione \u00e8 14.400 bit/s ovvero 6\u00d72400."}
{"id": "2206292", "revid": "36426", "url": "https://it.wikipedia.org/wiki?curid=2206292", "title": "Giardino del Lussemburgo", "text": ""}
{"id": "2206293", "revid": "123839255", "url": "https://it.wikipedia.org/wiki?curid=2206293", "title": "Campagna di Abissinia", "text": "L'indicazione campagna di Abissinia \u00e8 usata per due diverse azioni belliche italiane condotte contro l'Etiopia"}
{"id": "2206300", "revid": "729019", "url": "https://it.wikipedia.org/wiki?curid=2206300", "title": "Suzuki RG", "text": "Con la sigla RG la casa motociclistica giapponese Suzuki ha contrassegnato, tra il 1977 e il 1982, una serie di motociclette prodotte in diverse cilindrate tra i 50 e i 250 cm\u00b3. Si trattava di moto piuttosto semplici, sprovviste di carenatura e destinate all'uso quotidiano; vennero integrate e sostituite dalle versioni RG Gamma destinate peraltro ad un pubblico maggiormente sportivo.\nI modelli.\nIl \"50\" \u00e8 il modello sportivo stradale nella cilindrata pi\u00f9 bassa; \u00e8 entrato in produzione nel 1977 anticipando di un anno il modello \"125\". \u00c8 stato poi prodotto fino al 1982. Nel 1979 le versioni si ampliarono aggiungendo al nome la lettera \"E\" per quelle dotate anche di cerchi in lega e la lettera \"T\" per quelle con impronta pi\u00f9 turistica e dotati anche di portapacchi.\nVersioni prodotte dal 1978 al 1980 la prima e solo nel 1978 la seconda. Come per il modello di cilindrata inferiore, della 125 venne resa disponibile nel 1979 la versione \"E\" con cerchi in lega.\nLa RG 250 \u00e8 la versione di maggiore cilindrata, in produzione dal 1978 e dall'anno successivo solo in versione \"E\"."}
{"id": "2206301", "revid": "3115", "url": "https://it.wikipedia.org/wiki?curid=2206301", "title": "Gino Ceschelli", "text": "Biografia.\nOrdinato sacerdote nel 1926, faceva parte della Congregazione di San Giuseppe e divenne parroco di San Giuseppe Vesuviano nel 1941; si impegn\u00f2 in modo attivo nell'aiuto alla popolazione.\nA met\u00e0 settembre del 1943 il paese fu bombardato, e dopo i bombardamenti, sotto i quali il 17 settembre perse la vita il carabiniere Pasquale Sacco dopo aver salvato la vita a 4 bambini che giocavano in piazza, i soldati tedeschi cominciarono a saccheggiare il paese e a rastrellare gli uomini da deportare in Germania. Padre Gino cerc\u00f2 in tutti i modi di aiutare la popolazione, anche nascondendo alcuni uomini in chiesa.\nVenne arrestato il 23 settembre del 1943, con alcuni suoi cappellani, separato dagli altri e condannato a morte; fu ucciso con un colpo di pistola alla nuca."}
{"id": "2206302", "revid": "1318658", "url": "https://it.wikipedia.org/wiki?curid=2206302", "title": "Fontana de' Medici", "text": "La fontana de' Medici (in francese fontaine M\u00e9dicis) \u00e8 una fontana di Parigi, situata nei giardini del Lussemburgo nel VI \"arrondissement\".\nLa fontana deve il suo nome a Maria de' Medici che la commission\u00f2 a un ignoto architetto per decorare i giardini del suo palazzo. Si ispira al manierismo italiano che proprio Maria aveva apprezzato nella sua giovent\u00f9 a Firenze, in particolare ai giardini di Boboli.\n\u00c8 composta da una lunga vasca ombreggiata da alberi ai lati e termina con un'edicola e un nicchione con rocce spugnose; le figure mitologiche vennero aggiunte solo molto dopo, nel 1866 e sono opera di Auguste Ottin.\nIn questa fontana \u00e8 rappresentato il mito di \"Aci e Galatea\". In particolare, si pu\u00f2 vedere l'abbraccio tenero di Aci, il pastorello, verso Galatea, una Nereide, ninfa del mare, sua amata. La statua viene sormontata e sovrastata da quella pi\u00f9 maestosa del gigante Polifemo il Ciclope, figlio di Nettuno, che spia nascosto ed arrabbiato i due innamorati, essendo egli stesso innamorato di Galatea, ma da questa non ricambiato e dunque geloso di Aci. Nella statua marmorea, che si trova ad Acireale nel Giardino Belvedere viene rappresentato l'epilogo del mito, quando Galatea, con un abbraccio pietoso, vorrebbe risuscitare il suo amato Aci, ucciso dal gigante Polifemo colpendolo a morte con un sasso."}
{"id": "2206304", "revid": "192549", "url": "https://it.wikipedia.org/wiki?curid=2206304", "title": "Arnolfo di Chocques", "text": ""}
{"id": "2206310", "revid": "188323", "url": "https://it.wikipedia.org/wiki?curid=2206310", "title": "Suzuki RG 50", "text": ""}
{"id": "2206311", "revid": "188323", "url": "https://it.wikipedia.org/wiki?curid=2206311", "title": "Suzuki RG 125", "text": ""}
{"id": "2206312", "revid": "188323", "url": "https://it.wikipedia.org/wiki?curid=2206312", "title": "Suzuki RG 185", "text": ""}
{"id": "2206313", "revid": "188323", "url": "https://it.wikipedia.org/wiki?curid=2206313", "title": "Suzuki RG 250", "text": ""}
{"id": "2206315", "revid": "36426", "url": "https://it.wikipedia.org/wiki?curid=2206315", "title": "VI arrondissement", "text": ""}
{"id": "2206316", "revid": "729019", "url": "https://it.wikipedia.org/wiki?curid=2206316", "title": "Rosola", "text": "Rosola (anticamente \"Rosula\") \u00e8 una frazione del comune italiano di Zocca, nella provincia di Modena, in Emilia-Romagna.\nStoria.\nChiamato in origine \"Muzzano\", il borgo fu sede dell'antico castello della Rosa, a lungo conteso tra i comuni di Bologna e di Modena. Nel 1390 gli abitanti di Rosula, insieme a quelli di Montalto, si posero al servizio di Bologna, mentre pochi anni dopo si assoggettarono agli Estensi, risultando gi\u00e0 nel 1398 tra i possedimenti dei Montecuccoli. Borso d'Este infeud\u00f2 il borgo nel 1454 ai conti Ugo, Venceslao e Uguccione Rangoni."}
{"id": "2206317", "revid": "36426", "url": "https://it.wikipedia.org/wiki?curid=2206317", "title": "Giardini di Boboli", "text": ""}
{"id": "2206320", "revid": "272163", "url": "https://it.wikipedia.org/wiki?curid=2206320", "title": "Cosimo I Medici", "text": ""}
{"id": "2206329", "revid": "6923", "url": "https://it.wikipedia.org/wiki?curid=2206329", "title": "Museo dell'artigianato valdostano di tradizione", "text": "Il MAV - Museo dell'Artigianato Valdostano di tradizione (in francese Mus\u00e9e de l'Artisanat Vald\u00f4tain de tradition) \u00e8 un museo dedicato all'artigianato tradizionale della Valle d'Aosta. Questo museo, inaugurato il 24 gennaio 2009, ha sede nel comune di F\u00e9nis ed \u00e8 gestito dall'IVAT - Institut Vald\u00f4tain de l'Artisanat de Tradition, che da anni si occupa della valorizzazione e commercializzazione dei prodotti artigianali.\nIl MAV collabora con gli organizzatori della millenaria Fiera di Sant'Orso.\nIl Museo.\nAll'interno del MAV sono esposti circa 800 oggetti, tra manufatti d'uso e sculture, che testimoniano l'evoluzione della tradizione artigianale valdostana.\nL'attivit\u00e0 didattica.\nL'idea centrale del museo \u00e8 quella di predisporre percorsi didattici dove l'utente possa trasformarsi in protagonista attivo, allontanandosi quindi da una fruizione passiva per portare i bambini a vivere appieno l'esperienza museo.\nCome raggiungere il MAV.\nIl MAV si trova nella frazione di Chez-Sapin, sulla strada comunale di F\u00e9nis, a 100 metri dal castello di F\u00e9nis; l'uscita autostradale sulla A5 di riferimento \u00e8 quella di Nus.\nLe sale.\nIl MAV \u00e8 composto di sei ambienti contigui il cui allestimento accompagna idealmente lungo lo scorrere di una giornata. Il percorso espositivo inizia con una sezione dedicata alla materia: un breve percorso tattile nel quale i visitatori sono invitati a prendere confidenza con l'artigianato e con i suoi materiali, si snoda poi attraverso diversi ambienti: l'interno domestico, l'esterno, la socialit\u00e0 , la poesia e uno spazio dedicato alle esposizioni temporanee. La socialit\u00e0 rappresenta la vita comune: il forno, la latteria, la chiesa: luoghi della comunit\u00e0, luoghi di incontro per eccellenza. La poesia invece ci mostra le testimonianze e le sculture che mettono in evidenza la parte pi\u00f9 personale, emotiva e sensibile dell'artigiano. A chiudere il percorso uno spazio totalmente rinnovato nelle forme, dove il contemporaneo si fa spazio per accogliere gli oggetti tradizionali: in questo luogo vengono organizzate mostre temporanee."}
{"id": "2206331", "revid": "115751", "url": "https://it.wikipedia.org/wiki?curid=2206331", "title": "Gli sposi promessi", "text": ""}
{"id": "2206332", "revid": "254059", "url": "https://it.wikipedia.org/wiki?curid=2206332", "title": "H\u00f4tel Mezzara", "text": "L'H\u00f4tel Mezzara \u00e8 una costruzione in stile Art Nouveau di Parigi, opera di Hector Guimard, situata in rue La Fontaine 60 nel XVI arrondissement.\nL'edificio risale al 1910-1911 ed \u00e8 caratterizzato da una torretta e da eleganti balconi in ghisa. L'interno conserva gli arredi originali dello stesso architetto. Oggi ospita un Rettorato."}
{"id": "2206345", "revid": "1603714", "url": "https://it.wikipedia.org/wiki?curid=2206345", "title": "Giacomo Guardi", "text": "Biografia.\nFiglio del noto vedutista veneziano Francesco Guardi, egli prosegu\u00ec sulla linea di lavoro del padre, senza per\u00f2 mai raggiungere lo stesso livello di notoriet\u00e0 del celebre genitore. La maggior parte delle sue opere sono piccole vedute che, pur non avendo riscosso un interesse artistico pari a quelle del padre, dimostrano una notevole abilit\u00e0 artistica dell'autore, che suscit\u00f2 infatti grande interesse in epoca successiva. Nel 1829 egli vendette molte delle sue opere e del padre al principe Teodoro Correr.\nOpere principali.\nMolte sue opere sono ora conservate in vari musei e collezioni dell'Europa e del mondo."}
{"id": "2206346", "revid": "109218703", "url": "https://it.wikipedia.org/wiki?curid=2206346", "title": "Tiglione", "text": "Il Tiglione (\"Tijon\" in piemontese) \u00e8 un torrente piemontese della provincia di Asti affluente di destra del Tanaro. D\u00e0 il nome alla \"Comunit\u00e0 collinare Val Tiglione e dintorni\".\nPercorso.\nLa sua sorgente si trova nel comune di Isola d'Asti, in Valle Nabisso, vicino alla frazione Repergo. \u00c8 lungo pi\u00f9 di 23\u00a0km e bagna 9 comuni: Isola d'Asti, Vigliano d'Asti, Montegrosso d'Asti, Montaldo Scarampi, Mombercelli, Vinchio, Belveglio, Cortiglione e Masio.\nUtilizzi.\nUn tempo le sue acque venivano usate come fonte di energia per i mulini e per irrigare i campi. Lungo le sue sponde \u00e8 prevista l'installazione di una sorta di \"autostrada verde\", che sar\u00e0 composta da 65.000 alberi.\nRegime idrologico.\nAvendo per la maggior parte del suo percorso un letto limitato, il Tiglione \u00e8 soggetto a frequenti piene soprattutto nei mesi in cui le piogge sono abbondanti."}
{"id": "2206347", "revid": "290948", "url": "https://it.wikipedia.org/wiki?curid=2206347", "title": "Processo Bessmer", "text": ""}
{"id": "2206349", "revid": "6923", "url": "https://it.wikipedia.org/wiki?curid=2206349", "title": "Castel B\u00e9ranger", "text": "Castel B\u00e9ranger \u00e8 una costruzione in stile \"Art Nouveau\" di Parigi, opera di Hector Guimard, \u00e8 situato in: Rue La Fontaine 14 nel XVI \"arrondissement\".\nStoria e descrizione.\nL'edificio fu costruito tra il 1895 e il 1898 e quello stesso anno vinse il concorso di \"facciata pi\u00f9 bella\" di un nuovo edificio cittadino, dando una straordinaria notoriet\u00e0 all'architetto fino ad allora sconosciuto.\nLa costruzione cominci\u00f2 con forme di tipo medievaleggianti ispirate a Emmanuel Viollet-le-Duc. A seguito di un viaggio a Bruxell Guimard ebbe modo di incontrare Victor Horta che lo guid\u00f2 in una visita dell\"Hotel Tassel. La vera e propria conversione di Guimard all'Art Nouveau si rivers\u00f2 nel cantiere del Castel B\u00e8ranger e in particolare nella facciata dove le linee organiche si fondono con volumi pi\u00f9 convenzionali.\nCastel B\u00e9ranger si pu\u00f2 considerare un vero manifesto dell'architettura \"Art Nouveau\", con ogni dettaglio curato dallo stesso architetto, sia all'esterno che all'interno, e numerosi elementi di pura fantasia che si rifanno alla natura pi\u00f9 fantastica. Guimard disegn\u00f2 i rivestimenti in gres focato e mattoni, i vetri soffiati, le ringhiere e le porte in ferro battuto, i mobili, le carte da parati, le maniglie delle porte (per le quali us\u00f2 il calco della propria mano).\nSpiccano l'ingresso con due colonne che sembrano arricciate e il cancello asimmetrico con le tipiche linee \"a colpo di frusta\". Curiosi sono gli elementi di corredo metallico esterni, come i balconi con mascheroni, i doccioni a forma di draghetto o i fantasiosi cancelli. Il cancello laterale ha due piedritti con un coronamento che ricorda due balene.\nGuimard stesso vi visse dal 1897 e tra i primi inquilini vi fu anche il pittore Paul Signac, che ne parl\u00f2 entusiasticamente."}
{"id": "2206355", "revid": "109007195", "url": "https://it.wikipedia.org/wiki?curid=2206355", "title": "Ultimi versi (Rimbaud)", "text": "Derniers vers \u00e8 una raccolta di poesie di Arthur Rimbaud, riferite alla sua ultima produzione poetica, composta tra il maggio e l'agosto del 1872.\nPoetica.\nLe precedenti \"Po\u00e9sies\" raramente, o paradossalmente, riescono ad essere delle vere e proprie poesie, poich\u00e9 vi \u00e8 sempre una \"tara\", come suggerisce Ivos Margoni, un bisogno quasi spasmodico di manifestare un \"qualcosa\" di negativo, come la rabbia e l'insofferenza. Queste si rivolgono contro il Dio obeso (\"L'Homme juste\") dei benpensanti, contro i bibliotecari (\"Les Assis\"), diventa polemica sociale, politica (\"Chant de guerre parisien\") e addirittura letteraria, come ad esempio l'emblematica rottura con i parnassiani, anche se non proprio in modo formale, segnalata dal \"manifesto\" Rimbaudiano di \"Ce qu'on dit au Po\u00e8tes \u00e0 propos de fleurs\", una lunga poesia, inserita in una lettera indirizzata a Th\u00e9odore de Banville .\nMa con i \"Derniers vers\" tutto sembra, almeno apparentemente, placarsi; sono momenti di abbandono molto proficui, dove emergono finalmente i tratti, insuperati, di una poetica. \nIl lati negativi, la polemica, la rivolta, vengono interiorizzati...\nEd \u00e8 proprio la \"preghiera\", non nel senso cristiano del termine, ma nell'accezione junghiana, ovvero come \"atteggiamento interiore\", che sembra caratterizzare questi \"Ultimi versi\".\nIn \"Une Saison en Enfer\" viene rivelata la fonte della sua ispirazione. Infatti Rimbaud scrive:\nIn questa sezione (\"D\u00e9lires\") di \"Une Saison en Enfer\" appaiono buona parte delle poesie dei \"Derniers vers\"... \nUn trasporto meditativo, il \"divertisemment\", sono la nuova ragione che guida l'iter poetico dei \"Derniers vers\", ove traspare un'afasia del linguaggio, vistosamente evidente nel verso onomatopeico del \"\"ia io ia io\" degli uccelli ...\n&lt;poem&gt;\n Poi, come rosa e abete del sole\n e liane han qui cinti i loro giochi,\n gabbia della vedovella !...\n Quali\n stormi di uccelli, oh ia io, ia io!&lt;/poem&gt; \nPer poi concludere ...\n&lt;poem&gt;\n \u2212 Viali senza traffico n\u00e9 commerci,\n muto, tutto dramma e tutto farsa,\n riunione di scene infinite,\n io ti conosco e t'ammiro in silenzio.&lt;/poem&gt; \nEsegesi critica.\nIvos Margoni. Quello dei \"Derniers vers\", si badi, non \u00e8 per\u00f2 l'universo lussureggiante e spasimante del \"Bateau ivre\"; il fantastico, ora, non \u00e8 esotico, tropicale e pullulante come quello che lacerava le notti del \"poeta di sette anni\"\", e non \u00e8 neanche il solenne messaggio rigeneratore che ci era stato promesso nella Lettera dell'anno prima. [...] Ma la novit\u00e0 pi\u00f9 importante \u00e8 che Rimbaud ha finalmente trovato, oltre che un mondo ormai protetto dagli attacchi e dalle offese, una lingua. [...] La parola, in sostanza, \u00e8 un modo d'essere. Non di sentire, ma di pensare per immagini, segni e allusioni; di vedere, non di spiegare. [...] ... ma la grande perizia (direi malizia) consiste non nel proferire truci minacce teoriche, ma nel minare dall'interno le forme prosodiche, ... tramando sottili tradimenti ritmici, provocando allitterazioni sconcertanti e magiche assonanze, ...\nDerniers Vers.\nElenco dei testi in lingua francese:\nFonti.\nArthur Rimbaud, \"Oeuvres/Opere\", a cura di Ivos Margoni, Feltrinelli, quinta ed. 1978, prima ed. 1961, Milano."}
{"id": "2206359", "revid": "125760994", "url": "https://it.wikipedia.org/wiki?curid=2206359", "title": "Psycho (film 1998)", "text": "Psycho \u00e8 un film del 1998 diretto da Gus Van Sant, remake shot-for-shot di \"Psyco\" di Alfred Hitchcock del 1960.\nTrama.\nPhoenix, Arizona, venerd\u00ec 11 dicembre 1998. Marion Crane lavora come segretaria presso un'agenzia immobiliare; quando le si presenta l'occasione di rubare 400.000 dollari in contanti destinati ad una transazione, la ragazza fugge e si dirige in California, dove abita il suo fidanzato Sam Loomis, il quale la ama, ma non la pu\u00f2 sposare perch\u00e9 deve pagare gli alimenti alla ex-moglie da cui ha divorziato.\nIl viaggio, tuttavia, \u00e8 costellato da imprevisti: per prima cosa, il suo capo la vede partire; poi viene intercettata da un poliziotto, cui sfugge cambiando la sua auto con una dalla targa diversa; infine scoppia un tremendo temporale che la costringe a fermarsi presso un Motel lungo la strada secondaria che ha preso: il Bates Motel.\nQui Marion incontra Norman Bates, il gestore, un ragazzo dai comportamenti un po' strani, ma all'apparenza innocui. Essendo la prima cliente in settimane, Norman la invita a cenare a casa sua, che si trova accanto al motel; subito dopo, per\u00f2, Marion ascolta le urla di sua madre provenire dalla casa, che rimprovera il ragazzo con toni molto aspri di essersi lasciato sedurre dalla donna.\nNorman e Marion parlano nell'ufficio del ragazzo, il quale rivela di avere l'hobby della tassidermia: impaglia uccelli. Quando il discorso cade sulla madre di Norman, l'uomo si altera visibilmente, e rivela a Marion che sua madre \u00e8 malata, ma innocua, nonostante lo segreghi in casa. Marion \u00e8 spaventata dal tono furente con cui lui la apostrofa, e si ritira in camera. Norman la spia da un buco segreto nel suo ufficio e mentre lei si spoglia si masturba; poi si dirige a casa sua e si siede tranquillamente in cucina.\nIn seguito alla discussione con Norman, temendo che la sua vita diventi come quella del ragazzo, Marion ha deciso di tornare indietro a Phoenix e di restituire i soldi al suo capo, compresi quelli che ha speso per il viaggio. Mentre si sta facendo una doccia, per\u00f2, una misteriosa figura (che sembra essere la madre di Norman) entra nel bagno e la colpisce a morte con molte pugnalate, poi fugge verso la casa.\nDalla casa dei Bates si sente la voce di Norman, che chiede a sua madre cosa abbia fatto; il ragazzo corre al motel e trova il cadavere di Marion. Passato il primo momento d'orrore, il ragazzo decide di eliminare tutte le prove che incriminino sua madre: pulisce la stanza e mette il corpo della ragazza e tutti i suoi effetti personali (compresi i dollari) nell'auto da lei acquistata, che poi lascia inabissarsi in un vicino lago.\nQuattro giorni dopo, al negozio di Sam Loomis (il fidanzato di Marion) si presentano Lyla, sorella di Marion, e Milton Arbogast, un detective privato che il capo della povera ragazza ha assoldato per ritrovare lei e i soldi. Il detective ha seguito le tracce della ragazza, e, non sospettando di Sam, le ripercorre fino ad arrivare al Bates Motel. Qui l'uomo trova Norman e lo interroga. Il ragazzo cade molte volte in contraddizione nel parlare della ragazza e Arbogast sospetta di lui, ma non avendo mandato di perquisizione non pu\u00f2 cercare indizi su Marion. Vorrebbe per\u00f2 parlare con la madre di Norman, che ha visto affacciata alla finestra di casa sua, e di cui Norman ha parlato. D\u00e0 cos\u00ec appuntamento a Sam e Lyla per l'ora successiva, e si reca di soppiatto nella casa dei Bates per interrogare la madre. Mentre vaga per la casa, apparentemente vuota, la stessa figura che ha ucciso Marion fa la sua improvvisa comparsa e lo getta da una scala, pugnalandolo a morte.\nLyla e Sam sono insospettiti dal ritardo ingiustificato di Arbogast. Sam si reca al motel, ma lo trova vuoto (Norman \u00e8 in realt\u00e0 allo stesso stagno in cui aveva inabissato l'auto di Marion, e probabilmente vi ha gettato anche il cadavere del detective per proteggere sua madre).\nI due si recano quindi dal vice sceriffo del paese, Al Chambers, e raccontano quello che Arbogast era riuscito a dir loro. Lo sceriffo \u00e8 per\u00f2 insospettito dal fatto che il detective avesse visto la madre: rivela infatti che la madre di Norman, Norma Bates, si era uccisa ben dieci anni prima assieme al suo secondo marito, e che quindi l'uomo aveva sicuramente mentito, magari dopo aver trovato Marion ed esser stato convinto a lasciarla in pace con del denaro.\nNel frattempo, a casa Bates, si sente Norman parlare con sua madre, dicendole che dei \"cattivi\" sospettano di lei e stanno per venire a prenderla; contro la sua volont\u00e0, la solleva dal suo letto e la porta a nascondersi in cantina, perch\u00e9 non la trovino.\nSam e Lyla non credono alla versione di Chambers, e decidono di recarsi al Bates Motel per investigare autonomamente. Norman, capendo di chi si tratta, assegna loro una camera diversa da quella che aveva dato a Marion, ma i due organizzano un piano: Sam va a parlare con Norman per distrarlo, e Lyla esplora il motel.\nNella camera di Marion, la ragazza trova indizi sulla precedente presenza di sua sorella in essa; poi si dirige verso la casa dei Bates, con l'intenzione di parlare con la madre. Nella sua camera trova i vestiti della donna e il suo letto, su cui ancora si vede la forma del corpo, capendo che ella \u00e8 stata spostata da poco.\nIntanto la conversazione tra Norman e Sam si \u00e8 fatta gradualmente pi\u00f9 pesante e rabbiosa: Sam gli dice che sospetta lui abbia ucciso Marion per prenderne i soldi. Norman per\u00f2 si accorge dell'assenza di Lyla: mette KO Sam colpendolo con una mazza da golf e corre verso la casa.\nLyla vede Norman correre verso la casa, e si nasconde nell'anticamera della cantina, mentre lui sale al piano di sopra. Vedendo che la porta \u00e8 aperta, Lyla scende nella cantina, dove trova il laboratorio da impagliatore di Norman e una grande voliera piena di uccellini situata in fondo alla stanza, davanti alla quale \u00e8 seduta una donna. Credendo si tratti della madre di Norman Bates, le si avvicina e gira la sedia rivelando cos\u00ec che in realt\u00e0 si tratta di un cadavere ormai quasi completamente decomposto. Orrificata la ragazza urla, e in quel momento arriva Norman, vestito con un abito da donna e con in testa una parrucca, brandendo un coltello per ucciderla. Ma Sam, ripresosi, arriva a salvarla, e dopo una furiosa lotta riescono ad avere la meglio sul maniaco.\nNorman viene arrestato e psicanalizzato dal dottor Richmond, che spiega cosa sia successo. Quando il padre di Norman era morto, lui e sua madre erano rimasti da soli, e il ragazzo si era cos\u00ec morbosamente legato a lei che, quando si trov\u00f2 un nuovo marito, divenne geloso e li uccise. Tuttavia, a causa dell'amore che Norman aveva per sua madre e del suo senso di colpa per averla uccisa, cerc\u00f2 di espiare la colpa facendo \"rivivere\" sua madre: per prima cosa, prese il suo corpo dalla tomba e lo mummific\u00f2; poi pian piano assunse una doppia personalit\u00e0, che faceva s\u00ec che in uno stesso corpo convivessero la personalit\u00e0 di Norman e quella di Norma. Quando quest'ultima prendeva il sopravvento, lui si comportava come lei si sarebbe comportata, facendo e dicendo le stesse cose (imitandone anche la voce); di conseguenza, quando Norman era stato attirato sessualmente da Marion, la sua psiche gli aveva suggerito che, come lui era stato geloso di sua madre, cos\u00ec lei sarebbe stata gelosa di lui, e aveva ucciso la ragazza. Probabilmente questo era accaduto per altre donne prima di Marion.\nL'essere stato scoperto ha per\u00f2 causato un trauma irreversibile nella psiche di Norman: la personalit\u00e0 della madre ha ormai preso il sopravvento sulla sua, e nell'ultima scena si sente la voce di Norma Bates dire che far\u00e0 di tutto per non essere incolpata dei delitti commessi dal figlio.\nDurante i titoli di coda, la macchina di Marion viene ripescata dal laghetto vicino al Bates Motel.\nProduzione.\nRiprese.\nLe riprese del film durarono 50 giorni, dal 6 luglio al 26 agosto 1998.\nNel suo film Hitchcock avrebbe voluto iniziare con uno zoom panoramico che partiva da sopra i palazzi della citt\u00e0 ed entrava nella stanza di Marion. Non pot\u00e9 farlo per i limiti tecnici dell'epoca, cos\u00ec si accontent\u00f2 di panoramiche e dissolvenze. Gus Van Sant, invece, ha potuto realizzare l'idea di Hitchcock.\nDurante la lavorazione, Gus Van Sant portava con s\u00e9 il film originale del 1960, per ripassarsi la lezione. Quando notava un errore (come una porta aperta senza chiave), Van Sant decideva di riproporre il medesimo errore nel suo film.\nLuoghi delle riprese.\nLa casa dei Bates costruita per il remake si trovava direttamente di fronte a quella dell'originale, rimasta in piedi come attrazione turistica che negli anni precedenti era stata smontata e riutilizzata in altri set. Il motel invece, ricostruito nel 1983 in occasione di Psycho II dopo la demolizione dell'originale nel 1979, \u00e8 stato rimodernato. Possismo notare che la posizione della casa rispetto ad esso \u00e8 leggermente diversa tra le due versioni.\nCuriosit\u00e0.\nQuando Marion sta entrando al suo posto di lavoro, per un breve attimo si pu\u00f2 vedere Gus Van Sant mischiato alla folla. Nello stesso punto del film originale compariva Alfred Hitchcock.\nAnalogie e differenze con il film originale.\nVan Sant volle rendere omaggio ad Alfred Hitchcock realizzando un remake estremamente fedele all'originale, seguendo minuziosamente le stesse inquadrature e gli stessi tagli di montaggio hitchcockiani, cos\u00ec come i dialoghi e l'intera trama; tuttavia ci sono molte piccole differenze tra il remake e l'originale.\nInnanzitutto, l'azione \u00e8 spostata dall'originale 1960 al contemporaneo 1998, forse per giustificare il passaggio dal bianco e nero al colore: un altro aggiustamento \"cronologico\" \u00e8 la somma di denaro, che dai 40.000 dollari del primo film si decuplica diventando 400.000, decisamente pi\u00f9 credibile nel 1998. Poi, la versione di Van Sant \u00e8 decisamente pi\u00f9 esplicita di quella di Hitchcock: nella scena iniziale, per esempio, Sam (Viggo Mortensen) \u00e8 mostrato completamente nudo a letto con Marion, mentre nell'originale erano in piedi, lui indossava i pantaloni e veniva solo suggerito che i due avessero avuto un rapporto sessuale.\nAllo stesso modo, nella scena in cui Norman spia Marion mentre si spoglia, si capisce chiaramente che nel farlo si masturba, cosa che non avveniva nella prima versione. Ancora, nella scena dell'uccisione di Arbogast, Norma/Norman colpisce quest'ultimo non con una, bens\u00ec con numerose coltellate per farlo cadere dalle scale. La scena della scoperta del cadavere di Norma e della susseguente rissa \u00e8 poi decisamente diversa: la cantina \u00e8 molto pi\u00f9 grande di quella della prima versione, nella quale non c'era nemmeno il laboratorio da impagliatore di Norman; l'apparizione di Norman travestito \u00e8 pi\u00f9 lenta e la rissa molto pi\u00f9 lunga e violenta, mentre nel 1960 si vedeva solo Sam che toglieva a Norman parrucca e vestito.\nInfine, Van Sant ha inserito di sua iniziativa delle brevissime immagini subliminali, fotogrammi \"nascosti\" all'interno delle scene clou (i due omicidi): quando Marion viene uccisa, si vedono immagini di una violenta tempesta, quando viene ucciso Arbogast si vede prima una donna nuda con una maschera sul volto e poi quella di un vitello nel mezzo di una strada.\nNell'ultimo fotogramma del film di Hitchcock, alla faccia di Anthony Perkins veniva sovrapposta l'immagine dello scheletro di Norma Bates; nella versione di Van Sant, si vede prima lo scheletro, poi, per un lasso di tempo brevissimo, il volto dello stesso Anthony Perkins.\nDistribuzione.\nIl budget \u00e8 stato di 60 milioni di dollari e al botteghino fu un flop: incass\u00f2 circa 22 milioni negli Usa e poco pi\u00f9 di 15 milioni nel resto del mondo. Gli incassi totali sono stati di 37 milioni di dollari. Il film usc\u00ec negli USA il 4 dicembre 1998, in Italia il 21 febbraio 1999. Per questo film il regista Van Sant ottenne il premio di peggior regista ai Razzie Awards 1999 e la protagonista Anne Heche fu candidata come peggior attrice."}
{"id": "2206360", "revid": "48344", "url": "https://it.wikipedia.org/wiki?curid=2206360", "title": "Guerre d'Indipendenza Ispanoamericana", "text": ""}
{"id": "2206362", "revid": "1793900", "url": "https://it.wikipedia.org/wiki?curid=2206362", "title": "Rue Agar", "text": "Rue Agar \u00e8 una strada di Parigi situata nel XVI \"arrondissement\". \u00c8 nota perch\u00e9 vi si affacciano i palazzi progettati da Hector Guimard che hanno accessi anche da Rue La Fontaine 17, 19 e 21.\nSi tratta di edifici per appartamenti edificati nel 1911 e situati in una zona ad alta densit\u00e0 di opere di Guimard: nella stessa strada si trovano infatti anche Castel B\u00e9ranger e l'H\u00f4tel Mezzara. Al momento dell'apertura, la via fu nominata \"Rue Moderne\" e un anno dopo, nel 1912, fu dedicata a Marie L\u00e9onide Charvin, attrice che abit\u00f2 nel \"quartier d'Auteuil\" dal 1870 al 1880. \nGuimard cur\u00f2 le costruzioni nei minimi dettagli, sia interni che esterni, come le ringhiere dei terrazzi, le porte, le maniglie e la targa che riporta il nome della strada stessa."}
{"id": "2206364", "revid": "290948", "url": "https://it.wikipedia.org/wiki?curid=2206364", "title": "4000 a.C.", "text": ""}
{"id": "2206366", "revid": "34392", "url": "https://it.wikipedia.org/wiki?curid=2206366", "title": "Jean de Macque", "text": ""}
{"id": "2206369", "revid": "466539", "url": "https://it.wikipedia.org/wiki?curid=2206369", "title": "Giuliano Bernardi", "text": "Biografia.\nBernardi \u00e8 diplomato in canto nel \" Conservatorio Statale di Musica \u201cG. Rossini\"\" a Pesaro, perfezionando successivamente lo studio del canto con l'ex baritono Antonio Gelli. Ha fatto il suo debutto come baritono nel mese di ottobre 1968 a Mantova nel ruolo di Rigoletto nella opera omonima \"Rigoletto\" di Verdi dopo aver vinto il concorso internazionale \"As.Li.Co\" (\"Associazione Lirica e Concertistica\"). Ha quindi cantato nei maggiori teatri italiani riscuotendo sempre un grande successo e vincendo nel contempo altri concorsi internazionali, tra cui il \"Concorso Achille Peri\", nel 1971; il \"Concorso Internazionale Voci Verdiane\" (indetto dalla Rai), con il soprano Katia Ricciarelli, sempre nel 1971; e il \"Concorso Internazionale per Cantanti \"Toti Dal Monte\"\", con il soprano Ghena Dimitrova, nel 1972. Luciano Pavarotti lo sent\u00ec e riconobbe in lui una grande voce da tenore drammatico.\nDeciso a cambiare tessitura di voce ha studiato con il Maestro Arrigo Pola e il Maestro Ettore Campogalliani, debuttando come tenore nel 1975 al Maggio Musicale Fiorentino, nel ruolo di Macolm nell'opera di Verdi \"Macbeth\". In 1976 ha registrato \"Macbeth\" negli studi a Londra con Jos\u00e9 Carreras, Sherrill Milnes e Ruggero Raimondi, sempre nel ruolo di Malcolm. Quindi ha cantato in alcuni teatri italiani ed esteri in opere quali \"Il trovatore\" e \"La traviata\", ambedue di Verdi. Nel dicembre del 1976 ha dato concerti a Chicago e Pittsburgh con Pavarotti. Stava preparando il ruolo esigente di Otello nella opera omonima di Verdi, \"Otello\", che avrebbe dovuto affrontare nel 1977 e 1978 in alcuni tra i pi\u00f9 importanti teatri, quando un fatale incidente stradale ha interrotto a 37 anni una carriera che appariva luminosa."}
{"id": "2206371", "revid": "767487", "url": "https://it.wikipedia.org/wiki?curid=2206371", "title": "Enrico Migliavacca", "text": "Biografia.\nEra moranese a tutti gli effetti, pur essendo nato a Pinerolo, in quanto il padre abitava in quella citt\u00e0 per lavoro.\n\u00c8 cavaliere della Repubblica su concessione dal Presidente Leone con decreto del 27 dicembre 1973 su segnalazione del Sen. Adolfo Sarti di Asti.\nCaratteristiche tecniche.\nEra un'ala.\nCarriera.\nGiocatore.\nClub.\nHa militato nelle formazioni del (con cui ha disputato 80 incontri con 59 reti nella Serie A a girone unico), del Novara, della Moranese e dell'Asti. Ha inoltre disputato con il la stagione 1930-1931 di Serie B, totalizzandovi 13 presenze e mettendo a segno un goal; con i \"galletti\" ottiene la promozione in Serie A.\nHa partecipato a una tourn\u00e9e in Spagna con l' di Adolfo Baloncieri, in prestito e come rinforzo.\nNazionale.\nHa giocato in Nazionale dal 1921 al 1923, giocando 11 partite e segnando 3 reti.\nSuccessivamente non venne pi\u00f9 convocato per essere rimasto fermo 18 mesi a causa di un \"nulla osta\" non concesso (giocava nei liberi la Moranese dalla quale fu convocato per le ultime tre partite).\u00c8 un caso unico al mondo di un giocatore militante nei dilettanti ad essere convocato e giocare in nazionale A.\nAllenatore.\nSuccessivamente \u00e8 stato allenatore e giocatore dell'Asti, allenatore del Casale, del Lanciano e dell'Anconitana."}
{"id": "2206372", "revid": "921573", "url": "https://it.wikipedia.org/wiki?curid=2206372", "title": "Psycho IV", "text": "Psycho IV (\"Psycho IV: The Beginning\") \u00e8 un film per la televisione del 1990, diretto da Mick Garris. \u00c8 il quarto episodio della saga di \"Psycho\", incentrato sull'infanzia del pluriomicida Norman Bates.\nTrama.\nIn un programma radiofonico si sta parlando di matricidio; ospiti in studio uno psicologo e un matricida. Ad ascoltare il programma c'\u00e8 Norman Bates, che telefona alla radio e dice \u00ab\"Ho ucciso e adesso dovr\u00f2 uccidere ancora\"\u00bb. Ovviamente alla radio prendono subito sul serio questa minaccia, e cercano di farlo parlare il pi\u00f9 possibile, del suo passato, della prima volta che ha ucciso e di come lui abbia ucciso sua madre e il suo compagno Chet Rudolph. L'uomo ripercorre tutte le tappe della sua vita, da quando era bambino, dalla morte del padre, fino all'adolescenza, quando ha cominciato a dare i primi segni di squilibrio. Si scopre quindi che \u00e8 sposato, e che la persona che sta per uccidere \u00e8 proprio la moglie, che ha in grembo suo figlio: l'uomo vuole ucciderla perch\u00e9 non dia alla luce un bambino che potrebbe diventare un \"mostro\" come lui. La chiama al lavoro e la invita a raggiungerlo a casa della madre. Lei non ha nemmeno il tempo di replicare, cos\u00ec, un po' riluttante, lo raggiunge al motel, dove Norman la conduce all'interno della casa, nella stanza della madre. Prende il coltello e torna fuori, ma non riesce ad ucciderla, e nella sua indecisione la moglie trova il momento giusto per scappare. Norman decise quindi di sbarazzarsi del passato della sua infelicit\u00e0 e lasci\u00f2 Connie mentre si occupava delle faccende. Norman ha sparso la casa di benzina prima di accendere un fiammifero e bruciarla, mentre i ricordi del suo passato lo perseguitano. Dopo essere fuggito dalle fiamme, dichiar\u00f2 a Connie che era libero, veramente libero dall'influenza di sua madre prima che lui e sua moglie lasciassero \"Bates Motel\" carbonizzato. Lui e Connie se ne vanno il giorno dopo. Norman proclama felicemente, \u00ab\"Sono libero\"\u00bb, indicando che sua madre non perseguiter\u00e0 mai pi\u00f9 la sua mente e lo far\u00e0 impazzire.\nProduzione.\nIl film fu girato nel giugno del 1990 agli Universal Studios Florida a Orlando (Florida). La facciata del Bates Motel e la casa sono state ricreate nel parco a tema. Dopo le riprese, la facciata del Bates Motel fu utilizzata per un labirinto stregato durante la Halloween Horror Nights del 1993 intitolata \"The Psycho Path Maze\". I set furono demoliti nel 2000 per la costruzione del campo giochi \"Curious George Goes to Town\".\nQuando Norman telefona per la prima volta alla radio, dice di chiamarsi Ed. Proprio come Ed Gein, il serial killer del Wisconsin cui s'\u00e8 ispirato Robert Bloch per scrivere il romanzo di \"Psycho\".\nTrasmissione.\nLa prima trasmissione televisiva del film \u00e8 stata presentata da Janet Leigh, interprete del film originale.\nIncongruenze.\nRispetto al primo film, vi sono vistose incongruenze fra le narrazioni avvenute in Psycho ed i flashback intercorsi in Psycho IV.\nAlcune di queste riguardano:\nVa per\u00f2 considerato che ognuna di queste incongruenze \u00e8 desumibile dalle narrazioni e dai ricordi di Norman Bates, il quale potrebbe aver mentito o potrebbe non avere ricordi corrispondenti alla realt\u00e0."}
{"id": "2206373", "revid": "1305772", "url": "https://it.wikipedia.org/wiki?curid=2206373", "title": "Ardiglione", "text": "Il termine ardiglione (ma l'antica forma dardiglione \u00e8 tuttora in uso, soprattutto nell'industria orologiaia) deriverebbe dal provenzale \"dardillon\", diminutivo del francese \"dard\" (\"dardo\", \"punta di freccia\"), con il significato quindi di \"piccolo dardo\", \"piccolo puntale\".\nOriginariamente esso indicava la \"punta, ch'\u00e8 nella fibbia\" o, pi\u00f9 precisamente: nella fibbia \"\u00e8 infilzata una punta detta ardiglione, la quale si fa passare in un foro della cintura, che \u00e8 termine, dove altri vuol fermarla\". Il suo significato moderno non \u00e8 sostanzialmente mutato da allora: si tratta del perno o stanghetta mobile - pi\u00f9 o meno appuntita, piatta o inarcata, singola o doppia, in genere metallica - che serve a impedire lo scorrimento della cintura nella staffa della fibbia: incernierata su un lato della fibbia, viene inserita in uno dei fori della cintura e permette di bloccarla andando ad appoggiarsi sul lato opposto della fibbia.\nL'impiego dell'ardiglione \u00e8 quindi legato a quello delle fibbie e, temporalmente, \u00e8 documentato fin dall'antichit\u00e0 nei numerosi pezzi di oreficeria, anche finemente decorati, pervenutici. Analogamente il suo settore di utilizzo, oltre che come chiusura per numerosi gioielli (cinture e cinturini, bracciali e collane), spazia dall'abbigliamento (calzature comprese) ai suoi numerosi accessori (borse, cappelli, ghette, nastri, tascapani, valigie), perdendo talora la sua funzione di utilit\u00e0 pratica per assumere solo quella decorativa; in tal caso, spesso dell'ardiglione si perde ogni traccia e rimane esclusivamente la fibbia (molto pi\u00f9 appariscente).\nNegli ami da pesca.\nL'ardiglione \u00e8 una contropunta presente negli ami da pesca che impedisce lo sfilamento dell'amo dalla bocca dell'animale pescato. La presenza dell'ardiglione \u00e8 consentita solo nei tipi di pesca che prevedono l'uccisione del pesce; qualora la pesca implichi la liberazione obbligatoria dell'animale (pesca \"no kill\"), il pescatore deve dotare le sue lenze di ami sprovvisti di ardiglione per minimizzare le ferite dell'animale e il tempo della sua manipolazione ed esposizione all'aria durante la slamatura."}
{"id": "2206374", "revid": "767487", "url": "https://it.wikipedia.org/wiki?curid=2206374", "title": "Psycho III", "text": " Psycho III \u00e8 un film del 1986 diretto da Anthony Perkins.\n\u00c8 il terzo episodio della serie iniziata nel 1960 con il capolavoro di Alfred Hitchcock con Janet Leigh e Vera Miles.\nTrama.\nNorman Bates ha ripreso il suo lavoro e si innamora di una ex-suora che contraccambia il suo amore. Ma esso sar\u00e0 ostacolato di nuovo dall'istinto di sdoppiare la sua personalit\u00e0 e a tenere il cadavere imbalsamato della madre che lo induce ad uccidere i suoi clienti fino ad uscire completamente di senno.\nProduzione.\nAnthony Perkins, che s'assunse anche la responsabilit\u00e0 della regia, decise di tornare con questo terzo capitolo alle atmosfere dello \"Psyco\" originale, distaccandosi quindi dalle situazioni \"splatter\" del precedente \"Psycho II\" (1983). Il regista cerc\u00f2 inoltre di convincere la Universal a girare il film in bianco e nero, ma la casa di produzione si oppose.\nLa sceneggiatura non \u00e8 tratta dal terzo volume del 1990 della saga di \"Psycho\" scritto da Robert Bloch, \"Psycho III\" noto anche come \"Psycho House\", ma sviluppa un soggetto originale di Charles Edward Pogue. La prima sceneggiatura vedeva il personaggio di Duane emulare gli omicidi di Norman Bates.\nNella parte della \"madre\" di Bates compare lo stuntman Kurt Paul, ma nella scena finale, quando Norman \u00e8 vestito da donna, \u00e8 Perkins a interpretarla. Kurt Paul ha interpretato Norman Bates nel film TV \"Il motel della paura\".\nPerkins voleva che l'attore Jeff Fahey apparisse completamente nudo nella scena dell'incontro fra Duke e Red, ma lui rifiut\u00f2 perch\u00e9 non si sentiva a suo agio davanti alla macchina da presa.\nSequel.\nLa saga \u00e8 proseguita nel 1991 con il film tv \"Psycho IV\"."}
{"id": "2206375", "revid": "33689", "url": "https://it.wikipedia.org/wiki?curid=2206375", "title": "Alipio", "text": "Biografia.\nOriginario di Alessandria, scrisse in greco di musica intorno al 360 Delle sue opere, \u00e8 rimasto solo un piccolo frammento, sotto il titolo di \"Isagoghe musik\u00e8\" (\"\u0395\u03b9\u03c3\u03b1\u03b3\u03c9\u03b3\u03b7 \u039c\u03bf\u03c5\u03c3\u03b9\u03ba\u03b7\", o \"Introduzione alla Musica\").\nL'\"Isagoghe\" venne stampata con le tavole di notazione nell'\"Antiquae Musicae Scriptores\" di Marcus Meibomius (in-quarto, Amsterdam 1652). Meibomius fece uso del manoscritto appartenente a Joseph Scaliger, edito da Meursius nel 1616, e di altri, ancora esistenti all'epoca in Inghilterra e in Italia. Karl von Jan ne pubblic\u00f2 un'autorevole edizione in \"Musici Scriptores Graeci\", 1895-1899.\nIl lavoro di Alipio \u00e8 la pi\u00f9 importante fonte della attuale conoscenza della notazione musicale dei greci, tra cui un completo resoconto del sistema greco di scale, trasposizioni e notazioni musicali. L'epoca in cui visse \u00e8 incerta, ma si ritiene che appartenga alla fine del IV secolo."}
{"id": "2206377", "revid": "1784938", "url": "https://it.wikipedia.org/wiki?curid=2206377", "title": "Collot d'Herbois", "text": "Fu attore fallito, autore drammatico mediocre, direttore di teatro e deputato alla Convenzione nazionale durante la Rivoluzione francese. Fu tra i deputati che votarono a favore della condanna a morte di Luigi XVI. Si macchi\u00f2 di gravi atrocit\u00e0 nel corso della repressione di una rivolta a Lione.\nBiografia.\nJean-Marie Collot era figlio di un commerciante di preziosi ed orafo parigino. Della sua prima giovinezza si sa molto poco. Pare tuttavia che i suoi genitori si fossero trovati in difficolt\u00e0 finanziarie e forse anche si fossero ad un certo momento separati.\nCommediante e drammaturgo.\nAll'et\u00e0 di 18 anni inizi\u00f2 la carriera di attore, adottando come nome d'arte quello di d'Herbois. Recit\u00f2 in tutta la Francia, ed anche all'estero, dal 1767 al 1784 nelle citt\u00e0, fra l'altro, di Avignone, Tolosa, Bordeaux, Nantes, Caen, Angers, Nancy, Marsiglia, Anversa, L'Aia ed infine Lione.\nCollot giunse a Lione nel 1782 e vi rimase per due anni. \u00c8 in questo periodo che ebbe luogo l'episodio controverso dei fischi. Secondo la testimonianza del generale Beurnonville e dell'anziana attrice del teatro di Lione, Jenny Chevalier, nata Poirot, egli, che era giunto in citt\u00e0 preceduto da una pessima reputazione, sub\u00ec diverse delusioni e smacchi che suscitarono in lui un tenace rancore.. Numerosi autori contemporanei, fra i quali Louis Marie Prudhomme e Antoine Fran\u00e7ois Bertrand de Molleville,\naffermano parimenti che Collot d'Herbois, in quanto attore, veniva regolarmente fischiato dal pubblico lionese, il che avrebbe causato il suo rancore verso la citt\u00e0 ed ispirate le violenze che egli vi commise durante la Rivoluzione.\nAl contrario, secondo la testimonianza dell'abate Guillon de Montl\u00e9on, che a quei tempi si trovava a Lione, scrittore realista per altro molto critico nei confronti del Collot, quest'ultimo non avrebbe mai subito tali mortificazioni, si comportava con dignit\u00e0, era ricevuto nei salotti del bel mondo e figurava in tutte le feste organizzate dall'intendente Flesselles Anche secondo Alphonse Balleydier \u00ab il suo talento di attore era eccezionale ed apprezzato al punto che de Flesselles, intendente del re a Lione, l'aveva ammesso ai suoi salotti, sedotto tanto dai meriti dell'artista quanto dai versi elogiativi che questi gli aveva dedicato.\nSecondo Emmanuel Vingtrinier, egli \u00abera l'attore pi\u00f9 adulato dai lionesi\u00bb.\nEgli fu scritturato come autore drammatico e direttore del Teatro di Ginevra ove, attore meglio pagato, gli furono pagate 6.000 lire Ritornato a Lione nel 1787, vi diresse il teatro prima di ottenere un posto a Ginevra il 22 febbraio 1789.\nDal 1772 egli scrisse alcune opere che firm\u00f2 con il cognome del padre cui aggiunse il suo nome d'arte, quindi: Collot d'Herbois. Qualcuna di queste ebbe un certo successo, quali: \"Lucie ou les parents imprudents\", dramma in cinque atti in prosa edita da Chappuis, libraio bordolese, o \"le Paysan magistrat\", commedia in 5 atti e in prosa, tratta da Calder\u00f3n de la Barca, rappresentata a Bordeaux nel 1781 ed a Parigi, al Th\u00e9\u00e2tre Fran\u00e7ais, a partire dal 7 dicembre 1789.. Egli cess\u00f2 di scrivere quando ebbe un impiego direttivo, verosimilmente piuttosto impegnativo. Dopo aver diretto il teatro di Ginevra rientr\u00f2 a Parigi nel 1789, installandosi nel quartiere di Chaillot.\nIl rivoluzionario.\nLa carriera politica di Collot cominci\u00f2 con la sua partecipazione al Club dei Giacobini.\nEgli si mise in luce nella primavera del 1791 con la difesa degli Svizzeri di Ch\u00e2teauvieux, accusati di ammutinamento.\nLa sua fama si accrebbe dopo il suo intervento in loro favore e la loro liberazione, ottenuta grazie ai suoi sforzi. Nell'autunno di quell'anno partecip\u00f2 ad un concorso indetto dai Giacobini per la pubblicazione di un almanacco destinato a spiegare in termini facilmente comprensibili i vantaggi di una monarchia costituzionale. Si tratta dell\"'Almanach du P\u00e8re G\u00e9rard\", che ottenne un grande successo nella diffusione e gli confer\u00ec grande popolarit\u00e0 nel popolo parigino.\nDa quel momento le sue opinioni divennero sempre pi\u00f9 radicali, portandosi all'estrema sinistra dell'opinione pubblica parigina. Molto popolare sia nel Club dei Giacobini che in quello dei \"cordeliers\", \u00e8 probabile che abbia avuto un suo ruolo nella Comune e nella giornata del 10 agosto 1792. Presidente dell'Assemblea elettorale parigina, fu eletto deputato di Parigi alla Convenzione nazionale (terzo su 14 con 553 voti su 573 votanti), si sedette fra i banchi del Montagnardi.\nTra i primi ad esigere l'abolizione della monarchia, and\u00f2 in missione a Nizza durante il processo a Luigi XVI. Di ritorno prima del verdetto, vot\u00f2 senza esitazione per l'esecuzione capitale del re.\nOppostosi al movimento della Gironda, comp\u00ec ancora varie missioni nel Loiret, nell'Oise e nell'Aisne e presiedette l'assemblea dal 13 al 27 giugno 1793.\nIl ruolo durante il Terrore.\nPartigiano del Terrore, entr\u00f2 nel Comitato di salute pubblica il 6 settembre 1793 insieme a Billaud-Varenne.\nInviato in missione subito dopo, comand\u00f2 insieme a Fouch\u00e9, Albitte e Laporte le rappresaglie contro la rivolta federalista di Lione. \nEssi istituirono un comitato di demolizione, una commissione rivoluzionaria ed un comitato di sequestro. I bastioni e pi\u00f9 di duecento case della citt\u00e0 furono demoliti. Il terrore regn\u00f2 in citt\u00e0, ove la commissione di giustizia moltiplic\u00f2 le condanne a morte ed il cannone e le fucilazioni sostituirono la ghigliottina, considerata troppo lenta: \u00ab Collot d'Herbois commise atrocit\u00e0 a Lione \u2013 scrive il generale Gourgaud (\"M\u00e9moires\", I, 384-385) \u2013 non si concepisce come abbia potuto far fucilare da cinque a seimila persone e certamente, in una citt\u00e0 come quella, l'esecuzione da cinquanta a sessanta capi era andata ben oltre il necessario\u00bb\nEgli fu inoltre al centro del cosiddetto \u00abaffare delle camicie rosse\u00bb, un attentato misterioso perpetrato da un suo dirimpettaio, Henri Admirat. Quella che era stata una questione di gelosia amorosa fu presentata come un complotto straniero contro i rappresentanti della nazione. Admirat fu giustiziato, vestito della camicia rossa riservata agli assassini e agli avvelenatori, e con lui C\u00e9cile Renault e cinquantatr\u00e9 dei suoi presunti complici il 29 pratile anno II.\nIntanto, nel Comitato di salute pubblica, la tensione era vivissima: secondo Barras, particolarmente ben informato, Collot d'Herbois colp\u00ec Robespierre nel corso di una discussione molto vivace e costringendo quest'ultimo a prendere le distanze da quel momento dal Comitato ove era in minoranza..\nRobespierre era perfettamente informato da Couthon, cui essi erano succeduti a Lione, dei saccheggi e delle distrazioni delle quali le voci li accusavano. Dubois-Cranc\u00e9 aveva anch'egli testimoniato in loro sfavore e Collot e Fouch\u00e9, inquieti, si aggregarono a poco a poco ad un certo numero di rappresentanti di cattiva coscienza. Circolavano liste di nomi e si diceva che prossimamente sarebbero state lanciate gravi accuse da parte di Robespierre e di Saint-Just contro alcuni membri della Convenzione.\nAlla caduta di Robespierre il 9 termidoro, Collot d'Herbois presiedeva la Convenzione nazionale e con le denunce di Billaud-Varenne, Tallien, Fr\u00e9ron ed in particolare Vadier (questi promotore del decreto d'incriminazione ai danni di Robespierre), che convinsero quasi tutti i parlamentari a condannare i principali deputati giacobini, approv\u00f2 il decreto d'arresto e di condanna contro i due Robespierre (Maximilien ed Augustin), Saint-Just, Le Bas e Couthon.\nIl processo, la condanna e la morte.\nDopo il 9 Termidoro, Collot-d'Herbois fu posto sotto accusa con altri membri del Comitato di salute pubblica e del Comitato di sicurezza generale su denuncia di Lecointre. Condannato alla deportazione in Guyana in virt\u00f9 del decreto del 12 germinale anno III (1\u00ba aprile 1795), fu imbarcato insieme a Billaud-Varenne e il 7 pratile (26 maggio 1795). Bar\u00e8re egualmente condannato, non fu deportato poich\u00e9 riusc\u00ec a fuggire durante il viaggio.\nCollot mor\u00ec di febbre all'ospedale della Caienna circa un anno dopo e venne sepolto nel cimitero della cittadina medesima.\nCuriosit\u00e0.\nNella miniserie televisiva La rivoluzione francese, Collot d'Herbois \u00e8 stato interpretato dall'attore Steve Kalfa.\nFonti.\nin francese:"}
{"id": "2206382", "revid": "106456", "url": "https://it.wikipedia.org/wiki?curid=2206382", "title": "Jean-Marie Collot", "text": ""}
{"id": "2206384", "revid": "767487", "url": "https://it.wikipedia.org/wiki?curid=2206384", "title": "Rue Mallet-Stevens", "text": "Rue Mallet-Stevens \u00e8 una strada di Parigi situata nel XVI \"arrondissement\".\nLa breve strada privata \u00e8 conosciuta perch\u00e9 un intero lato \u00e8 occupato dal capolavoro di Robert Mallet-Stevens, un immobile multifamiliare completato nel 1927. Si tratta di un'opera importante del movimento moderno, organizzata per volumi che si scompongono creando avanzamenti, terrazze, avancorpi e altri effetti che rendono unico ciascun appartamento. \nLe proporzioni originali vennero purtroppo compromesse dall'aggiunta di tre piani negli anni '60."}
{"id": "2206385", "revid": "106456", "url": "https://it.wikipedia.org/wiki?curid=2206385", "title": "Jean-Marie Collot d'Herbois", "text": ""}
{"id": "2206386", "revid": "3137", "url": "https://it.wikipedia.org/wiki?curid=2206386", "title": "Lotteria di Agnano", "text": ""}
{"id": "2206387", "revid": "777951", "url": "https://it.wikipedia.org/wiki?curid=2206387", "title": "Paolo Donnarumma", "text": "Biografia.\nPaolo Donnarumma sul finire degli anni Sessanta inizia a lavorare come musicista professionista suonando il basso e la chitarra nel gruppo che accompagna Maurizio Arcieri, oltre che nei gruppi rock milanesi Il Pacco e L'Enorme Maria di Simon Luca.\nDi l\u00ec a poco inizia una lunga carriera di session man, alternando collaborazioni con i rappresentanti della musica rock milanese Claudio Rocchi, Alberto Camerini, Lucio Fabbri, Roberto Colombo, Donatella Bardi, Ivan Cattaneo a partecipazioni alle incisioni di dischi, che hanno dato inizio alla sua carriera in sala di registrazione, di artisti gi\u00e0 affermati appartenenti alla scena pi\u00f9 \"leggera\": Bruno Lauzi, Mino Di Martino, Drupi, Gerardo Carmine Gargiulo, Goran Kuzminac, Fiordaliso, Mario Barbaja, Piero Fin\u00e0, Gianna Nannini, Riccardo Cocciante, Fabrizio De Andr\u00e9, Gino D'Eliso, Franco Fanigliulo, Leano Morelli, Edoardo Bennato, Patty Pravo, Luca Barbarossa, Fabio Concato, Lucio Dalla nel brano \"Com'\u00e8 profondo il mare\", Marco Ferradini nel brano \"Teorema\", Ron, Mina.\nDal 1980 al 1984 partecipa ai dischi prodotti da Angelo Carrara e incisi negli studi di Alberto Radius, per la CGD, tra i quali \"La voce del padrone\" e \"L'arca di No\u00e8\" di Franco Battiato e i singoli \"Un'estate al mare\", \"Una vipera sar\u00f2\", \"Good Good Bye\" e \"Mediterranea\", con i relativi album \"Energie\" (1981), \"Vox\" (1983) e \"Mediterranea\" (1984) di Giuni Russo, e prima ancora in \"Per Elisa\", con il quale Alice vince il Festival di Sanremo 1981.\nSuona per due anni nell'orchestra della RAI e collabora anche con Mediaset per la realizzazione di sigle televisive[1].\nNel 1978 fonda il gruppo Anyway Blues con il quale incide due album a cui partecipano Gianfranco Gagliardi al pianoforte, Lucio Bardi e Claudio Bazzari alle chitarre, Giampiero Prina alla batteria, Michele Bozza al sax, Giacinto Nocella alla tromba e Goran Marjanovic al violino. Il secondo album del gruppo, che contiene le musiche per lo spettacolo \"Hellzapoppin\"' di Ferdinando Bruni e Gabriele Salvatores per il Teatro dell'Elfo di Milano, vince il premio come migliore colonna sonora teatrale dell'anno. Dopo le avventure musicali con gli Anyway Blues, sempre come session man per le maggiori case discografiche italiane, Paolo partecipa alle registrazione del 50% dei dischi pi\u00f9 famosi della discografia italiana del trentennio 1970/2000. Contemporaneamente Donnarumma suona per dieci anni nella rock band Jackson Three, capitanata dal chitarrista Ronnie Jackson, produttore di Celentano e altri artisti, collaborazione durata circa dieci anni.\nNel 1990 inizia a suonare nel gruppo del Mir\u00f2, storico locale milanese a Brera, per tre anni. Dopo questo periodo, Donnarumma entra a far parte del gruppo che accompagna Albano Carrisi e Romina Power per due anni, con il quale partecipa a spettacoli in Germania, Ungheria, Bulgaria, Svizzera, Spagna, Russia, Stati uniti d'America e Canada. In Europa circa cento spettacoli nei migliori teatri e circa trenta spettacoli in U.S.A. e Canada.\nDal 1999 al 2010 Donnarumma lavora come agente di borsa, senza tuttavia smettere di suonare con i Lokomotion, con cui ha prodotto e registrato in otto anni dodici cd di cover, con mansioni di bassista, chitarrista, fonico, arrangiatore. Nel 2007 abbandona i Lokomotion, dedicandosi alla ricerca sperimentale.\nDal 2008 collabora al progetto musicale con il batterista e produttore Della Euro Groove Department Marco Maggiore, batterista di Eumir Deodato nei tour di Deodato in Italia. Per lui partecipa e registra al suo primo cd da cantante batterista solista, suonando in soli due pezzi, ma questo cd riceve il premio nel 2014, come uno dei primi dieci pi\u00f9 interessanti e belli cd di musica Progressiva pop-rock jazz. Nel 2010 ricomincia a suonare con Ricky Belloni, chitarrista e cantante dei New Trolls, suo grande amico da sempre e chitarrista nel gruppo Gli Androidi, prima band creata insieme a lui all'et\u00e0 di 16 anni insieme al batterista Flaviano Cuffari. Nel 2010 Donnarumma ricomincia a insegnare basso elettrico e chitarra acustica ed elettrica solista nella scuola di musica L'Aeroplano, di San Vittore Olona, poi approda alla scuola Crescendo in musica di Corbetta.\nDopo la scomparsa di Lucio Dalla, Cuffari, Bazzari e lo stesso Donnarumma partecipano al C.P.M., spettacolo in suo onore, avendo loro registrato al tempo come turnisti il brano Come \u00e8 profondo il mare nel 1976, inaugurando cos\u00ec i famosi Stone Castle Studios di Carimate, partecipando alla prima registrazione in assoluto dello studio, ai tempi avveniristico, che avrebbe sfornato centinaia di nuove proposte e nuovi successi.\nDal 2010 al 2012, suona due anni nel trio di Alessio Lorenzi, chitarrista cantante, suonando il meglio della musica rock da Hendrix ad oggi. La band \u00e8 stata ospite anche al Festival del blues di Lugano avendo grande successo. Ad oggi Paolo continua a suonare sia il basso sia la chitarra in diversi gruppi.\nPaolo Donnarumma ha anche pubblicato nel 2006 il libro di racconti dal titolo \"Buongiorno signorina, posso?\"."}
{"id": "2206388", "revid": "21790134", "url": "https://it.wikipedia.org/wiki?curid=2206388", "title": "Principio di induzione matematica", "text": ""}
{"id": "2206389", "revid": "36426", "url": "https://it.wikipedia.org/wiki?curid=2206389", "title": "XVI arrondissement", "text": ""}
{"id": "2206390", "revid": "21790145", "url": "https://it.wikipedia.org/wiki?curid=2206390", "title": "Numeri transfiniti", "text": ""}
{"id": "2206391", "revid": "125603950", "url": "https://it.wikipedia.org/wiki?curid=2206391", "title": "Il silenzio degli innocenti (film)", "text": "Il silenzio degli innocenti (\"The Silence of the Lambs\") \u00e8 un film del 1991 diretto da Jonathan Demme, interpretato da Jodie Foster e Anthony Hopkins. Basato sul romanzo omonimo di Thomas Harris, \u00e8 il secondo film (dopo \"Manhunter - Frammenti di un omicidio\" del 1986) tratto dai romanzi incentrati sulla figura del serial killer Hannibal Lecter. Avvalendosi nuovamente dell'interpretazione di Anthony Hopkins, la pellicola ha poi avuto un seguito con il film \"Hannibal\" del 2001.\n\u00c8 il terzo film, dopo \"Accadde una notte\" e \"Qualcuno vol\u00f2 sul nido del cuculo\", ad aver vinto i premi Oscar come \"miglior film\", \"miglior regia\" (Jonathan Demme), \"migliore\" \"sceneggiatura non originale\" (Ted Tally), \"miglior attrice\" (Jodie Foster) e \"miglior attore\" (Anthony Hopkins).\nQuest\u2019ultimo riuscir\u00e0 ad aggiudicarsi il premio nonostante i soli 24 minuti e 52 secondi di apparizione nel film.\nNel 1998 l'American Film Institute l'ha inserito al sessantacinquesimo posto della classifica dei migliori cento film statunitensi di tutti i tempi mentre dieci anni dopo, nella lista aggiornata, \u00e8 sceso al settantaquattresimo posto.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nUna celebre battuta del film, pronunciata da Lecter (\"Uno che faceva un censimento una volta tent\u00f2 di interrogarmi. Mi mangiai il suo fegato con un bel piatto di fave ed un buon Chianti.\", \"A census taker once tried to test me. I ate his liver with some fava beans and a nice Chianti.\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 21\u00ba posto.\nTrama.\nLa comparsa di un folle e sadico serial killer che uccide e scuoia delle giovani ragazze motiva Jack Crawford, dirigente dell'FBI, a cercare l'aiuto del dottor Hannibal Lecter, ex psichiatra e criminologo, detenuto da oltre otto anni nel manicomio criminale di Baltimora, diretto dal dottor Chilton, con l'accusa di aver ucciso alcuni suoi pazienti e di averne divorato i corpi (\"Hannibal the Cannibal\"). Si ritiene infatti che Lecter possa sapere molte cose sull'assassino, soprannominato \"Buffalo Bill\", ma poich\u00e9 il dottor Lecter rifiuta ogni collaborazione, Crawford decide di assegnare alla promettente recluta Clarice Starling l'incarico di risolvere il caso sperando che la giovane donna riesca a persuadere il folle psichiatra.\nClarice fissa un incontro con lui, e viene messa in guardia sia da Crawford che da Chilton: \u00e8 importante non rivelare nulla di se stessi, o mostrarsi troppo disponibili con Lecter.\nIl cannibale mostra subito di avere sensazionali capacit\u00e0 mentali, di gran lunga superiori a quelle normali, e Clarice scopre che la sincerit\u00e0 \u00e8 la chiave per discutere con Lecter, per convincere anche lui ad aprirsi.\nClarice, in cambio del suo aiuto, si sottopone alle sue sedute di analisi e gli racconta di essere rimasta turbata, durante l'infanzia, oltre che dalla morte del padre, dalla scena straziante degli agnellini destinati alla macellazione, che belavano disperati (gli agnelli danno il titolo al film in inglese, cambiato in italiano in \"innocenti\"). Sebbene serial killer cannibale, folle e spietato, Lecter sviluppa una profonda e sincera simpatia, quasi paterna, per Clarice.\nGrazie a questi incontri Clarice arriva a comprendere sempre pi\u00f9 dettagli dell'assassino, riuscendo infine a scovarlo; \"Buffalo Bill\", il cui vero nome \u00e8 Jame Gumb: tenta di uccidere Clarice ma viene preceduto dalla stessa che, ottima tiratrice, lo fredda con pi\u00f9 colpi di pistola, riuscendo cos\u00ec a salvare Catherine, l'ultima ragazza sequestrata, e figlia di un'influente senatrice.\nLecter, che aveva barattato la propria collaborazione con un regime di maggior libert\u00e0, riesce a evadere, facendo perdere del tutto le sue tracce, mentre Clarice viene promossa agente speciale dell'FBI.\nDurante il ricevimento per la promozione, Clarice riceve una telefonata da Lecter dalle Bahamas, che le chiede se finalmente \"gli agnelli hanno smesso di gridare\", ossia se i traumi e i fantasmi del passato hanno smesso di tormentarla; sicuro di non poter essere rintracciato, Hannibal le confida che sta per \"avere un vecchio amico per cena\", mentre il suo sguardo si posa su un jet dal quale sta scendendo il dottor Chilton. Questi, sentendosi, a ragione, in pericolo durante la latitanza di Lecter, cercava una localit\u00e0 segreta dove nascondersi, capitando infine nello stesso luogo dove Lecter si trova gi\u00e0. Lecter si mescola alla folla e discretamente si incammina dietro a Chilton e la sua scorta.\nProduzione.\nAnthony Hopkins ha introdotto di sua iniziativa alcuni particolari nella recitazione del personaggio di Hannibal Lecter, tra cui il sinistro risucchio fatto a denti stretti dopo che ha detto a Clarice di aver mangiato il fegato dell'addetto ai censimenti. Anche la parte sulle origini povere e contadine di Clarice non era prevista dal copione causando la realistica risposta dell'offesa e ferita Jodie Foster, genuina poich\u00e9 inaspettata. Terminata la scena, l'attrice ha ringraziato Hopkins per averle provocato quella reazione.\nAnthony Hopkins ha assistito ad alcuni processi per assassinio e visionato molte videointerviste a serial killer per documentarsi sul personaggio: per meglio prepararli alle loro parti, a Hopkins e alla Foster erano stati consegnati dei nastri che alcuni serial killer avevano registrato mentre torturavano le proprie vittime; nessuno dei due li ha ascoltati. Mentre l'attore Scott Glenn, dopo aver sentito alcune di queste registrazioni, pare abbia cambiato idea riguardo alla pena di morte, rivalutandola.\nL'attrice Brooke Smith, che interpreta Catherine Martin, ingrass\u00f2 di oltre 12\u00a0kg appositamente per il ruolo.\nIl budget del film ammont\u00f2 a 19 milioni di dollari.\nRiprese.\nLe riprese della pellicola furono dal 15 novembre 1989 al 1\u00ba marzo 1990. \"Il silenzio degli innocenti\" usc\u00ec negli USA il 15 febbraio 1991, dopo l'anteprima di New York del 30 gennaio. In Italia la pellicola usc\u00ec il 5 marzo 1991 e si classific\u00f2 al nono posto del box-office 1990/91, vinto da \"Balla coi lupi\" di Kevin Costner.\nCostumi.\nParte degli abiti dei protagonisti \u00e8 stata realizzata da Nino Cerruti.\nPromozione.\nSul locandina pubblicitaria del film compariva, appoggiata sulle labbra della ragazza, una \"sfinge testa di morto\" (\"Acherontia atropos\"), una particolare falena che ha un disegno sul dorso somigliante a un teschio (Buffalo Bill inseriva questo esemplare di lepidettoro nella cavit\u00e0 orale di ogni sua vittima). Osservando attentamente il teschio, si pu\u00f2 notare che si tratta di un'illusione ottica raffigurante sette donne nude. Infatti, si tratta di una foto artistica scattata nel 1951 dal pittore spagnolo Salvador Dal\u00ec (1904-1989) e dal fotografo statunitense Philippe Halsman (1906-1979), in cui le sette donne nude, utilizzate come soggetto, assumevano la forma di un teschio. L'opera si chiama \"In voluptas mors\" (\"Nel piacere la morte\").\nDistribuzione.\nOriginariamente il film doveva essere distribuito nell'autunno 1990, ma la Orion Pictures spost\u00f2 l'uscita al febbraio 1991, in modo da concentrare i loro sforzi per la distribuzione e promozione al film \"Balla coi lupi\" come candidato agli Oscar.\nIl film \u00e8 la prima pellicola ad aver vinto l'Oscar di miglior film dell'anno ed essere, al momento della cerimonia, contemporaneamente diffuso a livello di home video, in quanto usc\u00ec nelle sale nel febbraio 1991 e vinse l'edizione degli Oscar nel marzo 1992, tredici mesi dopo.\nRestauro.\nRestaurato in 4K, dalla British Film Institute, la prima proiezione \u00e8 avvenuta in Inghilterra il 3 novembre 2017.\nAccoglienza.\nIncassi.\nIl film ha incassato negli Stati Uniti e nel resto del mondo, per un totale di .\nLa saga di \"Hannibal Lecter\".\nNel 2002 \u00e8 stato girato un prequel, Red Dragon, tratto dal romanzo di Thomas Harris \"Il delitto della terza luna\". Teoricamente, questa sarebbe dovuta essere la pellicola d'apertura della serie di film dove appare Hannibal Lecter, poich\u00e9 tratta la cattura del sadico antropofago e degli spietati omicidi di Francis Dolarhyde. Infatti, nella scena finale di Red Dragon, il dottor Chilton, direttore del manicomio criminale, informa Lecter che una giovane agente dell'FBI desidera incontrarlo.\nNel 2001 \u00e8 stato girato Hannibal, un sequel, in cui compaiono nuovamente Anthony Hopkins nel ruolo di Hannibal Lecter e Clarice Starling, interpretata da Julianne Moore. Nonostante appaia anche Gary Oldman, non fu accreditato nei titoli di coda.\nSerie TV.\nNel 2021 esce su Netflix la serie televisiva \"Clarice\", ambientata un anno dopo gli eventi del film.\nParodie.\nNel 1994, \u00e8 stata realizzata una parodia italiana della pellicola intitolata \"Il silenzio dei prosciutti\" che in parte \u00e8 anche una parodia di Psyco.\nInoltre l'episodio \"Super Psycho\" della serie TV per ragazzi Sam &amp; Cat, \u00e8 una parodia della pellicola, con Sam nei panni dell'investigatrice Clarice Starling, Nora di Buffalo Bill, Nevel del dr. Hannibal Lecter. Inoltre il direttore dell'ospedale in cui \u00e8 ricoverato Nevel, \u00e8 interpretato dall'attore Anthony Heald, che aveva recitato nel medesimo film nei panni del dr. Chilton.\nAppaiono numerosi riferimenti di questo film anche nella serie TV animata \"I Griffin\". In un episodio Chris balla Goodbye Horses come Buffalo Bill nel film."}
{"id": "2206393", "revid": "331352", "url": "https://it.wikipedia.org/wiki?curid=2206393", "title": "Soggettivit\u00e0", "text": ""}
{"id": "2206396", "revid": "599", "url": "https://it.wikipedia.org/wiki?curid=2206396", "title": "Doctor Universalis", "text": ""}
{"id": "2206397", "revid": "767487", "url": "https://it.wikipedia.org/wiki?curid=2206397", "title": "Bubba Wells", "text": ""}
{"id": "2206401", "revid": "287204", "url": "https://it.wikipedia.org/wiki?curid=2206401", "title": "Appignano (Castiglione Messer Raimondo)", "text": "Appignano (\"Pignanum\" in latino, \"Pignane\" o \"Pign\u00e8ne\" in dialetto locale) \u00e8 una frazione del comune di Castiglione Messer Raimondo, che domina l'alta valle del fiume Fino.\nStoria.\nIl nome deriva dal latino \"apud Janum\", che significa vicino a Giano. Sui resti del castello medioevale, \u00e8 stato realizzato, nel XVIII secolo, il Palazzo Pensieri. Dal 1806 al 1833 \u00e8 stata frazione di Bisenti, poi pass\u00f2 nel territorio di Castiglione."}
{"id": "2206404", "revid": "767487", "url": "https://it.wikipedia.org/wiki?curid=2206404", "title": "Oleg Grigor'evi\u010d Makarov", "text": "Primi anni.\nLaureatosi all'Universit\u00e0 tecnica statale moscovita N. \u0116. Bauman nel 1957, inizi\u00f2 a lavorare come ingegnere presso l'OKB-1 diretto da Sergej Korol\u00ebv, dove contribu\u00ec alla progettazione della navicella Vostok. Nel 1966 venne selezionato per fare il cosmonauta.\nPer prima cosa inizi\u00f2 a partecipare al programma lunare sovietico ed era pianificato che partisse con Aleksej Archipovi\u010d Leonov per un'orbita intorno alla Luna. Dopo il successo dell'Apollo 8, tale volo venne cancellato.\nCarriera.\nIl suo primo volo spaziale fu il Sojuz 12 nel 1973, un volo di prova dopo il disastro del Sojuz 11. Il suo secondo volo fu il Sojuz 18-1 che per\u00f2 ebbe un'emergenza sulle Monti Altai, 21 minuti dopo il lancio. Con il suo terzo volo sul Sojuz 27 and\u00f2 a lavorare alla stazione Saljut 6. La sua ultima missione fu sul Sojuz T-3. Durante la missione trascorse 20 giorni, 17 ore, e 44 minuti nello spazio.\nFine carriera.\nOltre ad altre decorazioni ha ricevuto il titolo di Eroe dell'Unione Sovietica e l'Ordine di Lenin quattro volte.\nMor\u00ec a Mosca, nel 2003, per attacco cardiaco."}
{"id": "2206405", "revid": "767487", "url": "https://it.wikipedia.org/wiki?curid=2206405", "title": "La bocca sulla strada", "text": "La bocca sulla strada \u00e8 un film del 1941 diretto da Roberto Roberti.\nTrama.\nIn un vecchio palazzo del centro della citt\u00e0 a Napoli, il nobile proprietario in punto di morte, affida al fedele portiere la responsabilit\u00e0 di accudire una sua figlia illegittima.\nL'uomo dopo la promessa fatta, segue la fanciulla cercando di aiutarla a vivere nel migliore dei modi, nel frattempo nel palazzo \u00e8 venuta ad abitare una nuova famiglia di industriali, che per prima cosa fa eseguire dei lavori per rendere il vecchio palazzo pi\u00f9 moderno.\nIl giovane figlio della nuova famiglia si innamora quasi subito della ragazza, la loro storia non priva di contrasti e incomprensioni finir\u00e0 con il matrimonio.\nDistribuzione.\nIl film fu distribuito nelle sale cinematografiche italiane a partire dal 10 ottobre del 1941.\nLa critica.\nDiego Calcagno nella pagine di Film del 27 dicembre 1941 \u00ab Sia messo in castigo chi ha dato il titolo cos\u00ec astrusamente simbolico \"La bocca sulla strada\", a questo film che invece \u00e8 molto chiaro e gustoso. L'azione si svolge in una portineria di quei grandi palazzi napoletani di cui ho un vivo ricordo. Armando Falconi nella sua livrea di portinaio \u00e8 un attore stupefacente, americani e francesi ce lo possono invidiare\u00bb\nNote.\nGli attori Carla Del Poggio, Vera Bergman e Guglielmo Barnab\u00f2 avevano gi\u00e0 recitato insieme l'anno prima in \"Maddalena... zero in condotta\" (1940)."}
{"id": "2206408", "revid": "1964823", "url": "https://it.wikipedia.org/wiki?curid=2206408", "title": "Federico Casarini", "text": "Caratteristiche tecniche.\nCasarini \u00e8 un centrocampista esterno. Pu\u00f2 coprire diversi ruoli: esterno destro, centrocampista centrale, ma anche mediano o attaccante.\nCarriera.\nClub.\nHa esordito in Serie A il 18 gennaio 2009 nell'incontro -Bologna (1-2).\nNella stagione 2008-2009 totalizza 9 presenze con la maglia rossoblu. Nell'anno successivo non ha, nella prima fase del campionato, nessuna opportunit\u00e0 di farsi notare. L'arrivo di Franco Colomba sulla panchina rossoblu gli permette una maggiore considerazione ed esordisce il campionato il 30 novembre 2009, nella trasferta a Roma contro la Lazio, subentrando a Nicola Mingazzini. La settimana successiva, in occasione di Bologna- disputata il 6 dicembre 2009, parte fra i titolari.\n\u00c8 per\u00f2 con la guida tecnica di Alberto Malesani che il centrocampista conquista ampio spazio, collezionando 17 presenze nel solo girone d'andata del campionato 2010-2011. Al termine della partita in casa con la Roma, nonostante abbia sbagliato il disimpegno che causa il gol, il tecnico Alberto Malesani lo difende a spada tratta perch\u00e9 \"Casarini \u00e8 un giovane di Bologna, non impaurito ma un po' rabbuiato\"\nIl 31 agosto 2012 passa al Cagliari in prestito con diritto di riscatto. Realizza la sua prima rete in maglia rossoblu e in Serie A il 4 novembre allo Stadio Franchi contro la Fiorentina nella partita terminata 4-1 per i viola. Al termine della stagione, non riscattato rientra al Bologna.\nIl 2 settembre 2013 viene ceduto in prestito alla Virtus Lanciano. Il 19 ottobre segna il suo primo gol con la maglia rossonera, in una partita vinta per 2-1 sul campo del Crotone.\nNella stagione successiva ritorna al Bologna, nel frattempo retrocesso in Serie B, e il 12 settembre 2014 realizza allo stadio Adriatico di Pescara la sua prima rete in maglia rossobl\u00f9, nel match vinto per 3-2 dai felsinei.\nRimasto svincolato al termine della stagione, il 16 settembre 2015 firma un contratto con il Novara.\nNazionale.\nIl 26 febbraio 2010 viene convocato nella Nazionale di calcio dell'Italia Under-21 dal CT Pierluigi Casiraghi in occasione della partita Italia-Ungheria del 3 marzo 2010 valida per le qualificazioni al campionato europeo. In occasione della prima convocazione non fa parte dei giocatori titolari, n\u00e9 di quelli presenti in panchina.\nStatistiche.\nPresenze e reti nei club.\n\"Statistiche aggiornate al 20 dicembre 2021.\""}
{"id": "2206411", "revid": "599013", "url": "https://it.wikipedia.org/wiki?curid=2206411", "title": "Charles O'Bannon", "text": ""}
{"id": "2206415", "revid": "1318658", "url": "https://it.wikipedia.org/wiki?curid=2206415", "title": "Robert Mallet-Stevens", "text": "Si diplom\u00f2 all'\u00c9cole sp\u00e9ciale d'architecture di Parigi nel 1910. Dopo essere stato disegnatore di mobili e scenografo cinematografico (ad esempio ne \"L'inhumaine\") per una ventina d'anni, intraprese a met\u00e0 degli anni Venti la carriera di architetto, per una clientela esclusivamente privata, a parte la creazione solo di una caserma di pompieri a Parigi.\nFu tra i fondatori dell'Union des Artistes modernes (UAM) nel 1929, assieme a Francis Jourdain, Ren\u00e9 Herbst e altri. Il movimento era fermamente in opposizione col decorativismo dell'Art Nouveau e proponeva una purezza di linee e di forme che conflu\u00ec nel movimento moderno internazionale.\nDurante il regime di Vichy si rifugi\u00f2 con la famiglia nel sud-est della Francia, a Penne-d'Agenais (Lot-et-Garonne). L'importanza della sua opera di architetto \u00e8 stata riconosciuta solo dopo la morte, quando ormai la maggior parte delle sue opere erano state lasciate all'abbandono (come villa Cavrois)."}
{"id": "2206417", "revid": "136978", "url": "https://it.wikipedia.org/wiki?curid=2206417", "title": "\u00c9cole sp\u00e9ciale d'architecture", "text": ""}
{"id": "2206420", "revid": "1305772", "url": "https://it.wikipedia.org/wiki?curid=2206420", "title": "Teucrium fruticans", "text": "Il camedrio femmina (\"Teucrium fruticans\" ) \u00e8 una pianta arbustiva della famiglia delle Lamiacee, diffusa in Europa e Nord Africa.\nEtimologia.\nIl nome del genere (\"Teucrium\") deriva da Teucro, mitico re di Troia figlio di Scamandro (divinit\u00e0 fluviale) e della Ninfa Idea, che secondo Plinio (Gaio Plinio Secondo nato a Como nel 23, e morto a Stabiae il 25 agosto 79, scrittore, ammiraglio e naturalista romano) per primo speriment\u00f2 le propriet\u00e0 medicinali di alcuni vegetali (tra cui alcune piante del genere di questa voce). Dioscoride denomin\u00f2 queste piante dal greco \u201cTeukrion\u201d, ma \u00e8 Linneo che riprese tale nome cambiandolo nel latino \u201cTeucrium\u201d. L'epiteto specifico (\"fruticans\") significa \"arbustivo, cespuglioso\" ed \u00e8 stato dato per il particolare portamento di questa specie.\nl nome scientifico della specie \u00e8 stato definito per la prima volta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 563\" del 1753.\nDescrizione.\nQueste piante raggiungono una altezza tra 5 e 12 dm (massimo 2 metri) con un aspetto tondeggiante. La forma biologica \u00e8 nano-fanerofite (G rhiz), sono piante perenni e legnose, con gemme svernanti poste ad un'altezza dal suolo tra i 30\u00a0cm e i 2 metri. Tutta la pianta \u00e8 amara e aromatica (sono presenti delle ghiandole contenenti oli eterici).\nRadici.\nLe radici sono di tipo fascicolato.\nFusto.\nLa parte aerea del fusto \u00e8 eretta con sezione quadrangolare e dall'aspetto cenerino-tomentoso.\nFoglie.\nLe foglie lungo il caule sono disposte in modo opposto con forme da ellittiche o lanceolate a ovate, con bordi interi, lamina grigio-tomentosa nella parte abassiale e glabrescente e colorata di verde lucido nella parte adassiale. Hanno un corto picciolo. Dimensione delle foglie: larghezza 8 \u2013 11\u00a0mm; lunghezza 30 \u2013 40\u00a0mm.\nInfiorescenza.\nLe infiorescenze sono dei verticillastri sovrapposti formati da 2 fiori. Nell'infiorescenza sono presenti anche delle brattee simili alle foglie.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti). Lunghezza del fiore: 15 \u2013 25\u00a0mm.\nFrutti.\nIl frutto \u00e8 uno schizocarpo composto da 4 acheni ovoidali (tetrachenio) racchiusi nel calice persistente.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Teucrium\" si compone di circa 250 specie, una quindicina delle quali vivono in Italia. La distribuzione \u00e8 subcosmopolita, ma per lo pi\u00f9 extratropicale e con la maggiore diversit\u00e0 nell'areale mediterraneo. All'interno della famiglia questo genere \u00e8 descritto nella sottofamiglia Ajugoideae. Nelle classificazioni meno recenti la famiglia del genere \"Teucrium\" \u00e8 chiamata Labiatae.\nIl numero cromosomico di \"T. fruticans\" \u00e8: 2n = 30.\nVariabilit\u00e0.\nLa specie di questa voce \u00e8 variabile nella forma della lamina fogliare. Normalmente le foglie sono pi\u00f9 larghe alla base, ma a volte pu\u00f2 avere una forma pi\u00f9 o meno rombica (con la parte pi\u00f9 larga a mezza foglia). Anche l'aspetto delle foglie pu\u00f2 variare: il tomento pu\u00f2 essere grigio, pi\u00f9 o meno bianco o ferrugineo.\nNell'areale del Mediterraneo \u00e8 presente la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nCome pianta ornamentale \u00e8 spesso utilizzata per la realizzazione di siepi.\nUsi terapeutici.\nIn erboristeria le foglie del camedrio femmina vengono utilizzate in infuso come diuretico.\nAltre notizie.\nIl camedrio fruticoso in altre lingue \u00e8 chiamato nei seguenti modi:"}
{"id": "2206431", "revid": "94647", "url": "https://it.wikipedia.org/wiki?curid=2206431", "title": "Borsa di pastore", "text": ""}
{"id": "2206432", "revid": "287204", "url": "https://it.wikipedia.org/wiki?curid=2206432", "title": "Hydria", "text": "L'hydria () \u00e8 un vaso greco utilizzato principalmente per trasportare acqua, ma anche come urna cineraria o come contenitore per le votazioni.\nStoria e descrizione.\nHa il collo distinto dal corpo e tre manici: i due orizzontali, posti a 180\u00b0 l'uno dall'altro dove il corpo \u00e8 pi\u00f9 largo, servivano per il sollevamento e il trasporto del recipiente; il terzo \u00e8 verticale, si trova fra collo e corpo, a 90\u00b0 dagli agli altri due serviva per versare l'acqua. Diffusa tra i ceramografi a figure nere e a figure rosse con le sue ampie pareti divenne ottimo supporto per rappresentazioni mitologiche che spesso in ambito greco riflettevano obblighi morali e sociali; allo stesso modo sono frequenti le scene tratte dalla vita quotidiana spesso connesse al tema della raccolta dell'acqua e delle fontane pubbliche.\nLa forma sembra essere originaria di Creta e se ne conoscono esemplari al di fuori dell'isola a partire dalla fine dell'VIII secolo a.C. La forma pi\u00f9 antica aveva corpo globulare, spalla tonda e collo svasato e sembra essere stata importata in Attica da Corinto all'inizio del VI secolo a.C. In Attica alla met\u00e0 del secolo viene rimodellata e dotata di una spalla piatta, come avviene nello stesso periodo per l'anfora. Alla fine del VI secolo a.C. si diffonde tra i ceramografi a figure rosse una variante con collo pi\u00f9 stretto e profilo continuo che viene chiamata kalpis. L'hydria tende ad assumere una forma pi\u00f9 stretta e allungata nel IV secolo a.C. Una versione con collo distinto si ha in epoca ellenistica nella ceramica di Hadra.\nIl termine usato per designare questa forma vascolare \u00e8 ben attestato dalle fonti (ad esempio sul vaso Fran\u00e7ois, nella scena dell'agguato a Troilo), cos\u00ec come il termine kalpis.\nVerso la met\u00e0 del V secolo a.C., sono state create da artigiani greci hydriai di bronzo, alcune delle quali decorate con figure molto dettagliate."}
{"id": "2206433", "revid": "818832", "url": "https://it.wikipedia.org/wiki?curid=2206433", "title": "Union des artistes modernes", "text": "L'Union des artistes modernes (UAM) \u00e8 stato un movimento di artisti e decoratori fondato in Francia nel 1928 da Robert Mallet-Stevens e attivo fino al 1958.\nIl movimento, che conflu\u00ec nel movimento moderno internazionale, si proponeva di superare il decorativismo dell'Art Nouveau proponendo un'architettura di pure forme e linee, funzionale e priva di decorazioni in quanto tali. Grande attenzione fu riservata alle nuove tecniche e ai nuovi materiali (come il cemento armato). "}
{"id": "2206435", "revid": "256896", "url": "https://it.wikipedia.org/wiki?curid=2206435", "title": "Union des Artistes modernes", "text": ""}
{"id": "2206447", "revid": "599013", "url": "https://it.wikipedia.org/wiki?curid=2206447", "title": "Principessa Jolanda", "text": "La Principessa Jolanda \u00e8 stata una nave del Lloyd Italiano nota per l'affondamento durante il varo al Cantiere navale di Riva Trigoso, il 22 settembre del 1907.\nStoria.\nIn anni in cui l'emigrazione era un fenomeno in crescente aumento, l'industria navale italiana si trov\u00f2 a dover soddisfare una considerevole domanda di nuove navi che fossero all'altezza della concorrenza nordeuropea.\nNel 1904 Il cantiere navale \"Riva Trigoso\", su commissione del \"Lloyd Italiano\", prese dunque parte ad un grande progetto di investimento che comprendeva la realizzazione di una coppia di transatlantici gemelli destinati alle remunerative rotte verso le Americhe: il \"Principessa Jolanda\" e il suo gemello \"Principessa Mafalda\". Le due navi, caratterizzate dall'allestimento di gran lusso avrebbero sicuramente contribuito ad aumentare il prestigio della flotta nazionale, divenendo le pi\u00f9 grandi navi sino ad allora costruite per una compagnia italiana.\nIl piroscafo fu dotato in anticipo dei lussuosissimi interni, cos\u00ec da poter partire per il viaggio inaugurale il pi\u00f9 presto possibile. Le settimane precedenti al varo era stata realizzata inoltre una massiccia campagna pubblicitaria che esaltava l'alta qualit\u00e0 della nave.\nL'affondamento.\nUltimato per primo, il \"Principessa Jolanda\" venne inaugurato il 22 settembre 1907 ma affond\u00f2 a pochi minuti dal varo di fronte ai cantieri \"Riva Trigoso\", con grande sgomento della folla e delle autorit\u00e0 riunitisi per il festoso evento. \nA un centinaio di metri dai cantieri la nave inizi\u00f2 ad inclinarsi irrimediabilmente a babordo e pochi minuti dopo la nave si inabiss\u00f2 sul fondo marino; si riusc\u00ec a recuperarne solamente alcune parti, tutto il resto and\u00f2 perduto per sempre.\nSulle cause dell'affondamento si sono avanzate diverse ipotesi, come l'accertato cedimento dell'avanscalo, la zavorra non proporzionata, o i grandi finestroni laterali non ancora montati.\nL'anno seguente fu varata fra mille apprensioni il \"Principessa Mafalda\", il cui varo fu pi\u00f9 fortunato; tuttavia essa sarebbe successivamente affondata nel 1927 al largo della costa del Brasile."}
{"id": "2206461", "revid": "767487", "url": "https://it.wikipedia.org/wiki?curid=2206461", "title": "Piange... il telefono (film)", "text": "Piange... il telefono \u00e8 un film del 1975 diretto da Lucio De Caro.\nTrama.\nUn pilota civile dell'Alitalia, Andrea Balestrieri, si innamora perdutamente di una affascinante modella francese, Colette Vincent, alla quale promette il matrimonio. A causa di problemi cardiaci, Andrea \u00e8 per\u00f2 costretto ad abbandonare il lavoro e, per non finire dietro una scrivania, decide di pilotare aerei privati, finendo per\u00f2 involontariamente a condurre un aereo carico di armi diretto in un paese non identificato dell'Africa subsahariana. Andrea viene catturato da un gruppo di ribelli, mentre gli altri due piloti vengono uccisi.\nSolo dopo sette anni di prigionia Andrea riesce a ritornare in Italia, dove scopre che Colette si \u00e8 rifatta una vita accanto a un medico fiorentino. Colette rifiuta di rincontrasi con Andrea, che credeva l'avesse abbandonata poco prima del matrimonio. Andrea decide cos\u00ec di telefonarle a casa, dove gli risponde una bambina di 7 anni, Chiara, la figlia che Colette aveva concepito con lui poco prima della sua partenza per l'Africa.\nAndrea riesce a parlare soltanto con l'attuale compagno di Colette, al quale chiede di incontrare Chiara, poich\u00e9, a causa dei suoi problemi cardiaci, non avr\u00e0 pi\u00f9 molto tempo per poter conoscere la figlia. Nel finale Andrea e Chiara passeranno una giornata insieme, mentre Colette, che li osserva da lontano, rimane chiusa nella propria stanza.\nProduzione.\nIl film nasce dall'idea di sfruttare il successo dell'omonima canzone di Modugno e Francesca Guadagno, grande successo discografico, al primo posto della classifica nell'aprile dello stesso anno."}
{"id": "2206462", "revid": "34392", "url": "https://it.wikipedia.org/wiki?curid=2206462", "title": "Presunzione di innocenza", "text": ""}
{"id": "2206465", "revid": "709565", "url": "https://it.wikipedia.org/wiki?curid=2206465", "title": "Chiamatemi Gi\u00f2", "text": "Chiamatemi Gi\u00f2 \u00e8 una serie televisiva italiana, prodotta da Disney Channel Italia.\nLa serie \u00e8 in onda dal luned\u00ec al venerd\u00ec, a partire dal 9 febbraio 2009 su Disney Channel. La seconda serie \u00e8 stata trasmessa dal 9 novembre. La serie viene trasmessa anche in Spagna e in Francia, doppiata.\nLa regia della sitcom \u00e8 di Daniela Borsese, su sceneggiature di Maria Grazia Cassalia, Mario Cristiani, Sara Fusani, Fabio Paladini, Pietro Parolin e Alessandra Torre. La produzione \u00e8 affidata a Disney Channel, in associazione con Rai Fiction. Le riprese sono iniziate a luglio 2008.\nLa sigla della serie, intitolata \"Hey Gi\u00f2\", \u00e8 interpretata dal gruppo dARI.\nLa maggior parte delle riprese sono state effettuate presso l'Istituto Professionale di Moda e Grafica Caterina da Siena di Milano.\nTrama.\nChiamatemi Gi\u00f2 racconta di una ragazza di 14 anni, Giorgina Manzi, conosciuta come Gi\u00f2 che, dal suo paese, Campo Grugnuccio, si trasferisce in una grande citt\u00e0 e comincia il liceo. Oltre al forte cambiamento d'ambiente, la ragazza si trover\u00e0 costretta ad affrontare i nuovi compagni e inizialmente tutto sembrer\u00e0 andare storto."}
{"id": "2206467", "revid": "880789", "url": "https://it.wikipedia.org/wiki?curid=2206467", "title": "Museo d'arte religiosa contemporanea", "text": ""}
{"id": "2206468", "revid": "125496356", "url": "https://it.wikipedia.org/wiki?curid=2206468", "title": "Sounds of the Universe", "text": "Sounds of the Universe \u00e8 il dodicesimo album in studio del gruppo musicale britannico Depeche Mode, pubblicato il 17 aprile 2009 dalla Mute Records.\nIn seguito la band ha intrapreso il \"Tour of the Universe\", partito il 6 maggio 2009 dal Rockhal di Esch-sur-Alzette, e conclusosi il 27 febbraio 2010 alla Esprit Arena di D\u00fcsseldorf. Dall'album sono stati estratti tre singoli: \"Wrong\", \"Peace\" e \"Fragile Tension/Hole to Feed\". \"Perfect\" inoltre \u00e8 stato pubblicato negli Stati Uniti d'America come singolo promozionale.\nCome per il precedente album, \"Playing the Angel\", Dave Gahan ha nuovamente scritto tre brani assieme a Christian Eigner e Andrew Phillpott: \"Hole to Feed\", \"Come Back\" e \"Miles Away/The Truth Is\". \"Spacewalker\" e la bonus track \"Esque\" sono strumentali. Martin Gore canta con Gahan nei brani \"In Chains\", \"Peace\" e \"Little Soul\", mentre \u00e8 solamente sua la voce in \"Jezebel\" e nella B-Side \"The Sun and the Moon and the Stars\", contenuta nel secondo disco del box set dell'edizione deluxe. La B-Side \"Oh Well\" \u00e8 la prima canzone in assoluto scritta a quattro mani da Gore e Gahan. L'album termina con una breve ripresa nascosta di \"Wrong\" dopo la traccia finale \"Corrupt\".\nIl disco \u00e8 stato pubblicato dalla Capitol Records negli Stati Uniti e dalla EMI in Canada, costituendo cos\u00ec la prima volta nel catalogo della band che vede una distribuzione EMI nel Nord-America, dato che per gli album precedenti se ne erano occupate la Sire Records e la Reprise Records, due divisioni della Warner.\nAntefatti.\nMentre Dave Gahan era ancora occupato con il suo album solista \"Hourglass\" (2007), Martin Gore stava lavorando, nel suo studio domestico a Santa Barbara, California, su delle nuove canzoni. Nel maggio del 2008 la band entra in studio per registrare l'attesissimo dodicesimo album. Il posto di produttore \u00e8 preso nuovamente da Ben Hillier, in quanto la band era molto soddisfatta del lavoro collettivo svolto per \"Playing the Angel\" (2005).\nIl gruppo ha descritto il tempo trascorso in studio come molto produttivo, erano nate un totale di 22 canzoni e risultava difficile scegliere quali sarebbero state adatte per l'album. Cinque dei brani non utilizzati per il disco sono stati inclusi nel box set dell'edizione deluxe.\nBrevi videoclip della band e del team di produzione durante il lavoro in studio venivano regolarmente pubblicati sul sito del gruppo.\nAccoglienza.\n\"Sounds of the Universe\" ha ricevuto critiche generalmente positive. Su Metacritic, che assegna un valore percentuale standardizzato alle recensioni dei critici del mainstream, l'album ha totalizzato un punteggio medio di 70, basato su 28 recensioni. Leah Greenblatt dell'\"Entertainment Weekly\" ha affermato che in \"Sounds of the Universe\", i Depeche Mode \"suonano ancora genuinamente ispirati\" e Ned Raggett di AllMusic ha assegnato all'album quattro stelle su cinque, conclundendo che \"\"Sounds of the Universe\" \u00e8 un crescendo, che si basa su pochi ascolti per avere pienamente effetto, ma quando lo fa, dimostra che i Depeche Mode sono ancora in grado di combinare sonorit\u00e0 pop accessibili con la loro impronta nella musica 'radicale' per un'era elettronica di sperimentazioni sonore e ricombinazioni\". Assegnando all'album cinque stelle, Neil McCormick del \"Daily Telegraph\" osserva che l'album \"presenta i vincoli fantasiosi del rock basato principalmente sulla chitarra\".\nTuttavia, Melissa Maerz di \"Rolling Stone\" ha ritenuto che \"il risultato suona come una macchina del tempo che riporta agli anni ottanta\", aggiungendo che \"i Depeche Mode devono essere in bilico per un ritorno al passato, ma \u00e8 ancora troppo presto per tirare fuori quei dolcevita neri\". Bill Stewart di PopMatters ha dato 5/10 all'album, dicendo che i Depeche Mode \"ci tentano con una forte prima met\u00e0 per poi scaricarci in una collezione di B-sides\". Jon Caramanica ha scritto per il \"New York Times\" che nonostante l'album \"manchi della fragilit\u00e0 di \"Some Great Reward\" del 1984 o della guadagnata capacit\u00e0 di \"Violator\" del 1990, \u00e8 indubbiamente un tentativo di rivisitare il passato, ammirevole sia come un provocatorio atto di testardaggine sia come impegno audace\", ma affermando anche che \"sebbene nella sua forma pi\u00f9 fantasiosa, questo \u00e8 un riempitivo senza continuit\u00e0 dei Depeche Mode, musica che pu\u00f2 essere fatta da un qualsiasi numero di assistenti\".\n\"Sounds of the Universe\" ha debuttato alla posizione numero due nella classifica britannica, vendendo 30.537 copie - la pi\u00f9 alta posizione del gruppo dalla prima nel 1997 di \"Ultra\". Negli Stati Uniti, l'album ha debuttato alla posizione numero tre della \"Billboard 200\", vendendo 80.000 copie nella prima settimana. Tuttavia, \u00e8 rimasto solo una settimana nelle top ten di Regno Unito e Stati Uniti, e come il suo predecessore \"Playing the Angel\", ha trascorso solamente quattro settimane nella classifica britannica in generale. A dispetto dell'alta posizione in classifica, \"Sounds of the Universe\" \u00e8 diventato l'album meno venduto del gruppo nel Regno Unito. L'album \u00e8 arrivato alla posizione numero 200 della classifica di fine anno \"Billboard 200\" per il 2009, e alla data di novembre 2012 conta negli Stati Uniti 193.000 copie vendute, stando a Nielsen SoundScan.\n\"Sounds of the Universe\" ha ricevuto una nomination come Best Alternative Music Album ai Grammy Awards del 2010, venendo battuto per\u00f2 da \"Wolfgang Amadeus Phoenix\" dei Phoenix. Il design della copertina del disco \u00e8 stato votato alla posizione numero dieci per il sondaggio Best Art Vinyl del 2009.\nEdizioni.\nIl disco \u00e8 stato pubblicato in 5 formati diversi. Ecco i seguenti:\niTunes Pass version.\nOltre alle tredici canzoni dell'album, sono disponibili le seguenti bonus tracks:\nTour promozionale.\nPer promuovere l'album, il gruppo ha intrapreso il Tour of the Universe, partito il 6 maggio 2009 dal Rockhal di Esch-sur-Alzette, e conclusosi il 27 febbraio 2010 alla Esprit Arena di D\u00fcsseldorf."}
{"id": "2206473", "revid": "34392", "url": "https://it.wikipedia.org/wiki?curid=2206473", "title": "Accusa", "text": ""}
{"id": "2206479", "revid": "1543377", "url": "https://it.wikipedia.org/wiki?curid=2206479", "title": "Gerd Kanter", "text": "Ha un primato personale di 73,38 metri, a soli 70 centimetri dal record mondiale di J\u00fcrgen Schult, che lo piazza al terzo posto nelle graduatorie mondiali di tutti i tempi.\nIl 22 marzo 2009, a V\u00e4xj\u00f6, ha siglato il nuovo record mondiale di lancio del disco al coperto grazie ad un lancio a 69,51.\nGareggia per la societ\u00e0 Parnu SK Altius ma fa parte ormai dal 2000 del \"Team 75 plus\" ed \u00e8 allenato dall'ex lanciatore del disco V\u00e9steinn Hafsteinsson.\nBiografia.\nInizi.\nGerd Kanter inizi\u00f2 a praticare il lancio del disco sin all'et\u00e0 di 17 anni.\nIl suo primo allenatore fu Ando Palgin\u00f5mm.\n\u00c8 stato poi allenato da Helgi Parts, Aleksander Tammert e Ojand Uno che \u00e8 ancora oggi il suo consulente tecnico al Team75plus.\nNel 2000 ha cominciato a lavorare con il coach V\u00e9steinn Hafsteinnson, ex lanciatore di disco e detentore del record d'Islanda.\nNella sua giovane et\u00e0 Gerd studiato prima nella scuola elementare Vana-Vigala, poi alla scuola P\u00e4rnu-Jaagupi per poi arrivare all'universit\u00e0 di Tallinn alla facolt\u00e0 di ingegneria gestionale.\nDagli europei di Monaco ai mondiali di Parigi (2002-2003).\nIl 10 marzo del 2002, nella Coppa Europa invernale di lanci, raggiunse la quarta posizione nella gara di lancio del disco con la misura di 61,56, suo nuovo primato personale.\nNel corso della stagione raggiunse la misura di 66,31 metri che lo posizion\u00f2 al quindicesimo posto nelle graduatorie mondiali dell'anno.\nGiunto ai campionati europei di Monaco di Baviera, si qualific\u00f2 per la finale con la quinta misura a 63,66; giunto in finale non fu per\u00f2 in grado di lanciare oltre a 55,14 metri, rimanendo quindi in 12\u00aa posizione.\nNella stagione 2003, dopo il primo titolo vinto all'Coppa Europa invernale di lanci sempre nella gara di lancio del disco (64,17), riusc\u00ec poi a raggiungere, nel mese di luglio, la misura di 65,27.\nIl mese successivo, ai campionati mondiali di Parigi, non riusc\u00ec a qualificarsi per la finale raggiungendo solo il venticinquesimo posto con 56,63 metri.\nAffermazione internazionale.\nL'esordio olimpico (2004).\nNel mese di marzo del 2004 vinse, per la seconda volta, il titolo all'Coppa Europa invernale di lanci grazie ad un lancio a 63,21 metri.\nNel corso della stagione, al Meeting de Atletismo di Siviglia, riusc\u00ec a raggiungere la misura di 68,50 che, oltre a regalargli la vittoria della gara, lo port\u00f2 in quarta posizione nelle classifiche mondiali dell'anno.\nNell'agosto partecip\u00f2 alle Olimpiadi di Atene come uno dei favoriti alla vittoria della competizione.\nIl 21 agosto si disput\u00f2 la qualificazione del lancio del disco.\nKanter lanci\u00f2 soltanto a 60,05 metri, raggiungendo il diciannovesimo posto e non qualificandosi quindi per la finale.\nSul finire della stagione fu chiamato per la prima volta a partecipare alla IAAF World Athletics Final a Monaco, evento che vede partecipare i migliori 8 atleti al mondo per ogni specialit\u00e0.\nIn questa manifestazione si classific\u00f2 quinto sempre nella gara di lancio del disco con la misura di 63,28.\nI mondiali di Helsinki (2005).\nIl 2005 inizi\u00f2 subito con il successo all'Coppa Europa invernale di lanci grazie ad un lancio a 66,05 metri che gli diede la terza vittoria consecutiva sempre nella gara di lancio del disco.\nNel corso della stagione all'aperto, riusc\u00ec a raggiungere ottimi risultati nei vari Meeting internazionali che lo vedevano partecipe ma senza trovare quasi mai la vittoria a causa soprattutto della concorrenza con il campione mondiale ed olimpico Virgilijus Alekna.\nAi Mondiali di Helsinki, dopo essersi qualificato per la finale con la terza misura a 65,76, in finale, riusc\u00ec a conquistare la medaglia d'argento, con un lancio di 68,57 alle spalle, ancora una volta, del lituano Virgilijus Alekna che proprio all'ultimo turno di lanci gett\u00f2 il suo disco alla distanza di 70,17 metri.\nDopo nemmeno due settimane l'atleta estone conquist\u00f2 la medaglia d'oro alle Universiadi nel 2005 tenutesi a Smirne in Turchia.\nNel settembre dello stesso anno partecip\u00f2 alla IAAF World Athletics Final, raggiungendo il secondo posto con la misura di 66,01.\nEuropei di G\u00f6teborg (2006).\nIl 19 marzo, all'Coppa Europa invernale di lanci vinse la medaglia di bronzo nel lancio del disco interrompendo cos\u00ec la sua serie consecutiva di vittorie in questa manifestazione.\nIn stagione riusc\u00ec a lanciare fino alla misura di 73,38 metri, misura che corrispondeva al nuovo record nazionale estone ed alla terza migliore prestazione mondiale di sempre a solo settanta centimetri dal record mondiale di J\u00fcrgen Schult.\nNei vari meeting che lo videro partecipe si crearono ancora una volta dei lunghi duelli per la vittoria con il lituano Alekna che riusc\u00ec comunque a spuntarla in tutte le occasioni.\nAi campionati europei di G\u00f6teborg (Svezia) si present\u00f2 alla manifestazione come uno dei favoriti per la vittoria della competizione.\nIn qualificazione, il suo lancio a 66,71, miglior misura, lo port\u00f2 direttamente in finale.\nIn serata, dopo aver lanciato il suo disco fino alla misura di 68,03, si dovette accontentare del secondo posto battuto per l'ennesima volta dal lituano Virgilijus Alekna.\nSul finire della stagione fu chiamato a partecipare alla IAAF World Athletics Final di Stoccarda.\nIn questa manifestazione si classific\u00f2 secondo con la misura di 68,47.\nI successi.\nIl primo titolo mondiale (2007).\nDopo una stagione outdoor molto regolare a buon livello, e dopo aver disputato la Coppa Europa invernale di lanci, nel quale vinse il quarto titolo nel lancio del disco con la misura di 65,43, si prepar\u00f2 a partecipare ai campionati mondiali di Osaka.\nIn qualificazione, dopo aver rischiato l'eliminazione a causa di due lanci inferiori ai 60 metri, al terzo turno lanci\u00f2 a 67,45, miglior misura della sessione.\nIn finale diede dimostrazione del suo stato di forma lanciando a 68,94 con una serie di lanci tutta superiore ai 65 metri, raggiungendo quindi la vittoria della gara davanti al tedesco Robert Harting e all'olandese Rutger Smith.\nSul finire della stagione Kanter partecip\u00f2 ancora alla IAAF World Athletics Final, vincendo la manifestazione nel lancio del disco, con la misura di 66,54.\nIl titolo olimpico (2008).\nIn Coppa Europa invernale di lanci vinse per la quinta volta la manifestazione sempre nella gara di lancio del disco con la misura di 65,25.\nNel corso della stagione all'aperto Kanter riusc\u00ec a conquistare vari successi come quello in coppa Europa, raggiungendo anche la misura di 71,88 che lo metteva in testa alle classifiche mondiali dell'anno.\nA questo punto si prepar\u00f2 per i giochi olimpici di Pechino 2008.\nDopo essersi qualificato con la misura di 64,66 (quinta misura), in finale, grazie ad un lancio a 68,82 riusc\u00ec a vincere il titolo olimpico davanti al polacco Piotr Ma\u0142achowski ed al lituano Virgilijus Alekna.\nNella stessa stagione ha trionfato, per la seconda volta, anche alla IAAF World Athletics Final con la misura di 68,38 metri.\nMondiali di Berlino (2009).\nIn Coppa Europa invernale di lanci vinse la manifestazione nella gara di disco con la misura di 69,70.\nDopo solo due settimane partecip\u00f2 ad una manifestazione indoor a V\u00e4xj\u00f6, in Svezia, dove sigl\u00f2 il nuovo record mondiale di lancio del disco al coperto con un lancio a 69,51 metri.\nIl 25 giugno 2009, al Meeting di Kohila ha raggiunto la misura di 71,64 metri che lo ha piazzato in cima alle liste mondiali dell'anno.\nDurante la stagione riusc\u00ec a conquistare varie vittorie in alcuni Meeting internazionali come ad esempio al DKB-ISTAF di Berlino o al IX European Athletics Festival di Bydgoszcz.\nIl 15 agosto 2009 con il risultato di 66,88 ha raggiunto la medaglia di bronzo durante i Campionati del mondo in Berlino dietro al tedesco Robert Harting ed al polacco Piotr Ma\u0142achowski.\nSul finire della stagione ha partecipato ancora una volta alla IAAF World Athletics Final raggiungendo solo il quinto posto con la misura di 65,34.\nEuropei di Barcellona (2010).\nNel mese di marzo 2010 Kanter ha deciso di rinunciare alla partecipazione alla Coppa Europa invernale di lanci.\nNel corso della stagione, dopo aver raggiunto la misura di 71,45 metri, ha dovuto fare i conti con rivali del calibro del neocampione mondiale Robert Harting, del polacco Piotr Ma\u0142achowski e dell'ungherese Zolt\u00e1n K\u0151v\u00e1g\u00f3 che a turno gli hanno impedito di conquistare le vittorie nei vari Meeting internazionali e nelle prime tappe della IAAF Golden League.\nIl 2 luglio 2010, a Budapest, ha raggiunto il successo in Coppa Europa grazie ad un lancio a 68,76 metri.\nQualche settimana dopo ha vinto la sua prima tappa della Golden League a Monaco, al Meeting Herculis, battendo di un metro Zolt\u00e1n K\u0151v\u00e1g\u00f3.\nAi Campionati europei di Barcellona 2010 ha raggiunto la quarta posizione con un lancio a 66,20 metri a soli 23 centimetri dalla medaglia di bronzo vinta dall'ungherese R\u00f3bert Fazekas.\nMondiali di Taegu (2011).\nNel mese di aprile 2011 ha partecipato al Qatar Athletic Super Grand Prix, prima tappa della Diamond League, dove ha vinto la gara con la misura di 67,49 metri suo primato stagionale.\nNel corso della stagione, \u00e8 riuscito a vincere un'altra tappa della Diamond League, ad Oslo, agli ExxonMobil Bislett Games.\nAi Campionati del mondo di Taegu, dopo aver superato le qualificazioni con la nona misura a 63,50, in finale ha vinto l'argento con un lancio a 66,95 metri alle spalle del solo Robert Harting.\nRecord.\nSeniores.\nGerd Kanter ha stabilito, il 22 marzo 2009, il record del mondo nel lancio del disco indoor:\nCampionati nazionali.\nSi \u00e8 laureato 9 volte campione nazionale nel lancio del disco (2004/2009, 2012/2014)."}
{"id": "2206482", "revid": "599013", "url": "https://it.wikipedia.org/wiki?curid=2206482", "title": "DeJuan Wheat", "text": ""}
{"id": "2206483", "revid": "287204", "url": "https://it.wikipedia.org/wiki?curid=2206483", "title": "Coefficiente di compressione uniforme", "text": ""}
{"id": "2206484", "revid": "767487", "url": "https://it.wikipedia.org/wiki?curid=2206484", "title": "Alvin Williams", "text": ""}
{"id": "2206489", "revid": "1543377", "url": "https://it.wikipedia.org/wiki?curid=2206489", "title": "Dorothea Orem", "text": "In base a studi fatti ed esperienze acquisite, secondo la Orem:\nIn base alla teoria della Orem i pazienti sono visti come agenti \"self-care\" capaci di effettuare scelte consapevoli riguardo alla propria salute. Il \"Self-care\" si riferisce alle azioni che le persone mettono in campo e che sono richieste per mantenere un'integrit\u00e0 strutturale e funzionale. L'abilit\u00e0 del soggetto di condurre un'azione self-care \u00e8 strettamente correlato al concetto del self-care agency (organizzazione del self-care). Si struttura un deficit nella capacit\u00e0 di self-care quando non possediamo una sufficiente organizzazione cognitiva di auto cura che permetta di soddisfare tutti i requisiti necessari alle scelte consapevoli in base alla nostra salute.\nSelf-Care Deficit Nursing Theory (SCDNT).\nQuesta teoria, conosciuta anche come Modello Orem, \u00e8 attuabile in diversi contesti sanitari, come le Unit\u00e0 di Terapia Intensiva (UTI), le cliniche ambulatoriali, l'infermieristica di comunit\u00e0, le case di riposo, gli hospice e i centri di riabilitazione. Essa specifica che l'assistenza infermieristica \u00e8 necessaria quando richiesta da un paziente, o dai suoi genitori se minorenne, incapace o fortemente limitato nella cura di s\u00e9 per un lungo periodo. Si identificano le seguenti modalit\u00e0 d'aiuto:"}
{"id": "2206491", "revid": "729019", "url": "https://it.wikipedia.org/wiki?curid=2206491", "title": "Rockwell X-30", "text": "L'Aereo Spaziale Nazionale (National Aero-Space Plane) (NASP) X-30 fu un tentativo degli Stati Uniti nel creare un veicolo spaziale SSTO. Il progetto venne cancellato prima che l'aereo venisse costruito per i prezzi esorbitanti e per i materiali specifici per quel velivolo.\nStoria del progetto.\nIl NASP ebbe origine da un progetto del Defense Advanced Research Projects Agency (DARPA) chiamato \"Copper Canyon\" negli anni tra il 1982 ed il 1985. Nel suo discorso del 1986 sullo stato dell'unione il presidente Ronald Reagan lo chiam\u00f2 \u00ab[...] un nuovo \"Orient Express\" che sarebbe divenuto operativo alla fine del decennio successivo, avrebbe decollato dal aeroporto di Dulles, accelerato fino a 25 volte la velocit\u00e0 del suono, avrebbe raggiunto l'orbita bassa terrestre o volato fino a Tokyo in due ore.\u00bb\nIl risultato fu un programma finanziato dalla NASA, e dal Dipartimento della difesa degli Stati Uniti (il finanziamento venne poi diviso tra NASA, DARPA, l'United States Air Force, l'ufficio Strategic Defense Initiative e la United States Navy).\nLa McDonnell Douglas, la Rockwell International, e la General Dynamics competerono per sviluppare la tecnologia necessaria per un velivolo ipersonico. La Rocketdyne e la Pratt &amp; Whitney competerono per produrre i motori per il nuovo aereo.\nNel 1990, le compagnie unirono le forze sotto la guida della Rockwell International per costruire l'aereo, e per far fronte ai problemi tecnici ed economici che incontrarono. Il progetto fu ufficialmente nominato X-30. Lo sviluppo continu\u00f2 fino al 1993, quando il programma infine termin\u00f2 a causa di tagli del budget e di preoccupazioni tecniche.\nTecnica.\nLa configurazione del X-30 era di base interamente integrata al motore. La fusoliera a forma di pala generava un'onda d'urto che comprimeva l'aria prima che arrivasse al motore. La parte posteriore della fusoliera formava un sistema integrato per espandere i gas scarico. Il motore doveva essere uno scramjet ma a quel tempo i motori scramjet non erano ancora stati testati con successo.\nLa temperatura sulla fusoliera sarebbe stata di 980\u00a0\u00b0C (1800\u00a0\u00b0F) su gran parte della superficie, con punte massime di 1650\u00a0\u00b0C sui bordi di attacco e parti del motore.\nQuesto richiese la progettazione di materiali leggeri resistenti ad alte temperature, incluse leghe di titanio e alluminio chiamate alluminuro di titanio gamma e alpha, avanzate fibre di carbonio con fibre di carburo di silicio.\nQuesti materiali vennero usati dalla McDonnell Douglas per creare una sezione rappresentativa della fusoliera chiamata \"Task D\".\nUn serbatoio destinato a contenere idrogeno criogenico, fatto di fibra di carbonio e resina, era integrato alla sezione della fusoliera.&lt;BR&gt;\nL'insieme, incluso l'idrogeno usato come combustibile, venne testato con successo con carichi meccanici, a temperature di 820\u00a0\u00b0C (1500\u00a0\u00b0F) nel 1992, poco prima della cancellazione del programma.\nNonostante i progressi nello sviluppo delle tecnologie necessarie, la NASA aveva ancora notevoli ostacoli da superare. Il dipartimento della difesa volle che l'aereo trasportasse un equipaggio di due persone ed avesse anche un piccolo carico utile.\nLe richieste di cambiare il velivolo, con la necessaria strumentazione, sistema di controllo ambientale e le attrezzature di sicurezza, avrebbe reso l'X-30 pi\u00f9 grande pi\u00f9 pesante e pi\u00f9 costoso rispetto a quanto necessario ad un semplice dimostratore tecnologico.\nIl risultato fu la cancellazione dell 'X-30 e un passo verso un pi\u00f9 modesto programma ipersonico che culmin\u00f2 nel drone X-43 \"Hyper-X\", che fu virtualmente un modello in scala del X-30.\nEsemplari attualmente esistenti.\nNon ve ne sono. Tuttavia un dettagliato modello in scala 1:3 dell'X-30 fu costruito da studenti di ingegneria al Mississippi State University's Raspet Flight Research Lab a Starkville."}
{"id": "2206494", "revid": "149587", "url": "https://it.wikipedia.org/wiki?curid=2206494", "title": "Moschiena", "text": ""}
{"id": "2206496", "revid": "20654", "url": "https://it.wikipedia.org/wiki?curid=2206496", "title": "Bersez", "text": ""}
{"id": "2206497", "revid": "606039", "url": "https://it.wikipedia.org/wiki?curid=2206497", "title": "Melanargiina", "text": ""}
{"id": "2206498", "revid": "20654", "url": "https://it.wikipedia.org/wiki?curid=2206498", "title": "Bersezio del Quarnaro", "text": ""}
{"id": "2206517", "revid": "343906", "url": "https://it.wikipedia.org/wiki?curid=2206517", "title": "Daramsala", "text": ""}
{"id": "2206531", "revid": "122718721", "url": "https://it.wikipedia.org/wiki?curid=2206531", "title": "Sidney Lowe", "text": ""}
{"id": "2206538", "revid": "123979673", "url": "https://it.wikipedia.org/wiki?curid=2206538", "title": "AVSI", "text": "La Fondazione AVSI \u00e8 una organizzazione non governativa senza scopo di lucro nata a Cesena nel 1972, e impegnata con pi\u00f9 di 200 progetti di cooperazione allo sviluppo in 38 paesi.\nAVSI \u00e8 presente in Africa, America Latina e Caraibi, Est Europa, Medio Oriente, Asia e opera - ispirandosi alla Dottrina Sociale della Chiesa Cattolica - in vari settori, quali: educazione, sviluppo urbano, sanit\u00e0, lavoro, agricoltura, sicurezza alimentare e acqua, energia e ambiente, emergenza umanitaria e migrazioni, con un network di oltre 60 organizzazioni. \nLo staff \u00e8 composto da circa 2.120 persone e AVSI si avvale di una rete di pi\u00f9 di 2.000 volontari in Italia.\nFinalit\u00e0.\nFondazione AVSI realizza progetti di cooperazione allo sviluppo con particolare attenzione all\u2019educazione. Nella sua azione la prima attenzione \u00e8 rivolta alla difesa e valorizzazione della dignit\u00e0 della persona, cardine di ogni progetto.\nAttivit\u00e0.\nPer realizzare i suoi interventi AVSI impiega circa 55 milioni di euro all'anno; i suoi maggiori finanziatori sono Unione europea, Agenzie delle Nazioni Unite, Governo italiano, enti locali, aziende private e singoli cittadini.\nAVSI \u00e8 riconosciuta, dal 1973 dal Ministero degli Esteri italiano come organizzazione non governativa di cooperazione internazionale (ONG); \u00e8 registrata come Organizzazione Internazionale presso l'Agenzia per lo Sviluppo Internazionale degli Stati Uniti (Usaid); \u00e8 accreditata dal 1996 presso il Consiglio Economico e Sociale delle Nazioni Unite di New York (Ecosoc); \u00e8 accreditata con Status consultivo presso l'Organizzazione delle Nazioni Unite per lo Sviluppo dell'Industria di Vienna (Unido) e presso il Fondo delle Nazioni Unite per l'Infanzia di New York (Unicef); \u00e8 inserita nella Special List delle organizzazioni non governative dell'Organizzazione Internazionale dell'Onu per il Lavoro di Ginevra (Ilo). AVSI \u00e8 anche un Ente autorizzato dalla Commissione del governo italiano per le Adozioni internazionali a curare le procedure di adozione internazionale.\nNel 2019 ha vinto il Premio del Volontariato, istituito dal Senato della Repubblica italiana, per il progetto \"The Sky over Kibera\", ovvero la Divina Commedia nello slum di Kibera, Nairobi, uno spettacolo teatrale e poi un film realizzati con 150 bambini e adolescenti dal regista Marco Martinelli."}
{"id": "2206544", "revid": "24443", "url": "https://it.wikipedia.org/wiki?curid=2206544", "title": "Istituto Valdostano dell'Artigianato di Tradizione", "text": ""}
{"id": "2206549", "revid": "77594", "url": "https://it.wikipedia.org/wiki?curid=2206549", "title": "Immeuble Molitor", "text": "L'Immeuble Molitor \u00e8 un edificio di Parigi situato in rue Nungesser et Coli 24 (XVI arrondissement), opera di Le Corbusier, che all'ultimo piano aveva il suo atelier per la pittura personale e un'abitazione dove trascorse gli ultimi anni della sua vita. L'abitazione \u00e8 oggi aperta al pubblico e fa parte degli edifici parigini del grande architetto gestiti dalla Fondazione Le Corbusier.\nL'appartamento di Le Corbusier.\nFu progettato nel 1931 e concluso nel 1934 da Le Corbusier e Pierre Jeanneret. L'edificio, in una posizione panoramica tra il Parco dei Principi e il Bois de Boulogne, venne scelto da Le Corbusier per la propria abitazione, creando all'ultimo piano ed alla terrazza sul tetto \"il miglior appartamento dell'intero edificio\", complessivamente ampio circa 240 metri quadrati. Il sistema delle volte permise la creazione di ampi spazi, senza il ricorso a supporti intermedi e creando vari ambienti funzionali che sono un tutt'uno, senza i tradizionali mezzi di separazione. Le porte ad esempio sono veri e propri mobili ruotanti, che permettevano di isolare in maniera invisibile per il visitatore i due nuclei principali dell'appartamento: lo studio di pittura e la parte abitativa vera e propria. \nLo studio \u00e8 diviso in tre ambienti principali: \nGrande importanza rivestiva la luce, che Le Corbusier cerc\u00f2 di far entrare da ogni lato, ricreando artificialmente la situazione di un'abitazione sul Mediterraneo. Pannelli di legno servivano per controllare le aperture e impedire una luce troppo abbagliante, soprattutto al mattino. \nLa parte dell'appartamento \u00e8 composta da un cucinotto, disegnato da Charlotte Perriand, in legno scuro Okume dipinto grigio chiaro e acquaio in peltro. La camera da letto ha un altissimo letto, cos\u00ec composto affinch\u00e9 si potesse vedere il Bois de Boulogne dalla finestra. Molto originale \u00e8 il bagno, ricavato in un ambiente di per s\u00e9 molto angusto, con pareti non ortogonali. All'ultimo piano, raggiungibile da una scala a chiocciola senza ringhiera, si trova una gabbia di vetro e muratura dalla quale si accede alla terrazza superiore. \nQuasi tutto il mobilio presente \u00e8 originale, mentre non ci sono pi\u00f9 le opere d'arte create da Le Corbusier o da lui possedute. \nL'appartamento \u00e8 stato dichiarato come \"Listed Building\" nel 1972 e confermato nel 1990."}
{"id": "2206553", "revid": "149587", "url": "https://it.wikipedia.org/wiki?curid=2206553", "title": "Moschienizze", "text": ""}
{"id": "2206559", "revid": "1305772", "url": "https://it.wikipedia.org/wiki?curid=2206559", "title": "Overtones", "text": ""}
{"id": "2206561", "revid": "300067", "url": "https://it.wikipedia.org/wiki?curid=2206561", "title": "Marty Byrnes", "text": ""}
{"id": "2206567", "revid": "767487", "url": "https://it.wikipedia.org/wiki?curid=2206567", "title": "Simon Luca", "text": "Biografia.\nAlberto Simonluca Favata nasce a Piacenza e all'inizio degli anni sessanta si trasferisce a Milano dove nel 1967 esordisce con il nome di Alberto Oro incidendo alcuni singoli beat. Nel 1968 entra nel quartetto vocale The Play-co con cui pubblica per la Ri-Fi il brano \"Elenore\" dei Turtles, poi interpretato in italiano da Gianni Morandi con il titolo \"Scende la pioggia\".\nNel 1969 affida al complesso dei Dalton una sua canzone, \"Da cinque anni\", che la band porta al Cantagiro. Nello stesso anno scrive il testo italiano di \"Venus\" degli Shocking Blue, pubblicato ancora dai Dalton per la Signal.\nAgli inizi degli anni settanta registra il suo primo album, \"Da tremila anni\", per la Victory con il nome di SimonLuca. Con lui collaborano alcuni musicisti degli Stormy Six e Tullio De Piscopo alla batteria. Nello stesso anno partecipa alla Mostra Internazionale di Musica Leggera di Venezia con il brano \"Spegni la luce\" e a Un disco per l'estate 1971 con il brano \"Chiara\".\nSuccessivamente forma la sua band SimonLuca &amp; L'Enorme Maria, ensemble molto numeroso, nel quale suonano alcuni tra i pi\u00f9 talentuosi giovani musicisti milanesi, tra i quali Alberto Camerini, Fabio Treves, Ricky Belloni, Gigi Belloni, Eugenio Finardi, Donatella Bardi, Lucio Fabbri. Con questo \"collettivo artistico\" pubblica l'album \"Per proteggere l'enorme Maria\" per la Ariston Records. Con la medesima formazione partecipa inoltre a diversi festival alternativi in tutt'Italia e al 12\u00b0 Cantagiro. Inoltre accompagna, con il coro de L'Enorme Maria, Fausto Leali al Festival di Sanremo del 1973 per il brano \"La bandiera del sole\" ed \u00e8 il gruppo di supporto alla tourn\u00e9e italiana dei Bee Gees.\nLa formazione di SimonLuca e L'Enorme Maria cambia, con Claudio Bazzari, Ronnie Jackson e Claudio Ciampini alle chitarre, Gigi Belloni al basso, Flaviano Cuffari alla batteria e la cantante Flavia Baldassarri. \nCon questa formazione SimonLuca pubblica il suo terzo album, \"E la mia mente?\", sempre per la Ariston Records.\nCome nel progetto del suo fondatore, l'Enorme Maria di SimonLuca, unico esperimento di \u00abopen group\u00bb in Italia, si rivela essere una sorta di laboratorio creativo dal quale nascono poi artisti che intraprendono con successo un percorso personale.\nNella veste di compositore e arrangiatore SimonLuca scrive e collabora con artisti come Mina, Milva, Ornella Vanoni, Iva Zanicchi, Bruno Lauzi, Dik Dik, Marco Ferradini, Rosanna Fratello, Paolo Mengoli, Mal, Anna Identici e tanti altri.\nNel 1978 porta Marco Ferradini alla Spaghetti Records, scrive con lui molti brani del suo primo album e lo accompagna sul palcoscenico del Festival di Sanremo per il brano \"Quando Teresa verr\u00e0\".\nNel 1985 collabora con il produttore Aldo Pagani per scrivere il testo della canzone Fire Dreams assieme alla cantautrice Angela Denia Tarenzi.\nPer la televisione, scrive le musiche per la serie televisiva RAI denominata \"Happy Circus\" e per \"I ragazzi della 3\u00aa C\", serie televisiva Mediaset, entrambe di successo.\nCompone inoltre per il cinema: sua la colonna sonora del film \"Pugni di rabbia\", diretto da Claudio Risi, pubblicata dalla Carosello.\nCompone le musiche per intere serie di documentari geografici divulgativi pubblicati in tutto il mondo dalla DeAgostini.\nHa composto le musiche originali della serie \"Le Citt\u00e0 Musicali\" prodotte da FilmGo per Heineken.\nHa composto le musiche originali del documentario istituzionale per il Ministero del Turismo Thailandese in occasione dei festeggiamenti per l'ascesa al trono del Re di Thailandia. Pluripremiato.\nHa composto le musiche originali del documentario istituzionale per il Ministero del Turismo di Giordania. Pluripremiato.\nHa composto le musiche originali del documentario istituzionale di ENI per il 50\u00ba anniversario della fondazione, proiettato alla presenza del Presidente della Repubblica.\nHa musicato e realizzato una versione de il 'Cantico delle Creature', di San Francesco, facendolo interpretare da Bruno Lauzi, pubblicato dalla MBO di Mario Ragni e poi eseguito a Sala di Ravello con l'orchestra sinfonica della RAI, nel corso dello spettacolo in occasione del gemellaggio tra le citt\u00e0 di Assisi e di New York, alla presenza delle massime autorit\u00e0 internazionali.\nCompone musiche e jingle per varie campagne pubblicitarie multipremiate, tra le quali Gatorade, Colmar, Mentos, Il Sabato, Roccobarocco, Fidogatto e tanti altri.\nAutore televisivo per Odeon TV del variet\u00e0 \"Sugar Cup\" condotto da Mauro Di Francesco.\nAutore e sceneggiatore di una fortunata serie di fumetti per \"Corriere Boy\" intitolata \"Le streghe\", disegnata da Montanari e Grassani, famosa coppia del fumetto d'autore.\n\u00c8 autore e sceneggiatore di una collana di \"letteratura disegnata\" sull'opera lirica, intitolata \"Graphic Opera\" pubblicata da Sony Libri, con la collaborazione di nomi noti di disegnatori di fumetto d'autore come Maurizio Rosenzweig, Federico Sfascia, Flavio Fausone, Vanessa Belardo, Emanuele Tenderini.\nImpegnato nel sociale, \u00e8 autore di un progetto per la lotta all'AIDS: \"Progetto Traguardi\", in occasione dei Campionati di Roma 1987 insieme agli atleti Medaglie d'Oro della Atletica Italiana.\n\u00c8 autore dello spettacolo teatrale rappresentato al Teatro alla Scala nel 2006, intitolato \"Vivacipertalenti\" a tutela dell'infanzia.\nIdeatore e organizzatore dell'evento musicale a scopo benefico in collaborazione con il Comune di Milano: \"Donne Divine\" all'Auditorium Stefano Cerri di Milano con la partecipazione di concertiste internazionali.\nCollabora attivamente alla selezione e organizzazione per il noto Premio Donida, tra i pi\u00f9 qualificati Premi musicali del settore.\n\u00c8 fondatore e VP dell'Associazione Culturale Muovi la Musica e dell'Associazione Culturale Musica Italiana Hall of Fame."}
{"id": "2206570", "revid": "1793900", "url": "https://it.wikipedia.org/wiki?curid=2206570", "title": "Maison La Roche-Jeanneret", "text": "La maison La Roche-Jeanneret \u00e8 una doppia villetta costruita da Le Corbusier nel 1924, ubicata presso i numeri 8-10 della rue Doctor Blanche, a Parigi.\nDescrizione.\nIl progetto risale al 1923, quando Raoul La Roche commission\u00f2 all'architetto elvetico una casa dove potesse anche essere esposta la sua galleria d'arte. Il lotto, molto stretto e penalizzato da numerosi vincoli, oltre che da un orientamento eliotermico assolutamente sfavorevole, lambiva la rue du Docteur Blanche, a Parigi, in un quartiere borghese - Auteuil - che, pur essendo stato inglobato nei processi di urbanizzazione, preservava un'atmosfera villaggesca: quello che poteva benissimo prospettarsi come una mortificante operazione di speculazione immobiliare, tuttavia, viene trasformato da Le Corbusier in un pregevole intervento architettonico in grado di captare le suggestioni provenienti dalle sperimentazioni neoplastiche di Theo van Doesburg e Cornelis van Eesteren, \u00abarchitetti del gruppo De Stijl\u00bb, e di segnare un nuovo punto di partenza nella sua maturazione architettonica.\nIl complesso La Roche-Jeanneret \u00e8 costituito da due abitazioni distinte, contigue, ma indissociabili: la prima, maison Jeanneret, venne costruita in collaborazione con l'architetto Pierre Jeanneret nel 1925, mentre la seconda fu destinata a monsieur Raoul La Roche, economista benestante e colto collezionista di arte moderna (alla sua collezione appartenevano tele di Picasso, Braque, L\u00e8ger, Gris, Lipchitz e dello stesso Le Corbusier, noto pittore di matrice purista). Dal cancello d'ingresso si dipana un sentiero in pendenza che, addentrandosi in profondit\u00e0 nel lotto, consente l'accesso ad ambedue le abitazioni, volumi netti, candidi, dalle notevoli qualit\u00e0 plastiche. Maison La Roche, in particolare, \u00e8 particolarmente interessante dal punto di vista planimetrico in quanto dissocia completamente l'area funzionale all'abitare in senso stretto a quella destinata alla fruizione delle varie opere d'arte: in questo modo si scindono in maniera efficace la parte pubblica della casa da quella privata, in modo tale da evitare ogni conflittualit\u00e0, ma si salda al contempo un legame indissolubile tra la pittura e l'architettura, due universi che presentano forti compenetrazioni, anche nella biografia di Le Corbusier.\nEntrando nell'abitazione si ha innanzitutto accesso a una hall a tripla altezza, priva di affacci diretti verso l'esterno ma irrorata in maniera costante ma delicata della luce proveniente dagli ambienti contigui: da questo spazio, vero e proprio fulcro dell'intero sistema architettonico, si innesta una scala nera che d\u00e0 accesso alla galleria delle opere d'arte, caratterizzata da uno sviluppo orizzontale preminente, enfatizzato dalla rettilineit\u00e0 delle pareti (atta proprio per appendervi i quadri). La galleria, a sua volta, \u00e8 connessa alla soprastante biblioteca mediante una rampa di risalita, strumento di cui Le Corbusier si serve per superare agevolmente il dislivello presente tra i vari piani senza per questo sacrificare la continuit\u00e0 dei relativi ambienti: si tratta di una sperimentazione primitiva della cosiddetta \"promenade architecturale\" (\u00abpasseggiata architettonica\u00bb), la quale verr\u00e0 poi perfezionata nelle successive villa Stein e villa Savoye.\nLa rampa, in ogni caso, consente l'accesso al piano pi\u00f9 alto della casa, dove - come gi\u00e0 accennato - \u00e8 collocata la biblioteca, luogo di studio e di contemplazione prediletto da monsieur La Roche che qui poteva rifugiarsi, assorgersi nella lettura dei suoi amati libri e dominare con lo sguardo il resto degli ambienti della casa, senza per questo essere visto. Tra gli altri ambienti della casa troviamo per l'appunto la cucina, il garage e la camera del guardiano, disposti al piano terra, la sala da pranzo (dove le lampadine \u00abdenudate\u00bb denunciano la volont\u00e0 di Le Corbusier di sopprimere ogni ornamentazione superflua), la \"chambre puriste\" (camera da letto dall'arredo minimalista) e il \"toit-terrasse\" (il quale, oltre a rendere lussureggiante e bucolica la copertura, ha anche funzione coibente).\nMemore della propria esperienza pittorica, inoltre, Le Corbusier nella maison la Roche sperimenta in maniera sistematica le potenzialit\u00e0 del colore, intessendo policromie in grado di dissimulare o esaltare i vari volumi, secondo le varie esigenze progettuali. La hall e i prospetti sono tinti del medesimo colore, un giallo terra di Siena pallido, in modo tale da saldare una continuit\u00e0 tra l'esterno e l'interno: gli altri ambienti, invece, sono animati da una tavolozza definita da Le Corbusier \u00abforte e dinamica\u00bb che esalta la fruizione spaziale dell'edificio e conferisce ritmo alla \"promenade architecturale\". Queste sperimentazioni cromatiche vengono descritte dall'architetto nei seguenti termini:"}
{"id": "2206573", "revid": "36426", "url": "https://it.wikipedia.org/wiki?curid=2206573", "title": "Fondazione Le Corbusier", "text": ""}
{"id": "2206574", "revid": "1305772", "url": "https://it.wikipedia.org/wiki?curid=2206574", "title": "Reality Check", "text": ""}
{"id": "2206578", "revid": "36426", "url": "https://it.wikipedia.org/wiki?curid=2206578", "title": "Villa La Roche", "text": ""}
{"id": "2206583", "revid": "757396", "url": "https://it.wikipedia.org/wiki?curid=2206583", "title": "Bryce Drew", "text": ""}
{"id": "2206586", "revid": "21792586", "url": "https://it.wikipedia.org/wiki?curid=2206586", "title": "Brividi", "text": ""}
{"id": "2206593", "revid": "1451528", "url": "https://it.wikipedia.org/wiki?curid=2206593", "title": "Grumman FF", "text": "Il Grumman FF, designato ufficialmente FF-1 ma soprannominato amichevolmente \"Fifi\", era un monomotore biplano da caccia imbarcato prodotto dall'azienda statunitense Grumman Aircraft Engineering Corporation negli anni trenta.\nCaratterizzato da un aspetto che contraddistinguer\u00e0 una serie di sviluppi di caccia navalizzati statunitensi e per essere stato il primo aereo imbarcato dotato di carrello d'atterraggio retrattile, venne utilizzato principalmente dalla U.S. Navy nel periodo interbellico ed usato in combattimento dalle Fuerzas A\u00e9reas de la Rep\u00fablica Espa\u00f1ola durante la guerra civile spagnola.\nStoria del progetto.\nL'FF-1 fu il primo progetto della Grumman per la fornitura di un velivolo per la U.S. Navy. Il prototipo XFF-1 (numero di serie A8878) venne realizzato dopo la stipula di un contratto di fornitura redatto il 22 aprile 1931, e portato in volo per la prima volta il 29 dicembre dello stesso anno. Il progetto riguardava un velivolo con abitacolo chiuso biposto in tandem e venne realizzato con una struttura quasi completamente metallica ad eccezione di una parte delle semiali ricoperte in tela. L'XFF-1 venne dotato inizialmente di un motore radiale Wright R-1820-E Cyclone da 616 hp (459 kW), che gli consent\u00ec di raggiungere la velocit\u00e0 di 195 mph (314 km/h) durante le prime prove di volo. Successivamente venne adottato la versione pi\u00f9 potente R-1820-F da 750 hp (560 kW) che gli permise di incrementarne le prestazioni fino a toccare i 201 mph (323 km/h), pi\u00f9 di quanto erano in grado di volare i caccia allora in servizio operativo alla U.S. Navy.\nLa commissione esaminatrice espresse una entusiasta valutazione positiva che determin\u00f2, il 19 dicembre 1932, l'emissione di un ordine per la fornitura di 27 esemplari biposto a cui venne assegnata la denominazione FF-1 (G-5). Nel frattempo la Grumman termin\u00f2 un secondo prototipo (A8940) destinata al ruolo di ricognizione (scout) a cui venne data la designazione XSF-1 (G-6). In questa configurazione venne emesso un nuovo ordine per la fornitura di 33 esemplari SF-1. La differenza tra i due modelli riguardava essenzialmente un diverso equipaggiamento interno e la motorizzazione, un R-1820-84 Cyclone, differente dal R-1820-78 installato sulla versione da caccia. Un successivo prototipo, designato XSF-2, venne completato dotandolo di un radiale Pratt &amp; Whitney R-1830 Wasp in sostituzione del Wright.\nEsemplari attualmente esistenti.\nUn esemplare \u00e8 attualmente esposto presso le strutture museali del National Naval Aviation Museum di Pensacola, Florida (USA)."}
{"id": "2206594", "revid": "834", "url": "https://it.wikipedia.org/wiki?curid=2206594", "title": "The Greatest Hits", "text": ""}
{"id": "2206595", "revid": "767487", "url": "https://it.wikipedia.org/wiki?curid=2206595", "title": "Trebesse", "text": "Trebesse (Trebe\u0161e in sloveno) \u00e8 un insediamento di 60 abitanti del comune sloveno di Capodistria, situato nell'Istria settentrionale.\nNell'alta valle del fiume Dragogna, dove nasce il rio Stranizza, su un promontorio, si trova il paese di Trebesse. Questa borgata \u00e8 situata sulle pendici a mezzogiorno, al riparo del vento, circondata a settentrione da un bosco di roveri e conifere. La posizione pi\u00f9 alta del paese \u00e8 occupata dalla chiesa con il cimitero nel sagrato. La chiesa che domina il paese, in pietra arenaria, circondata da cipressi, \u00e8 dedicata a S. Martino. Fu sotto la pieve di S. Quirico che aveva qui distaccato un cappellano per le esigenze spirituali degli abitanti. \u00c8 un bel sito, a circa 800 m fuori dalla strada principale che da C\u00f2vedo va a Portole e che passa a nord-est a quota pi\u00f9 alta. Quale paese agricolo possiede un bel territorio, posto a solat\u00eco, a 350 m di quota, con pochi campi prativi, altri coltivati e un esteso bosco. La forra su cui scorre il rio Stranizza scende alla sinistra del paese e pi\u00f9 sotto, alla confluenza del rio con il Dragogna, si vede il villaggio di Tersecco.\nDal paese il panorama si allarga su tutta l'alta valle del Dragogna, con belle viste sui paesi e casolari che si trovano sui fianchi e sui poggi che digradano verso il mare. Nel secolo XIII fu sottomesso ai signori di Momiano. Nel 1300 Trebesse fu feudo di Sardio, figlio di Almerigo Bratti che l'ebbe dal patriarca di Aquileia. Quindi fu feudo nel XVII secolo della famiglia Grisoni. Pass\u00f2 nel 1700 ai conti Carli."}
{"id": "2206598", "revid": "1442080", "url": "https://it.wikipedia.org/wiki?curid=2206598", "title": "Dorcopsulus macleayi", "text": "Il dorcopside di Macleay (Dorcopsulus macleayi ), noto anche come dorcopside papua o wallaby di foresta papua, \u00e8 una specie di marsupiale della famiglia dei Macropodidi, molto simile al dorcopside minore, tanto che alcuni scienziati considerano i due animali come una specie unica. \u00c8 diffuso nelle foreste pluviali della Nuova Guinea sud-orientale, ad altitudini comprese tra 1000 e 1800 m. Sebbene sia piuttosto diffuso, non sappiamo molto delle sue abitudini e anche l'estensione esatta dell'areale \u00e8 incerta."}
{"id": "2206600", "revid": "6923", "url": "https://it.wikipedia.org/wiki?curid=2206600", "title": "E.S.V. 1500 LIBBRE", "text": ""}
{"id": "2206604", "revid": "767487", "url": "https://it.wikipedia.org/wiki?curid=2206604", "title": "Best of Punk-O-Rama", "text": "Best of Punk-O-Rama \u00e8 una compilation punk edita da Sony Music solo in Giappone che contiene il meglio della serie Punk-O-Rama.\nCome bonus extra \u00e8 presente un DVD che include sei video musicali."}
{"id": "2206605", "revid": "834", "url": "https://it.wikipedia.org/wiki?curid=2206605", "title": "Juvenile (rapper)", "text": ""}
{"id": "2206607", "revid": "838137", "url": "https://it.wikipedia.org/wiki?curid=2206607", "title": "Raggio luminoso", "text": "In ottica geometrica, i raggi di luce definiscono idealmente il percorso compiuto dalla luce.\n\u00c8 possibile schematizzare la luce con dei raggi che si propagano in linea retta, quando essa viaggia in un mezzo omogeneo e la sua lunghezza d'onda \u00e8 molto inferiore alle dimensioni degli oggetti con cui interagisce. Sotto tali ipotesi un raggio di luce \u00e8 un sottilissimo fascio di luce rappresentato con una retta.\nAlcuni fenomeni ottici, ad esempio quello dell'interferenza o della diffrazione, sono spiegati solo con un modello ondulatorio della luce. Tuttavia, questi fenomeni si manifestano quando la lunghezza d'onda della luce \u00e8 confrontabile con la dimensione dell'oggetto che causa la diffrazione. Nel caso di oggetti macroscopici e di luce visibile, la lunghezza d'onda della luce \u00e8 sempre molto minore rispetto alle dimensioni, e pertanto non si osservano fenomeni d'interferenza. Molti fenomeni possono essere, pertanto, studiati ricorrendo al modello dei raggi di luce.\nAd esempio, l'esperimento di Young della doppia fenditura non pu\u00f2 certamente essere spiegato con dei raggi che si propagano in linea retta, perch\u00e9 in tale situazione le dimensioni della fenditura sono confrontabili con quelle della lunghezza d'onda, mentre altri fenomeni, come quello della riflessione o della rifrazione, sono descrivibili in termini di raggi."}
{"id": "2206609", "revid": "24398", "url": "https://it.wikipedia.org/wiki?curid=2206609", "title": "Trebe\u0161e", "text": ""}
{"id": "2206610", "revid": "114706659", "url": "https://it.wikipedia.org/wiki?curid=2206610", "title": "Padiglione svizzero", "text": "Il Padiglione svizzero (Pavillon suisse) \u00e8 un edificio di Parigi opera di Le Corbusier del 1930-1933 nella Cit\u00e9 Internationale Universitaire di Parigi. Si trova su Boulevard Jourdan 7 ed \u00e8 aperto al pubblico a cura della Fondazione Le Corbusier.\nVenne costruito con Pierre Jeanneret e oggi \u00e8 usato come casa dello studente per circa 50 inquilini. Questo edificio \u00e8 la prima realizzazione della \"machine \u00e0 habiter\", ed \u00e8 stato riconosciuto come uno degli edifici essenziali per la fondazione del movimento moderno."}
{"id": "2206612", "revid": "104458", "url": "https://it.wikipedia.org/wiki?curid=2206612", "title": "Appiano Alessandrino", "text": ""}
{"id": "2206615", "revid": "24398", "url": "https://it.wikipedia.org/wiki?curid=2206615", "title": "Trebese", "text": ""}
{"id": "2206616", "revid": "36426", "url": "https://it.wikipedia.org/wiki?curid=2206616", "title": "Pavillon suisse", "text": ""}
{"id": "2206617", "revid": "123506688", "url": "https://it.wikipedia.org/wiki?curid=2206617", "title": "Anne Koedt", "text": "Biografia.\nAnne Koedt pubblic\u00f2 nel 1968 il saggio \"The Myth of the Vaginal Orgasm\" che fece scandalo per il suo attacco frontale alla principale tesi di Freud sulla crescita della donna, con la quale Freud affermava la presenza di due orgasmi femminili, quello clitorideo e quello vaginale. In realt\u00e0, studiosi sessuologi dimostrarono che la donna possiede solamente il clitoride come organo sessuale femminile che causa l'orgasmo; questa scoperta pose in termini diversi il rapporto della donna sia con l'uomo sia con se stessa e le altre donne. Con Anne Koedt si aprirono nuove prospettive per la liberazione della sessualit\u00e0 della donna e del suo piacere sessuale, rispetto alle prassi \"sessiste\" e \"patriarcali\" dominanti.\nInfanzia.\nKoedt nacque a Copenaghen, in Danimarca, nel 1941. I suoi genitori, Bobs Koedt (nato Andreas Peschcke-Koedt) e Inger Koedt furono membri della Resistenza danese durante la seconda guerra mondiale, ospitando ebrei nel loro seminterrato fino a quando i rifugiati potevano essere introdotti clandestinamente in Svezia. Suo padre era un architetto e fotografo che falsific\u00f2 i passaporti per i leader della resistenza danese. Nato a Riverside, in California, Bobs crebbe fuori Copenaghen. Arrestato e interrogato dai tedeschi e inviato al quartier generale nazista, sopravvisse incolume. Grazie alla cittadinanza americana di suo padre, la famiglia Koedt fu in grado di immigrare facilmente negli Stati Uniti e sistabilirsi a San Francisco. Il padre, che soffriva di depressione e convulsioni, si suicid\u00f2 poco prima del suo ottantesimo compleanno. La madre ha 104 anni e vive a Jackson Hole, nel Wyoming, da oltre 60 anni. Pur cresciuta protestante, Inger fu attiva nella comunit\u00e0 ebraica di Jackson Hole.\nOrganizzazioni.\nKoedt fu una delle fondatrici delle \"New York Radical Women\", un gruppo femminista organizzatosi nell'autunno del 1967, che apr\u00ec la strada alla liberazione delle donne attraverso l'attivismo: interrompendo il concorso di Miss America del 1968, scrivendo e pubblicando opere femministe e collegando le questioni personali all'oppressione politica sotto forma di sensibilizzazione di piccoli gruppi. Alla fine del 1968, fu co-fondatrice di \"The Feminists\", un rigoroso gruppo separatista femminista iniziato da Ti-Grace Atkinson dopo aver lasciato la sezione di New York City della National Organization for Women; tra le altre componenti di spicco Sheila Michaels, Barbara Mehrhof, Pamela Kearon e Sheila Cronan. Nel 1969, Koedt lasci\u00f2 \"The Feminists \" per formare le \"New York Radical Feminists\" (NYRF) insieme a Shulamith Firestone. Il NYRF (da non confondere, come spesso accade, con le pi\u00f9 numerose e precedentemente nate \"New York Radical Women\", con le quali si stava ancora incontrando e la cui appartenenza era fluida e spesso si sovrapponeva ai gruppi pi\u00f9 piccoli) era organizzato in piccole celle o \"brigate\" che portavano il nome di notevoli femministe del passato; Koedt e Firestone guidarono la Stanton - Anthony Brigade. Nel 1970, fazioni conflittuali all'interno del NYRF cacciarono sia Koedt che Firestone dal gruppo che avevano fondato e Koedt si ritir\u00f2 dall'attivismo organizzato, commentando in seguito \"DOpo questo avevo finito con i gruppi\".\nScritti.\n\"The Myth of the Vaginal Orgasm\".\nNel 1968, Anne Koedt pubblic\u00f2 il suo lavoro pi\u00f9 conosciuto e influente, \"Il mito dell'orgasmo vaginale\" (\"The Myth of the Vaginal Orgasm\") in una rivista femminista radicale delle componenti di \"New York Radical Women\", intitolata \"Note dal primo anno\" (\"Notes From the First Year\"). Nell'articolo, Koedt sfidava la comprensione dominante del piacere sessuale femminile detenute dalla maggior parte degli esperti di medicina e psicoanalisi dell'epoca, che erano quasi esclusivamente maschi. In particolare, l'articolo contest\u00f2 il predominante resoconto freudiano sulla sessualit\u00e0 femminile che considerava l'orgasmo clitorideo come \"giovanile\" e l'orgasmo raggiunto attraverso la vagina come l'unica forma \"matura\". Le donne che erano riuscite a raggiungere l'orgasmo attraverso rapporti penetranti ed eterosessuali erano quindi etichettate dalla comunit\u00e0 professionale come disfunzionali o frigide. Secondo Koedt, questo approccio aveva dato ingiustamente la colpa alle donne per la loro mancanza di soddisfazione durante il sesso etero, considerando in modo impreciso la normale funzione sessuale femminile come patologica e inducendo molte donne a cercare un trattamento psicoanalitico inutile per un disturbo inesistente piuttosto che esplorare tecniche che avrebbero portato a una pi\u00f9 piacevole esperienza sessuale. A sostegno della sua posizione, Koedt svolse ricerche aggiornate sull'anatomia femminile e sulla risposta sessuale, per dimostrare che il clitoride, piuttosto che la vagina, \u00e8 l'organo principale della stimolazione erotica. Koedt continu\u00f2 a sostenere che lo sciovinismo maschile e l'impulso di mantenere le donne in un ruolo sottomesso erano la principale forza trainante che perpetuavano idee sbagliate sulla sessualit\u00e0 femminile.\nL'articolo fu ampiamente diffuso in forma di opuscolo, ispirando molte sostenitrici a sostenere il celibato o a promuovere il lesbismo come alternativa positiva all'eterosessualit\u00e0 per le donne. Altre lettrici femministe erano pi\u00f9 critiche, prendendo in particolare considerazione l'affermazione di Koedt secondo cui le donne che avevano testimoniato di sperimentare orgasmi vaginali erano o confuse a causa della mancanza di educazione riguardo al proprio corpo o \"fingevano\" per non offendere l'ego dei loro partner maschi.\n\"Women and the Radical Movement\".\n\"Donne e movimento radicale\" \nIl 17 febbraio 1968, Koedt pronunci\u00f2 un discorso sulla liberazione delle donne e sul ruolo che le donne radicali devono svolgere nella rivoluzione femminile al fine di cambiare il concetto fondamentale generale delle donne. Koedt sostenne un cambiamento sistematico ed esort\u00f2 le donne radicali a sfidare la dinamica dominante/sottomessa che modella le relazioni tra uomini e donne. Koedt si rifer\u00ec alle questioni delle donne e alla liberazione delle donne come una questione sociale e politica che ha molte somiglianze con la lotta del \"potere nero\". Koedt tocc\u00f2 anche il tema della supremazia maschile e quella su come migliorare la condizione delle donne come gruppo oppresso all'interno della societ\u00e0, sottolineando l'importanza della lotta per le donne ovunque, non solo all'interno del movimento radicale. Nel suo discorso, Koedt chiese alle donne radicali di apprendere dalla storia e dalle rivoluzioni passate in cui le donne facevano parte e tuttavia non ne trassero beneficio, come la rivoluzione americana e la rivoluzione economica/sovietica. Il discorso concluse che, al fine di cambiare la struttura di base della societ\u00e0 che conferisce agli uomini il potere sulle donne, le donne non dovrebbero sostenere alcuna rivoluzione che mira a creare un cambiamento, ma non si preoccupa della liberazione delle donne dalla posizione dominante degli uomini nella societ\u00e0. Non \u00e8 sufficiente migliorare le caratteristiche secondarie della libert\u00e0 o ottenere determinati privilegi, la vera rivoluzione radicale deve affrontare la struttura di base dell'oppressione femminile all'interno di una societ\u00e0 patriarcale.\n\"Notes From the First Year\".\nLe componenti di New York Radical Women scrissero una serie di testi e discorsi femministi del loro lavoro del 1968 intitolata \"Note dal primo anno\", che venne curata da Koedt. La raccolta comprendeva testi di Shulamith Firestone, Jennifer Gardner, Kathy Amatniek e la stessa Koedt. Gli scritti di Koedt includevano \"The Myth of the Vaginal Orgasm\" e \"Women and the Radical Movement\", il discorso che tenne alla Free University di New York City il 17 febbraio 1968.\nAltri scritti.\nLa \"La Politica dell'ego\" (\"Politics of the Ego, A Manifesto for New York Radical Feminists\") scritta da Koedt nel dicembre 1969, un manifesto per le femministe radicali di New York, fu pubblicata per la prima volta in \"Note dal secondo anno\" (\"Notes from the Second Year\") e successivamente nella sua antologia Femminismo radicale. Un estratto di questo manifesto continu\u00f2 a essere diffuso come parte dell'opuscolo \"Introduzione alle femministe radicali di New York\" (\"Introduction to New York Radical Feminists\") del 1976 fino alla chiusura della casella postale della NYRF nel 1989.\nNel 1972 Koedt divent\u00f2 l'editrice di \"Note dal terzo anno\" (\"Notes From the Third Year\") in sostituzione di Shulamith Firestone. Alcuni gruppi femministi ritennero che le posizioni femministe pi\u00f9 radicali che erano state precedentemente incluse fossero state eliminate da questa terza edizione.\nAttivismo.\nNel 1978, Koedt divenne socia del Women's Institute for Freedom of the Press (WIFP), un'organizzazione editoriale americana senza scopo di lucro che lavora per aumentare la comunicazione tra le donne e connettere il pubblico con forme di media basate sulle donne."}
{"id": "2206619", "revid": "180559", "url": "https://it.wikipedia.org/wiki?curid=2206619", "title": "Tornese (cavallo)", "text": "Tornese (1952-1966), detto \"Il sauro volante\", \u00e8 stato un cavallo trottatore italiano.\nNato a Grandate, la sua paternit\u00e0 \u00e8 attribuita a Pharaon (padre anche di Oriolo, cui Tornese assomigliava molto), ma per tutta la carriera il cavallo fu presentato ufficialmente come figlio di Tabac Blond. La madre era Balboa. Allenato e guidato inizialmente da Mario Santi, pass\u00f2 a Sergio Brighenti per tutto il resto della carriera, salvo circa un anno, tra autunno 1958 e '59, quando il proprietario Sebastiano Manzoni volle affidarlo a Gioacchino Ossani, detto \"Cencio\" . \nFamosi ed entusiasmanti i duelli di Tornese con Crevalcore, di un anno pi\u00f9 giovane, esponente dell'Allevamento Orsi Mangelli poi passato (1959) ai colori toscani di Licia Giusti. Proprio in seguito alla sconfitta di Tornese da parte di Crevalcore nel Campionato Europeo di Cesena (settembre dello stesso anno), il \"sauro volante\" venne tolto a Cencio Ossani, \"colpevole\" di una guida troppo prudente nel match a due dopo la rottura iniziale dell'avversario, che rinvenne a batterlo in retta d'arrivo.\nMemorabile, tra tante altre imprese, il record di 1'15\"7 ottenuto da Tornese a Firenze nel maggio 1958 (Premio Duomo): primo trottatore italiano a scendere sotto l'1'16\", misura cui era arrivato Crevalcore due mesi prima sulla veloce pista di Cagnes-sur-Mer, piazzandosi secondo dietro Jariolain.\nTornese fu a lungo considerato il pi\u00f9 grande trottatore italiano (gareggi\u00f2 fino al dicembre 1962), prima dell'avvento di Varenne, che viene a tutt\u2019oggi (2020) ritenuto nell\u2019opinione prevalente fra gli appassionati e gli esperti di trotto il pi\u00f9 forte trottatore di tutti i tempi a livello mondiale. Il palmar\u00e8s di Tornese vanta 229 corse disputate e 133 vittorie, delle quali 36 in Gran Premio."}
{"id": "2206621", "revid": "599013", "url": "https://it.wikipedia.org/wiki?curid=2206621", "title": "Jon Barry", "text": ""}
{"id": "2206623", "revid": "290948", "url": "https://it.wikipedia.org/wiki?curid=2206623", "title": "Dorcopsulus vanheurni", "text": "Il dorcopside minore (Dorcopsulus vanheurni ), noto anche come wallaby di foresta minore, \u00e8 una specie di marsupiale della famiglia dei Macropodidi. Vive nelle foreste pluviali sulle pendici delle catene montuose centrali della Nuova Guinea, ad altitudini comprese tra gli 800 e i 3100\u00a0m. Un tempo era possibile trovarlo anche sui monti Hunstein, Schrader, Torricelli e Adelberts, ma sembra che sia scomparso da queste regioni. Suoi resti fossili sono stati trovati anche sui monti Vogelkop e Arfak. \u00c8 una delle prede preferite dagli indigeni dell'isola e dai cosiddetti cani \u00abcantanti\u00bb della Nuova Guinea."}
{"id": "2206624", "revid": "104110824", "url": "https://it.wikipedia.org/wiki?curid=2206624", "title": "Callista Roy", "text": "Il modello concettuale di adattamento della Roy ha suscitato molto interesse e considerazione fin dall'inizio, nel 1964, quando ella lo inser\u00ec nella tesi discussa all'universit\u00e0 della California.\nNel 1970 la facolt\u00e0 del Mount St. Mary's College di Los Angeles lo adott\u00f2 come modello concettuale per il curriculum degli infermieri laureandi.\nIl modello di adattamento della Roy.\nSono cinque gli elementi essenziali del modello di adattamento della Roy:\nIl modello presenta i concetti connessi alle aree sopra elencate, li spiega e stabilisce le correlazioni esistenti fra loro."}
{"id": "2206625", "revid": "113894669", "url": "https://it.wikipedia.org/wiki?curid=2206625", "title": "Fiat City Car", "text": "La Fiat City Car \u00e8 un prototipo di autovettura presentato dalla Fiat al Salone dell'automobile di Torino nel 1972, l'anno successivo alla presentazione dei prototipi ESV. Con la sigla progettuale \"X1/23\" venne definito come uno \"studio di forma per vettura da citt\u00e0\".\nSi tratta di una vettura molto moderna per quanto concerne l'estetica, con paracolpi piuttosto voluminosi, sistemati sia sul frontale che sulle fiancate.\nSui dati tecnici del motore non sono trapelate notizie, anzi \u00e8 prevedibile che non avesse alcun propulsore installato; vennero solo diffusi i dati di ingombro esterno con dimensioni:\nLa ventilazione nell'abitacolo doveva essere assicurata da un impianto di condizionamento visto che i cristalli laterali erano fissi.\nNel 1976 ne venne presentata un'evoluzione che presentava la trazione elettrica con batterie al nichel-zinco e motore a corrente continua da 13,5 CV. Gli accumulatori, situati posteriormente, avevano un peso di 166 kg e consentivano un'autonomia dichiarata di circa 80 km ad una velocit\u00e0 massima di circa 70 km/h, la macchina aveva un peso complessivo di 820 kg."}
{"id": "2206626", "revid": "1573940", "url": "https://it.wikipedia.org/wiki?curid=2206626", "title": "Pelagodroma marina", "text": "L'uccello delle tempeste facciabianca (Pelagodroma marina ) \u00e8 un uccello della famiglia Oceanitidae. \u00c8 l'unica specie del genere Pelagodroma.\nDescrizione.\nLunghezza 20,5\u00a0cm si distingue per le parti inferiori bianche. Vertice e copritrici delle orecchie color ardesia, banda frontale e striscia sopra l'occhio bianche, pariti superiori bruno-grigio pallido e la coda nera, zampe nere con membrane color arancio. I giovani sono simili agli adulti.\nDistribuzione e habitat.\nAtlantico centrale con sottospecie nell'Atlantico meridionale e in Oceania.\nSpecie pelagica nidifica sulle isole sabbiose e con zone erbose.\nBiologia.\nVolo erratico ha l'abitudine di \"danzare\" e \"buttarsi\" sull'acqua con brevi planate, \u00e8 difficile vederlo al seguito delle navi. Come la maggior parte degli uccelli delle tempeste \u00e8 notturno.\nVoce.\nSilenzioso in volo. Sui luoghi di nidificazione emette un soffice tremulo piluu-piluu ripetuto.\nRiproduzione.\nNidifica in inverno creando colonie. Scava il nido in cunicoli. Depone un uovo, ovale color bianco macchiato di rosa. L'incubazione fatta da entrambi i genitori con turni pi\u00f9 lunghi per le femmine.\nAlimentazione.\nGrasso di balena, pesci, crostacei e plancton."}
{"id": "2206627", "revid": "1864952", "url": "https://it.wikipedia.org/wiki?curid=2206627", "title": "Beta tester", "text": ""}
{"id": "2206636", "revid": "93556", "url": "https://it.wikipedia.org/wiki?curid=2206636", "title": "Maison du Br\u00e9sil", "text": "La Maison du Br\u00e9sil \u00e8 un edificio di Le Corbusier nella cittadella universitaria di Parigi, situato nel boulevard Jourdan 7.\nFu costruito tra il 1953 e il 1959 con la collaborazione dell'architetto brasiliano L\u00facio Costa.\nL'edificio \u00e8 aperto al pubblico a cura della Fondazione Le Corbusier."}
{"id": "2206638", "revid": "6923", "url": "https://it.wikipedia.org/wiki?curid=2206638", "title": "Fiat 126 Cavalletta", "text": ""}
{"id": "2206641", "revid": "1310927", "url": "https://it.wikipedia.org/wiki?curid=2206641", "title": "Jorge Ortega", "text": "Carriera.\nCresce nelle giovanili del Tacuary, nelle cui file nel 2007 diventa il miglior goleador APF a livello giovanile con 22 gol. Fa il suo debutto nel massimo campionato paraguaiano a 15 anni, il 22 settembre 2007, nella partita contro il Sol de Am\u00e9rica, firmando pochi minuti dopo il suo ingresso in campo il gol del definitivo 1-1.\nNel campionato 2008 (apertura e clausura) colleziona 26 presenze e 2 gol. prima di essere ceduto in prestito, nel mercato invernale 2009, al Lecce, squadra con cui disputa il Campionato Primavera. Nel 2009 fa ritorno al club di origine.\nCon la sua nazionale di categoria disputa tra l'altro il Campionato sudamericano di calcio Under-20 2011."}
{"id": "2206642", "revid": "599013", "url": "https://it.wikipedia.org/wiki?curid=2206642", "title": "Quincy Lewis", "text": ""}
{"id": "2206649", "revid": "61051", "url": "https://it.wikipedia.org/wiki?curid=2206649", "title": "Grumman SF", "text": ""}
{"id": "2206651", "revid": "61051", "url": "https://it.wikipedia.org/wiki?curid=2206651", "title": "Grumman FF-1", "text": ""}
{"id": "2206652", "revid": "21880", "url": "https://it.wikipedia.org/wiki?curid=2206652", "title": "Uccello delle tempeste facciabianca", "text": ""}
{"id": "2206654", "revid": "1543377", "url": "https://it.wikipedia.org/wiki?curid=2206654", "title": "Scorpa SY", "text": "La SY \u00e8 una motocicletta prodotta dalla Scorpa a partire dal 2005 per partecipare ai mondiali di trial e con qualche aggiustamento (versione Long Ride, nella cilindrata 250 2T e 4T) usata per il motoalpinismo.\nDescrizione.\nLa moto ha una mascherina molto semplice, caratterizzata da un proiettore rettangolare molto schiacciato, il telaio a seconda della moto pu\u00f2 essere o un monotrave sdoppiato in alluminio, con monoculla o biculla (solo per i modelli raffreddati a liquido), oppure avere un telaio misto tubi e piastre (solo la 250 4T).\nLa moto \u00e8 disponibile anche nella versione da motoalpinismo (Long ride), con serbatoio maggiorato.\nCilindrate.\nProdotta inizialmente e per i primi anni anche nelle cilindrate:"}
{"id": "2206656", "revid": "339392", "url": "https://it.wikipedia.org/wiki?curid=2206656", "title": "Missile M45", "text": ""}
{"id": "2206657", "revid": "599013", "url": "https://it.wikipedia.org/wiki?curid=2206657", "title": "Brandon Armstrong", "text": ""}
{"id": "2206662", "revid": "486946", "url": "https://it.wikipedia.org/wiki?curid=2206662", "title": "Marina inglese", "text": ""}
{"id": "2206676", "revid": "228587", "url": "https://it.wikipedia.org/wiki?curid=2206676", "title": "Brucciano", "text": "Brucciano \u00e8 una frazione del comune di Molazzana, in Garfagnana, nella provincia di Lucca.\nSi trova tra il torrente di Petrosciana e la Turrite di Castelnovo. Si trova a 600 m s.l.m, in posizione panoramica.\nLa chiesa parrocchiale \u00e8 intitolata a ."}
{"id": "2206677", "revid": "1305772", "url": "https://it.wikipedia.org/wiki?curid=2206677", "title": "Lifestories", "text": ""}
{"id": "2206678", "revid": "1305772", "url": "https://it.wikipedia.org/wiki?curid=2206678", "title": "Oyster Card", "text": "La Oyster card \u00e8 una forma di biglietto elettronico usato nei trasporti pubblici nell'area della Greater London. Essa \u00e8 promossa dal Transport for London ed \u00e8 valida per diversi sistemi di trasporto intermodale come Metropolitana di Londra, bus, Docklands Light Railway (DLR), London Overground, Tramlink e alcuni servizi del National Rail.\nHa il formato di una carta di credito di colore blu, che viene caricata con diversi tipi di biglietti elettronici (di corsa semplice, giornalieri, settimanali, mensili etc.) da caricare prima del viaggio. Essa \u00e8 anche una carta intelligente che non ha bisogno di essere inserita nelle macchine di ingresso alla stazione in quanto il chip in essa contenuto \u00e8 in grado di comunicare, a mezzo di impulsi radio, con le apparecchiature integrate nelle porte di accesso alle stazioni. La carta pu\u00f2 essere facilmente ricaricata presso numerosi sportelli sia tramite addebito su carta di credito che su carta di debito (Bancomat). La carta \u00e8 stata studiata per ridurre il numero delle transazioni in contante alle biglietterie delle stazioni e per facilitare il viaggio ai passeggeri. Il suo uso \u00e8 incoraggiato con lo sconto delle tariffe caricate sulla carta rispetto ai biglietti acquistati per contanti.\nLa carta venne introdotta per la prima volta nel luglio 2003 con un limitato numero di possibilit\u00e0 che sono poi state progressivamente implementate. Dal marzo 2007 sono state emesse oltre 10 milioni di Oyster card e pi\u00f9 dell'80% dei viaggi sul sistema di Transport for London sono effettuati usando la Oyster card.\nStoria.\nOperatori.\nLa Oyster card \u00e8 stata messa a punto con un'iniziativa di finanza privata messa in atto dal TfL e \"TranSys\", un consorzio di fornitori che include la EDS e la \"Cubic Transportation Systems, Inc.\" (che sono responsabili della gestione del sistema) e Fujitsu e \"Atkins\" (soci finanziari e tecnici). Il contratto del valore di 100 milioni di sterline, \u00e8 stato siglato nel 1998 e ha la durata di 17 anni andando a scadere nel 2015. Nell'agosto del 2008 la TfL ha deciso di esercitare un'opzione per la riduzione della durata contrattuale anticipandola al 2010. L'abbreviazione della validit\u00e0 \u00e8 stata determinata da un certo numero di problemi emersi nel corso della validit\u00e0 contrattuale. La TfL, comunque, ha precisato che l'abbreviazione del contratto non \u00e8 stata causata da problemi nel servizio ma \u00e8 legata alla volont\u00e0 di trovare una soluzione meno costosa. Nel novembre 2008 \u00e8 stato annunciato un nuovo contratto fra TfL e Cubic - EDS, che dovrebbe vedere due dei soci del vecchio consorzio gestire il sistema per tre anni dal 2010 al 2013.\nMarchio.\nIl marchio Oyster venne scelto dopo un lungo periodo di studio da parte della \"TranSys\", la societ\u00e0 che venne incaricata di fornire il sistema di pagamento, ed il committente TfL. Vennero proposti un certo numero di marchi differenti ma alla fine si scelse Oyster in quanto non espressamente legato ai sistemi di trasporto dell'area. Secondo Andrew McCrum, manager di \"Appella consultants\", il nome Oyster venne scelto in quanto simbolo di qualcosa di molto sicuro e prezioso come l'ostrica contenuta nella robusta conchiglia bivalve che contiene le perle. La sua associazione di idee con deposito di ostriche contenuto nell'estuario del Tamigi ed il detto popolare \"the world is your oyster\" (il mondo \u00e8 la tua ostrica), sono stati fattori significativi per la scelta.\nLa propriet\u00e0 intellettuale del marchio Oyster appartiene a Transys. A seguito della rinegoziazione dell'attuale contratto, la TfL ha acquisito i diritti sul marchio in via definitiva.\nTecnologia.\nLa Oyster card \u00e8 una smart card contactless, che pu\u00f2 essere letta da un sensore posto a circa 8\u00a0cm da essa senza doverla far scorrere in una fessura come una normale carta di credito. Il sistema \u00e8 gestito dalla \"TranSys\", ed \u00e8 basato sullo standard NXP /Philips- MIFARE, munito di chip fornito da \"Giesecke &amp; Devrient\" e \"SchlumbergerSema\". La tecnologia usata per la Oyster card \u00e8 nota come Radio Frequency IDentification (RFID), ed \u00e8 la stessa usata in analoghe \"pass card\" usate in altre parti del mondo.\nLa Oyster card funziona come un'antenna ed il lettore come un ricevitore di informazioni.\nNel 2008 nacque la moda di togliere il chip RFID dalla Oyster cards ed attaccarlo sull'orologio da polso o su un braccialetto in modo da evitare di dover estrarre la card tutte le volte che la si doveva usare. Nonostante questo modo di procedere non avesse creato problemi nel funzionamento del servizio n\u00e9 evasioni nell'addebito dei trasporti, la TfL disapprov\u00f2 questo uso della carta multando tutti coloro che riportavano la carta danneggiata non integra al momento della ricarica.\nUso.\nI viaggiatori avvicinano la card al sensore posto in corrispondenza delle porte di entrata e di uscita dalle stazioni per documentare il servizio di cui si \u00e8 fruito (non \u00e8 necessario appoggiare la card ma la distanza utile \u00e8 comunque solo di pochi centimetri). I Tram ed i bus sono anch'essi muniti di lettore di card, nelle vicinanze delle porte di ingresso e di uscita. Le Oyster card possono essere adoperate per caricare sia travelcard che \"bus pass\" (di una settimana o pi\u00f9) e pagamenti di corse semplici.\nIl sistema \u00e8 asincrono, in quanto i dati dei biglietti sono contenuti sulla card piuttosto che sul calcolatore centrale. Quest'ultimo viene aggiornato periodicamente con i dati provenienti dalle barriere delle stazioni e dai mezzi pubblici circolanti. I biglietti acquistati su internet o per telefono, vengono caricati sulla carta al primo contatto con un sensore alle barriere di controllo.\nI biglietti non Oyster (biglietti cartacei) possono avere diverse forme. I biglietti del Bus emessi alle fermate sono stampati su carta termica, mentre quelli per la metropolitana, la DLR e per i treni regionali sono di carta con una banda magnetica che funziona in modo simile alla Oyster card, anche se la banda magnetica deve essere fatta scorrere sul sensore.\nRegistrazione e protezione.\nLa Oyster card pu\u00f2 essere registrata e protetta contro lo smarrimento ed il furto. La registrazione va fatta di persona ad una stazione della metropolitana, ad un negozio di vendita delle carte e ad un \"Travel Information Centre\". Per fare questo occorre compilare un modulo (sia al momento dell'acquisto della carta che in qualunque momento successivo). La registrazione consente al cliente di poter acquistare qualunque tipologia di biglietto, avere un'assistenza post vendita ed essere protetto contro lo smarrimento ed il furto della carta. Nel caso di un evento del genere, il titolare deve fornire una risposta di sicurezza precedentemente stabilita al momento della registrazione.\nEssa non pu\u00f2 essere registrata per via telematica, anche se la si pu\u00f2 proteggere creando un account personale e registrandola su di esso. Questo consente di avere un servizio post vendita e protezione contro ladri e smarrimento ma non consente l'acquisto di Travelcard della durata di un mese o pi\u00f9.\nUn account Oyster online consente l'acquisto di qualsiasi ricarica per la carta di cui si fornisce il numero. Questa facilitazione non offre alcuna protezione per la carta e se questa non \u00e8 protetta il sistema da un avviso e consente la protezione online.\nVendita.\nLa Oyster card pu\u00f2 essere acquistata presso un grande numero di rivendite site nell'area di Londra:\nUn deposito di 5 sterline restituibile, deve essere pagato in caso di acquisto di una Travelcard per un periodo inferiore alla settimana. In sede di acquisto viene fornito un modulo per la registrazione della carta. In caso di mancata registrazione non \u00e8 consentito caricare biglietti mensili o di maggior durata.\nPeriodi di carica.\nUna Oystercard pu\u00f2 contenere fino a tre diverse tipologie di biglietto allo stesso tempo. Queste possono essere Travelcard, biglietti per il bus e \"pay as you go\" (ex prepagato). Le Travelcard possono essere caricate sulla Oyster card fino ad un mese in anticipo rispetto al loro utilizzo.\nI possessori di Travelcard caricate su Oyster card, non debbono far leggere la card al sensore n\u00e9 in entrata n\u00e9 in uscita dalle stazioni, se viaggiano nelle zone per cui hanno acquistato la Travelcard. Nel caso dovessero viaggiare al di fuori di dette zone dovranno invece far leggere la carta sia in entrata che in uscita. In questo modo verr\u00e0 addebitata la quota di tariffa eccedente quella gi\u00e0 pagata in abbonamento.\nNon vi \u00e8 differenza di validit\u00e0 o di costo fra una Travelcard caricata sulla Oyster card ed un equivalente biglietto cartaceo. Entrambi sono validi sul sistema della Metropolitana, sull'Overground, sulla DLR, sui bus, sui tram e sui servizi del National Rail entro le zone acquistate. Si noti che qualsiasi Travelcard abilita a viaggiare sull'intera rete dei bus di Londra.\nRinnovi.\nQuando la Oyster card Travelcard \u00e8 in scadenza, pu\u00f2 essere rinnovata presso tutti i servizi di vendita della rete oltre che online. In quest'ultimo caso debbono indicare una stazione presso la quale caricare la carta al primo passaggio che pu\u00f2 essere dal giorno successivo a quello dell'acquisto. I rinnovi non possono essere caricati tramite un lettore o su un bus.\nPay as you go.\nOltre che per il caricamento di biglietti, la Oyster card pu\u00f2 essere utilizzata come carta prepagata per fare pagamenti di ogni genere. Le somme vengono scalate dalla card in occasione di ogni utilizzo e la carta pu\u00f2 essere ricaricata quando gli stessi stanno per esaurirsi. Il totale massimo che pu\u00f2 essere caricato \u00e8 di 90 sterline. Questi sistema \u00e8 noto come \"pay as you go\" (abbreviato PAYG), poich\u00e9 consente di pagare ogni singola corsa senza dover prima acquistare un biglietto.\nPrima dell'introduzione della Oyster card, il pagamento tipo \"PAYG system\" era chiamato \"pre pay\", e questo nome viene ancora usato alcune volte sul National Rail. Il TfL si riferisce in tutte le sue comunicazioni pubblicitarie al \"pay as you go\".\nMetropolitana e DLR.\nI possessori di Oyster card devono far leggere la card sia in entrata che in uscita dalle stazioni. Nel caso di PAYG card, i lettori di Oyster card calcolano automaticamente il costo della corsa e lo scaricano dalla card. La carta pu\u00f2 anche contenere un Travelcard ed in questo caso l'addebito viene effettuato soltanto se si viaggia al di fuori delle zone per cui si \u00e8 pagata la Travelcard.\nNella maggior parte delle stazioni della Metropolitana esistono delle barriere dotate di lettori ai quali far leggere la card. Alcune stazioni della Metropolitana e quelle della DLR hanno dei sensori posti in zone di interscambio. In questi casi, il passeggero che viaggia con la tariffa PAYG deve far leggere la card in uscita.\nBus.\nGli utilizzatori debbono far leggere la loro card soltanto all'ingresso sul bus poich\u00e9 i bus hanno una sola tariffa qualsiasi sia la destinazione o la linea.\nAlcune linee in partenza da Londra sono dirette al di fuori della Greater London. I viaggiatori che usano il sistema \"Pay as you go\" possono viaggiare per l'intera corsa alla tariffa prevista nelle zone della Greater London.\nPer linee operate sotto il \"London Local Service Agreements\", \u00e8 possibile usare il sistema PAYG sulle linee 84 per l'Hertfordshire fino a Potters Bar, e sul 614 dentro la Greater London. Sulle altre rotte LLSA, \u00e8 possibile pagare una differenza di 90p.\nDal 2014 l'uso dell'Oyster Card \u00e8 diventato obbligatorio anche sui bus in seguito all'eliminazione definitiva dell'uso dei contanti sui mezzi pubblici britannici.\nTram.\nI tram operano con le stesse regole tariffarie dei bus.\nComunque tutti i viaggiatori che scendono a Wimbledon debbono far leggere la card all'inizio del viaggio. Questo in quanto la fermata del tram \u00e8 situata nell'area della Wimbledon station. Facendo leggere la card in uscita non viene loro addebitata l'intera corsa.\nIn maniera similare i passeggeri che entrano nelle stazioni dei tram sono avvertiti di far leggere la card all'ingresso e quindi ancora sulla piattaforma. I passeggeri che passano dalla Metropolitana al tram debbono validare all'uscita della piattaforma della District Line e poi nuovamente alla piattaforma del tram.\nNational Rail.\nIl sistema Oyster \"pay as you go\" sta gradualmente per essere introdotto nelle stazioni del National Rail ma ancora non \u00e8 universalmente accettato.\nCos\u00ec come per i viaggi sulla rete della Metropolitana e sulla DLR, i viaggiatori che pagano con il PAYG sulla rete della National Rail, debbono far leggere la card all'entrata ed all'uscita delle stazioni per pagare la tariffa corretta. Le differenze vengono addebitate sulla carta dedotte le tariffe gi\u00e0 comprese nella Travelcard se caricata.\nMolte grandi stazioni della National Rail site nell'area centrale di Londra hanno delle barriere di controllo compatibili con quelle della Metropolitana, mentre nelle stazioni pi\u00f9 piccole occorre far leggere la card da un validatore isolato esistente nelle stazioni di interscambio con la rete della Metropolitana.\nLa rete della National Rail \u00e8 per la maggior parte fuori dal controllo del Transport for London, ed i servizi passeggeri sono gestiti dalle Compagni ferroviarie che operano sulle singole linee. A causa di questo fatto le Oyster card non vengono accettate da tutte le Compagnie e quindi occorre fare attenzione ai cartelli presenti nelle singole stazioni.\nLondon Overground.\nNel novembre 2007 le rotte della metropolitana operate da Silverlink vennero poste sotto il controllo del TfL ed operate sotto il nome di London Overground. Sin dal primo giorno di operativit\u00e0 le carte Oyster sono state accettate sulle rotte della Overground.\nRicarica.\nQuando il saldo PAYG si assottiglia, occorre provvedere ad una ricarica possibile ad ogni posto di vendita del sistema dei biglietti Travelcard. Le ricariche possono essere fatte anche online sul sito web della Oystercard o per telefono sul sito del TfL. In questo caso il viaggiatore deve indicare una stazione della Metropolitana dove, dal giorno successivo, \u00e8 possibile caricare la Oyster card con i fondi acquistati. Se si acquista un biglietto mensile la ricarica arriva cinque giorni prima della scadenza del mese precedente. Se l'acquisto non viene scaricato nei successivi 14 giorni, la somma viene riaccreditata al cliente.\nGli accrediti non possono essere scaricati da un lettore di carte sito su un bus.\nTariffe.\nLe tariffe sono molto complesse e cambiano nella varie ore della giornata. Quelle pi\u00f9 aggiornate si possono trovare nel sito del Transport for London.\nPer invogliare i viaggiatori ad optare per la Oyster, le tariffe PAYG sono generalmente meno care di quelle acquistate in contanti.\nLa tariffa in contanti di una corsa in tram o bus \u00e8 di \u00a3 2, mentre pagandola con la Oyster essa \u00e8 di \u00a3 1 per una singola corsa e comunque con un massimo di \u00a3 3,30 per giorno con un numero illimitato di corse. Sul \"PAYG rail network\", un viaggio singolo nella zona 1 costa \u00a3 1,50 (comparato a \u00a3 4 se acquistato per contanti), o da \u00a3 1 (\u00a3 3 in contanti) fra ogni altra singola zona.\nTariffa massima.\nDal 27 febbraio 2005 \u00e8 stata introdotta una tariffa massima giornaliera che consente di pagare non pi\u00f9 di una determinata cifra per fare un numero infinito di viaggi nella stessa giornata.\nSconti.\nDal 20 agosto 2007 \u00e8 stata istituita una \"Bus and Tram Discount photocard\" da caricare sulla Oyster. Questa carta consente uno sconto di \u00a3 0,50 su un biglietto di corsa semplice e di pagare a met\u00e0 prezzo una carta mensile. Questo \u00e8 stato possibile a seguito di un accordo fra Transport For London e \"Petr\u00f3leos de Venezuela S.A.\" che ha deciso di concedere uno sconto del 20% sui carburanti dei bus. In cambio Transport for London ha aperto un ufficio a Caracas per offrire consulenza nel settore della pianificazione dei trasporti pubblici, del turismo e della protezione dell'ambiente."}
{"id": "2206681", "revid": "339392", "url": "https://it.wikipedia.org/wiki?curid=2206681", "title": "Piano Walkure", "text": ""}
{"id": "2206683", "revid": "21793932", "url": "https://it.wikipedia.org/wiki?curid=2206683", "title": "Lodovico De Lagrange", "text": ""}
{"id": "2206684", "revid": "287204", "url": "https://it.wikipedia.org/wiki?curid=2206684", "title": "Nikolaj Miklucho-Maklaj", "text": "Biografia.\nMiklucho-Maklaj nacque in un campo temporaneo di operai nei pressi di Novgorod; suo padre era un ingegnere civile che stava lavorando alla costruzione della ferrovia Mosca-San Pietroburgo. Comp\u00ec gli studi prima in una scuola elementare, media e superiore di San Pietroburgo e dopo alla facolt\u00e0 di Scienze Biologiche, specializzandosi in Zoologia, Botanica e Etnologia nell'Universit\u00e0 della medesima citt\u00e0.\nViaggi\u00f2 e studi\u00f2 a lungo in Europa e divenne amico intimo del biologo Anton Dohrn, con il quale, a Messina, concep\u00ec l'idea della costruzione di una stazione di ricerca.\nMiklucho-Maklaj lasci\u00f2 San Pietroburgo per l'Australia a bordo dello schooner \"Vityaz\". Arriv\u00f2 a Sydney il 18 luglio 1878. Pochi giorni dopo, si avvicin\u00f2 alla Linnean Society e si offr\u00ec volontario per organizzare un centro zoologico, offerta approvata nel settembre dello stesso anno. Il centro, noto come Marine Biological Station, fu costruito dall'insigne architetto di Sydney John Kirkpatrick. Questa struttura, situata nella Baia di Watsons sul lato orientale della Grande Sydney, \u00e8 stata il primo istituto di ricerca di biologia marina dell'Australia.\nIn seguito, Miklucho-Maklaj visit\u00f2 varie volte la Nuova Guinea nord-orientale e visse tra le trib\u00f9 indigene, scrivendo un trattato comprensivo del loro stile di vita e dei loro costumi.\nSpos\u00f2 Margaret-Emma Robertson, figlia del Premier del Nuovo Galles del Sud, John Robertson. Nel 1887 lasci\u00f2 l'Australia e torn\u00f2 a San Pietroburgo per presentare i suoi lavori alla Societ\u00e0 Geografica Russa, portando con s\u00e9 la famiglia. Miklucho-Maklaj si trovava in cattive condizioni di salute e quello che stava effettuando fu l'ultimo viaggio della sua vita. Nonostante le cure di Sergej Botkin, mor\u00ec di un tumore cerebrale non diagnosticato all'et\u00e0 di 42 anni. Venne seppellito nel cimitero di Volkovo, ma il cranio fu conservato presso l'Accedemia Medica e Militare di San Pietroburgo."}
{"id": "2206686", "revid": "834", "url": "https://it.wikipedia.org/wiki?curid=2206686", "title": "...and the Circus Leaves Town", "text": ""}
{"id": "2206687", "revid": "21793953", "url": "https://it.wikipedia.org/wiki?curid=2206687", "title": "Moto dei pianeti", "text": ""}
{"id": "2206688", "revid": "599013", "url": "https://it.wikipedia.org/wiki?curid=2206688", "title": "Parlamento di Vienna", "text": "Il Parlamento di Vienna (in tedesco: \"Parlamentsgeb\u00e4ude)\" \u00e8 situato lungo una delle pi\u00f9 famose strade della capitale austriaca, la Ringstra\u00dfe. \u00c8 stato realizzato tra il 1874 e il 1883 in stile neoclassico. \nDescrizione.\nSi tratta di un edificio in stile neogreco. I pronai da tempio greco di ordine corinzio spiccano davanti alla facciata e fungono cos\u00ec da avancorpi, dando un aspetto pomposo al palazzo.\nDue coppie di quadrighe svettano ai due lati della facciata. Presso le rampe che portano all'edificio campeggia la statua di Atena. Nel complesso, la struttura della facciata principale ricorda quella dello Zappeion ad Atene.\nCon l'uso di forme neogreche, il Parlamento completa l'insieme di neostili sempre diversi che caratterizza la zona della Ringstrasse, ricca di riferimenti alle architetture delle pi\u00f9 svariate epoche storiche (vedi ad esempio il neogotico del municipio nella foto).\nStoria.\nI lavori per la costruzione secondo i piani di Theophil Hansen iniziarono il 2 settembre 1874, la prima sessione parlamentare il 4 dicembre 1883. Un importante influsso sul lavoro di progettazione venne esercitato dall'imprenditore Nikolaus Dumba.\nDivenne il parlamento della parte austriaca dell'Impero austro-ungarico, la Cisleithania.\nCome parlamento della vecchia Austria, Reichsrat, ospitava politici delle nazionalit\u00e0 pi\u00f9 disparate, suddivisi nelle due camere poste rispettivamente a sinistra e a destra dell'entrata principale (le camere si chiamavano \"Abgeordnetenhaus\", e \"Herrenhaus\": l'edificio \u00e8 infatti bipartito). Si ricordano anche politici trentini come Alcide De Gasperi e Cesare Battisti, oppure friulani come Luigi Faidutti e Giuseppe Bugatto. Tutt'oggi, le due camere parlamentari dell'attuale Repubblica Austriaca si riuniscono nel palazzo, nonostante i danni e gli interventi di restauro legati agli eventi storici della seconda guerra mondiale."}
{"id": "2206689", "revid": "834", "url": "https://it.wikipedia.org/wiki?curid=2206689", "title": "Kyuss / Queens of the Stone Age", "text": ""}
{"id": "2206694", "revid": "599013", "url": "https://it.wikipedia.org/wiki?curid=2206694", "title": "Lonny Baxter", "text": ""}
{"id": "2206696", "revid": "1305772", "url": "https://it.wikipedia.org/wiki?curid=2206696", "title": "Le Chemin", "text": ""}
{"id": "2206697", "revid": "767487", "url": "https://it.wikipedia.org/wiki?curid=2206697", "title": "Too Tough to Burn", "text": "Too Tough to Burn \u00e8 un album dei Raw Power.\nTracce.\nLato A\nLato B"}
{"id": "2206706", "revid": "125269542", "url": "https://it.wikipedia.org/wiki?curid=2206706", "title": "Encomium Emmae", "text": "L\u02beEncomium Emmae Reginae o Gesta Cnutonis Regis \u00e8 un \"encomium\" scritto nel 1041 o 1042 in latino in onore della regina Emma di Normandia.\nContenuti.\n\u00c8 diviso in tre libri: il primo parla di Sweyn Forkbeard e della sua conquista dell'Inghilterra; il secondo parla di come suo figlio Canuto il Grande riconquist\u00f2 l'Inghilterra e spos\u00f2 Emma; il terzo tratta degli eventi successivi alla morte di Canuto, cio\u00e8 le difficolt\u00e0 di Emma durante il regno di Harold Harefoot e l'ascesa al potere dei figli di Emma, Ardecanuto ed Edoardo il Confessore.\nLimiti e pregi dell'opera.\nL'opera, commissionata dalla stessa Emma, \u00e8 ovviamente di parte e tende a mettere lei e Canuto sotto la migliore luce possibile. Ad esempio, omette del tutto il primo matrimonio della regina con \u00c6thelred II. Ciononostante \u00e8 un'importante fonte primaria per la storia dell'Inghilterra e della Scandinavia degli inizi dell'XI secolo."}
{"id": "2206707", "revid": "180559", "url": "https://it.wikipedia.org/wiki?curid=2206707", "title": "Waldi Medeot", "text": "Carriera.\nCresciuto cestisticamente nella Ginnastica Goriziana insieme a Pino Brumatti, come giocatore ha vestito le canotte di Gorizia, Fortitudo Bologna, Roma e Reyer Venezia. Conta 7 presenze nella nazionale italiana di pallacanestro.\nAlla fine degli anni settanta inizi\u00f2 la sua carriera da coach, dapprima come capoallenatore a Padova, in seguito come assistente di Tonino Zorzi e Aza Nikoli\u0107 alla Reyer Venezia. Nel biennio 1983-1985 divent\u00f2 head-coach della Reyer. Successivamente fu a Gorizia (1985-1987), Rieti (1987-88). Negli anni novanta riusc\u00ec a riportare la Pallacanestro Petrarca Padova in Serie A. Nel 1995-1997 di nuovo a Gorizia e poi, 1997-1999, di nuovo con il Petrarca. Nel 1999-2000 fu allenatore del Cosenza, nel biennio 2000-2002 di San Severo e nel 2002-2004 di Ruvo. Nella stagione 2004-05 come coach riusc\u00ec a sollevare le sorti di Melfi, portandoli ai playoff. Nel 2005 firm\u00f2 per la Prefabbricati Brindisi. Nel 2007 firm\u00f2 nuovamente per San Severo. Nella stagione 2008-09 viene chiamato alla guida della Pallacanestro Pescara, squadra di Serie C Dilettanti.\nNel settembre del 2013 diventa il nuovo allenatore della Libertas Basket School, formazione femminile di Udine. Dal primo luglio 2019 diventa allenatore in Serie D dell'Alba Basket di Corm\u00f2ns "}
{"id": "2206708", "revid": "10929", "url": "https://it.wikipedia.org/wiki?curid=2206708", "title": "Bomba a idrogeno", "text": ""}
{"id": "2206715", "revid": "49022", "url": "https://it.wikipedia.org/wiki?curid=2206715", "title": "Ardecanuto", "text": ""}
{"id": "2206716", "revid": "599013", "url": "https://it.wikipedia.org/wiki?curid=2206716", "title": "Marcus Haislip", "text": ""}
{"id": "2206717", "revid": "1305772", "url": "https://it.wikipedia.org/wiki?curid=2206717", "title": "Spaghetti (disambigua)", "text": ""}
{"id": "2206720", "revid": "767487", "url": "https://it.wikipedia.org/wiki?curid=2206720", "title": "Foscolo Lombardi", "text": "Militante del Partito Socialista Italiano, durante la guerra di liberazione rappresent\u00f2 il suo partito nel C.T.L.N. di cui fu segretario e, di conseguenza, coordinatore di tutto il lavoro organizzativo. Dopo la liberazione, nel 1946, fu vice segretario nazionale del P.S.I.U.P. . Il 28 maggio 1956, Foscolo Lombardi fu eletto consigliere nel Consiglio Comunale di Firenze, per il Partito Socialista Italiano Divenne consigliere e segretario dell'Istituto Storico della Resistenza in Toscana dove \u00e8 conservato il suo archivio e del quale egli fu uno dei fondatori, il 24 ottobre 1953.\nAlcuni scritti di Lombardi.\nFoscolo Lombardi scrisse"}
{"id": "2206728", "revid": "15", "url": "https://it.wikipedia.org/wiki?curid=2206728", "title": "L'Enorme Maria", "text": ""}
{"id": "2206732", "revid": "767487", "url": "https://it.wikipedia.org/wiki?curid=2206732", "title": "Sthenurinae", "text": "Gli Stenurini (Sthenurinae , \u00abcanguri dalla faccia corta\u00bb) sono una sottofamiglia dei Macropodidi. Attualmente comprendono solo un'unica specie, ma nel Pleistocene ne comprendevano molte altre, tra cui alcuni dei pi\u00f9 grandi canguri mai esistiti (ad esempio \"Procoptodon\")."}
{"id": "2206733", "revid": "599013", "url": "https://it.wikipedia.org/wiki?curid=2206733", "title": "Dan Langhi", "text": ""}
{"id": "2206734", "revid": "125167373", "url": "https://it.wikipedia.org/wiki?curid=2206734", "title": "Anti-Flash", "text": "Anti-Flash \u00e8 il nome di quattro personaggi dei fumetti DC Comics. Sono tutti supercriminali, che sono stati nemici dei Flash nelle varie epoche fumettistiche.\nStoria editoriale.\nThe Rival (Anti-Flash della Golden Age).\nThe Rival apparve per la prima volta in \"Flash Comics\" n. 104 (febbraio 1949). Il suo alter ego \u00e8 il professor Edward Clariss, un professore dell'Universit\u00e0 frequentata da Jay Garrick. Credeva di essere riuscito a ricreare la formula che diede al Flash della Golden Age i suoi poteri, che lui chiamava \"Velocity 9\". Deluso al rigetto della sua scoperta da parte della comunit\u00e0 scientifica, Clariss divenne un criminale, indossando una versione pi\u00f9 scura del costume di Jay Garrick. La versione della sua formula, tuttavia, ha un effetto temporaneo, il che fa in modo che The Rival venga sconfitto quando la formula nel corpo viene del tutto metabolizzata.\nIn \"JSA\" n. 16 (novembre 2000) viene rivelato che The Rival riusc\u00ec a battere Flash diversi mesi dopo la sua prima comparsa; facendo ci\u00f2 raggiunge la velocit\u00e0 della luce fino a scomparire nella forza della velocit\u00e0. Seguendo la riformazione della Justice Society of America 50 anni dopo, Clariss viene ritrovato dalla forza della velocit\u00e0 (che si \u00e8 rivelata essere il Valhalla dei velocisti, buoni o cattivi che siano, cos\u00ec come la derivazione dei loro poteri) da Johnny Sorrow, che lo invita ad unirsi a lui nella nuova Societ\u00e0 dell'Ingiustizia. The Rival, portato alla pazzia dal tempo passato nella forza della velocit\u00e0, corre attraverso il paese in preda ad una furia omicida super veloce. Jay Garrick si rende conto che la strada percorsa da The Rival porta il nome di Clariss, e che il suo l'ultimo omicidio sar\u00e0 quello di sua moglie Joan. Flash riesce ad assorbire la velocit\u00e0 di Clariss prima che riesca ad uccidere Joan.\nThe Rival ritorna in \"Impulse\" n. 88 (settembre 2002), in cui \u00e8 il medico di Joan Garrick. Ora pura energia, Clariss si impossessa del velocista della Golden Age, amico di Jay Garrick, Max Mercury. Dopo aver battuto Jay Garrick e Impulso, The Rival scappa, sempre in possesso del corpo di Max Mercury. Da l\u00ec in poi, di lui non si avranno pi\u00f9 notizie.\nC'\u00e8 un altro Anti-Flash della Golden Age, un robot con indosso un costume identico a quello di Jay Garrick, ma i cui colori sono l'opposto. L'unica comparsa del robot fu in una storia di \"The Flash\" vol.2, n. 134 (febbraio 1998), in cui venne facilmente battuto da Jay Garrick.\nProfessor Zoom (Anti-Flash della Silver Age).\nEobard Thawne, il Professor Zoom, apparve per la prima volta in \"The Flash\" n. 139 (settembre 1963). Originariamente, \u00e8 un criminale del XXV secolo, che trov\u00f2 una capsula del tempo al cui interno si trovava il costume del Flash della Silver Age. Tramite una macchina riesce a intensificare l'energia velocizzante del costume, dandosi le abilit\u00e0 di Flash fintanto che lo indossa. Nel processo, i colori dei costumi divengono opposti: il costume diventa giallo, gli stivali e il fulmine sull'emblema diventano rossi, e infine il cerchio bianco del simbolo di Flash diventa nero. Naturalmente utilizza i suoi poteri per commettere crimini. La sua conoscenza della doppia identit\u00e0 di Barry Allen gli permette di colpirlo uccidendo sua moglie, Iris West, e in seguito tentando di uccidere la sua fidanzata Fiona. Fu salvando Fiona che Flash spezz\u00f2 il collo di Zoom, uccidendolo. Pi\u00f9 tardi, il Professor Zoom incontrer\u00e0 anche il successore di Barry Allen, Wally West in \"Flash\" n. 74 (marzo 1993). A causa della complessit\u00e0 del viaggio nel tempo, questo \u00e8 un Professor Zoom di un tempo precedente al suo incontro con Barry Allen.\nInizialmente infatti Thawne idolatrava Flash, tanto da sottoporsi ad un'operazione di plastica facciale per assomigliare a Barry Allen e ad un bagno elettro-chimico per ottenere persino i suoi poteri. Sognava di unirsi a lui nella sua crociata al crimine, e quando trov\u00f2 in un negozio di antiquariato il famoso tapis-roulant che permetteva al velocista scarlatto di viaggiare nel tempo, se ne impadron\u00ec e torn\u00f2 nel XX\nConfuso dal suo viaggio nel tempo, Zoom crede di essere lui stesso Barry Allen. Incontra cos\u00ec Wally, Hal Jordan, Jay Garrick, tutte le persone care a Barry Allen, che credevano fosse ritornato dalla morte.\nMa la sua vera identit\u00e0 riaffiora, scatenando una furia omicida. Wally lo batte fingendo di usare il tapis-roulant che si trova nel Museo di Flash; l'idea \u00e8 di fingere di andare avanti nel tempo, quando Zoom \u00e8 un bambino, per ucciderlo. In realt\u00e0, Wally sale sul tapis-roulant, lo mette in moto e scende dall'attrezzo ad una velocit\u00e0 cos\u00ec alta senza che nessuno se ne accorga, neanche Zoom, che sale sul tapis-roulant, mettendolo in moto e tornando al suo tempo, ma con un inconveniente: non ricorder\u00e0 pi\u00f9 niente di ci\u00f2 che \u00e8 successo.\nZoom (Anti-Flash della Modern Age).\nHunter Zolomon apparve per la prima volta in \"The Flash:Secret Files &amp; Origins\" n. 3, e fu creato da Geoff Johns e Scott Kolins.\nDopo l'arrivo a Keystone City, Hunter Zolomon fu assunto come profiler, lavorando con la polizia al \"Dipartimento delle Ostilit\u00e0 Metaumane\". Il suo lavoro lo metteva in costante contatto con Flash (Wally West), e i due divennero buoni amici. La sua intuizione fu un aiuto prezioso nella risoluzione di un gran numero di casi, ma e sempre stato restio a finire dietro una scrivania.\nUn giorno, Hunter fu seriamente ferito da un attacco di Gorilla Grodd, lasciandolo paralizzato dalla vita in gi\u00f9. Domand\u00f2 quindi a Wally di utilizzare il tapis-roulant per i viaggi nel tempo nel museo di Flash per salvarlo dal terribile disastro. West rifiut\u00f2, dicendo che non poteva rischiare di danneggiare la linea temporale. Zolomon, quindi, entr\u00f2 di straforo nel museo e tent\u00f2 di utilizzare il tapis-roulant di persona. L'esplosione che ne consegu\u00ec distrusse il museo (con la rimanenza della sua sanit\u00e0 mentale) e lo colleg\u00f2 alla linea temporale. Ora pu\u00f2 cambiare il tempo intorno a s\u00e9 dando l'illusione della super velocit\u00e0.\nZolomon si rese conto che Wally West non lo avrebbe mai aiutato perch\u00e9, a differenza di Barry Allen, non aveva mai avuto una tragedia personale. Zolomon decise quindi di diventare il nuovo Zoom e di uccidere la moglie di Wally (Linda Park), pensando che avrebbe aiutato Wally stesso a diventare un eroe migliore.\nThaddeus Thawne (Inertia o Kid Zoom).\nInertia \u00e8 un diverso tipo di Anti-Flash. In realt\u00e0 \u00e8 il clone di Bart Allen, Thaddeus Thawne. Nello spin-off \"La Morte di Flash\", Inertia si mette in combutta con tutti i nemici di Flash al fine di privarlo della forza della velocit\u00e0 per ucciderlo. Riuscir\u00e0 nell'intento a costo della sua vita; infatti i suoi \"colleghi\" erano all'oscuro della sua vendetta personale verso Bart Allen.\nDaniel West (Anti-Flash di the New 52).\nDal 2011 con l'iniziativa editoriale the New 52 molti eventi accaduti sono stati resettati, dando nuova vita alla maggior parte dei personaggi dell'universo DC comics. Tra questi c'\u00e8 Anti-Flash che si rivela essere Daniel West, fratello minore della giornalista Iris West.Daniel e Iris vengono maltrattati dal padre fin da bambini, il che porta Daniel a scappare di casa. Daniel arrestato proprio grazie a Flash in seguito ad una rapina in banca, al suo rilascio viene portato dai nemici di Flash nel mondo speculare di Mirror Master. Qui, per una serie di vicissitudini Daniel West si scontra con un'auto contro una batteria di forza della velocit\u00e0 (la stessa da cui traggono origine i poteri di Flash) di una monorotaia. Quindi i poteri della forza della velocit\u00e0 uniti alle caratteristiche del mondo speculare di Mirror Master lo rendono un Flash al contrario, appunto un Anti-Flash. Le sue fattezze consistono in un costume rosso scuro combinato ai pezzi di metallo della monorotaia fusi col suo corpo durante lo schianto, con il simbolo del fulmine al contrario. Questo nuovo Anti-Flash ha i poteri di invertire il corso degli eventi, ma pu\u00f2 andare indietro nel passato solo se possiede energia della forza della velocit\u00e0. \u00c8 per questo che inizia a dare la caccia a tutte le persone entrate in contatto con la forza della velocit\u00e0, tra cui ovviamente Flash. Il suo scopo \u00e8 quello di avere abbastanza energia per tornare indietro quando era solo un bambino e uccidere il proprio padre, considerato da lui come la causa d'origine della sua vita da sbandato. Dopo alcune vicessitudini, lascia che flash prenda il comando dei suoi poteri e finisce in prigione.\nTorna in una delle formazioni della suicide squad dove i colori del fulmine e del costume vengono invertiti.\nAltri media.\nTelevisione.\nNella serie TV \"The Flash\", compaiono ben tre velocisti: Eobard Thawne, Hunter Zolomon e Edward Clariss.\nL'Anti-Flash (Eobard Thawne) compare come \"villain\" della prima stagione col volto di Thomas Cavanagh (Harrison Wells) e Matt Letscher (Thawne); \u00e8 responsabile della morte di Nora Allen, madre di Barry Allen/Flash facendo ricadere la colpa sul marito di questa Henry Allen (John Shipp), quando quest'ultimo era ancora bambino; rimasto bloccato nel passato (15 anni prima che la serie cominci), prende il posto di Harrison Wells con la sua tecnologia per attuare un piano; anticipare la creazione di Flash grazie all'acceleratore di particelle di 10 anni (2014 invece che 2024) per fare da mentore al suo rivale e capire di pi\u00f9 della forza di velocit\u00e0; muore a causa del suicidio di un suo antenato nel presente, Eddie Thawne. Tuttavia ritorna col suo volto originale nella stagione successiva grazie ad un residuo temporale, tornando definitivamente in vita con la creazione di Flashpoint nella terza stagione. Torna anche nelle stagione successive (sono i primi scontri tra i due velocisti). In pi\u00f9 compare in alcune puntate dello \"spin-off\" Legends of Tomorrow, che vede alcuni comprimari provenienti da \"The Flash\" e Arrow formare una squadra di viaggiatori temporali; Thawne interagisce in varie epoche, grazie alla sua padronanza della \"speed force\" che gli permette di viaggiare indietro e avanti nel tempo. In effetti, Eobard compare con ambo i volti in pi\u00f9 stagioni, perfino nel \"crossover\" \"Crisi su Terra-X\", dove si identifica come l'Anti-Flash di Terra-1 finito dentro la Forza di Velocit\u00e0 e uscitone su Terra-X, dove si \u00e8 alleato con le varianti naziste dei personaggi.\nZoom (Hunter Zolomon) \u00e8 il cattivo principale della seconda stagione, interpretato dall'attore Teddy Sears (quando indossa la maschera di Zoom ha un'altra voce, doppiata originalmente da Tony Todd); questi era un serial killer di Terra-2, che ottenne i poteri quando fu colpito da un fulmine durante la sua esecuzione (tramite sedia elettrica); ossessionato dalla velocit\u00e0, studi\u00f2 il suo corpo e riusc\u00ec a creare varie versioni del siero \"Velocity\" con cui potenziarsi; ma il processo lo condann\u00f2 a morire lentamente, cos\u00ec cominci\u00f2 a cercare altri velocisti da cui assorbire la \"speed force\" per guarire; prima sconfisse due versioni di Jay Garrick, il Flash di Terra-2 (Teddy Sears) e quello di Terra-3 (John Shipp), ma non riusc\u00ec a prenderne la velocit\u00e0, per\u00f2 decise di impersonare la versione divTerra-2 per fingersi un eroe; poi, quando Barry Allen cre\u00f2 delle brecce nel multiverso seguendo l'ultimo piano di Eobard Thawne, pass\u00f2 su Terra-1 dove ingann\u00f2 per mesi il team Flash prima di rivelarsi. Alla fine, uccide Henry Allen (John Shipp) per provocare Barry e lo costringe a correre con lui in un macchinario che distrugger\u00e0 il Multiverso tramite la \"speed force\"; ma Barry lo supera in astuzia sfruttando proprio un suo trucco, correre e viaggiare indietro di pochi secondi per creare un proprio duplicato che si sacrificher\u00e0 al posto suo; nel farlo, Barry attira volutamente l'attenzione degli Spettri del Tempo, esseri che danno la caccia a tutti i velocisti che osano viaggiare nel tempo per alterare la sequenza degli eventi; essi lo catturano e lo portano con loro, trasformandolo in un essere simile al Black Racer o al Flash Nero; in questi panni ricompare in Legends of Tomorrow (stagione 2), dove d\u00e0 la caccia a Eobard Thawne (Matt Letscher); questi viene raggiunto, ma lo seminer\u00e0 con l'aiuto di altri due \"villain\" provenienti da Arrow, Malcolm Merlyn (John Barrowman) e Damien Darhk (Neal McDonough); tuttavia, al termine della seconda stagione Zolomon raggiunge finalmente Thawne mentre sta per uccidere Sarah Lance, trafiggendolo con la mano (facendola vibrare ad alta velocit\u00e0, la mano aperta diventa una vera e propria lama). Hunter ricompare brevemente nell'ultimo episodio della terza stagione di \"The Flash\", in cui Savitar apre una breccia nella \"Speed Force\" e il Flash Nero compare per aggredirlo, finendo congelato all'ultimo istante da Caitlin Snow; costei lo saluta chiamandolo Hunter, confermando che si tratta proprio di lui. Zoom ricompare nella 5\u00aa stagione quando Barry e sua figlia Nora viaggiano pi\u00f9 volte indietro, prima come Zoom e poi come Flash Nero.\nThe Rival (Edward Clariss) compare nei primi episodi della terza stagione; \u00e8 un velocista nella realt\u00e0 alternativa \"Flashpoint\", creata da Barry alla fine della seconda stagione quando ha fermato Thawne prima che uccidesse la madre; quando Barry libera Thawne per ripristinare la linea originaria, molti metaumani (tra cui Clariss) perdono i poteri, ma li riacquistano quando il misterioso Alchemy li contatta mentalmente e li cambia uno alla volta; sconfitto da Flash, Clariss finisce in galera ma qui viene ucciso da qualcuno; la squadra sospetta di Alchemy, ma in seguito le indagini porteranno a Savitar, il nuovo velocista \"villain\" principale della stagione, tanto rapido da far sembrare Barry normale. Viene fatto intuire che esista un The Rival anche in Terra-3.\nNella serie TV Flash degli anni 90, compare un velocista chiamato Polluce, ma questi \u00e8 solo un clone di Barry Allen; ha tutti i suoi poteri ma il comportamento di un bambino (essendo a tutti gli effetti appena nato)."}
{"id": "2206735", "revid": "110157", "url": "https://it.wikipedia.org/wiki?curid=2206735", "title": "Strangle", "text": "Uno strangle (dall'inglese \"strangolare\") \u00e8 una strategia che prevede il contemporaneo acquisto o vendita di un'opzione put e di una call con medesima scadenza ma, a differenza di uno straddle, diverso strike price. La particolarit\u00e0 \u00e8 che questa strategia \u00e8 profittevole qualunque direzione prenda il prezzo: il movimento del prezzo del sottostante deve essere sufficientemente all'interno(se si vende uno strangle) o sufficientemente all'esterno (se si compra uno strangle) del range generato dai due strike price. Per il resto, vale quanto visto per lo straddle."}
{"id": "2206736", "revid": "277524", "url": "https://it.wikipedia.org/wiki?curid=2206736", "title": "Palazzo Sant'Antonio", "text": "Palazzo Sant'Antonio \u00e8 un'architettura di Cerreto Sannita.\nNato come \"monastero dei padri conventuali di Sant'Antonio\", \u00e8 attualmente sede degli uffici comunali e del Museo civico e della ceramica cerretese.\nAnnesse al monastero erano la Chiesa di Sant'Antonio e la Confraternita della Madonna del Pianto.\nStoria.\nIl monastero dalla fondazione al sisma del 1688.\nIl monastero dei francescani venne fondato nella Cerreto antica intorno al 1240, pochi anni dopo la morte di San Francesco di Assisi e di Sant'Antonio di Padova. Nel 1244 infatti un certo Salomone, figlio di Girardo di Massa Inferiore, don\u00f2 al convento tre \"ortali\", cio\u00e8 tre appezzamenti di terreno coltivati ad orto.\nIl monastero divenne uno dei pi\u00f9 importanti della zona tanto da ottenere frequenti donazioni e da ospitare pi\u00f9 volte il concilio per l'elezione del padre provinciale dei francescani, sotto la cui giurisdizione ricadeva buona parte dell'attuale Campania. I conti Sanframondo inoltre donarono ai frati una parte del loro castello di Cerreto antica. L'altra parte del castello dal 1369 ospit\u00f2 le suore di clausura.\nNel XVI secolo, a seguito della divisione della famiglia francescana decretata da papa Leone X fra \"osservanti\" e \"conventuali\", i frati decisero di entrare a far parte dell'Ordine dei Frati Minori Conventuali.\nIl monastero divenne anche un importante luogo di studi ed un frate cerretese, padre Cesare de Laurentiis, nel 1621 fu eletto provinciale dell'Ordine. Il crescente potere dei frati ingelos\u00ec il clero cerretese tanto \u00e8 vero che nel 1651 alcuni sacerdoti vennero alle mani con i frati; oggetto della controversia era la ripartizione dei tributi sui contadini.\nIl terremoto del 5 giugno 1688 rase al suolo il monastero; solo due dei diciassette frati si salvarono.\nDal 1688 ad oggi.\nI due frati sopravvissuti, forti delle rendite che possedeva il convento, decisero di edificare \"ex novo\" il loro monastero nel nuovo tessuto urbanistico di Cerreto Sannita, progettato da Giovanni Battista Manni.\nIl monastero e l'annessa chiesa furono costruiti celermente tanto che nel 1693, solo cinque anni dopo il sisma, il vescovo Giovanni Battista de Bellis fu seppellito nella chiesa dei conventuali in attesa del completamento della Cattedrale di Cerreto Sannita.\nIl terremoto del 26 luglio 1805 danneggi\u00f2 il monastero e la chiesa.\nA seguito della soppressione del convento decretata da Giuseppe Bonaparte l'edificio fu adibito a vari usi sino a diventare sede comunale agli inizi del XX secolo.\nDescrizione.\nPalazzo Sant'Antonio si presenta come un grosso edificio di forma quadrangolare dotato di un chiostro interno e di un giardino successivamente adibito ad altro uso. \nChiostro.\nIl chiostro, a pianta quadrata, contiene cinque arcate per lato. Nel pavimento di ciascuna campata del chiostro sono stati sistemati venti pannelli in ceramica cerretese che illustrano i monumenti, i personaggi e le tradizioni tipiche di Cerreto Sannita.\nPannelli siti nell'ala est (le arti e le industrie di Cerreto Sannita): \nPannelli siti nell'ala sud (luoghi di interesse fuori dal centro storico): \nPannelli siti nell'ala ovest (luoghi di interesse nel centro storico): \nPannelli siti nell'ala nord (stemmi): \nPannelli siti a tre dei quattro angoli del chiostro (le Cerreto susseguitesi nel corso del tempo): "}
{"id": "2206739", "revid": "767487", "url": "https://it.wikipedia.org/wiki?curid=2206739", "title": "I fratelli Marx al college", "text": "I fratelli Marx al college (\"Horse Feathers\"), conosciuto anche come Piume di cavallo, \u00e8 una commedia statunitense del 1932 diretta da Norman Z. McLeod con i fratelli Marx. Nel 2000 l'AFI lo ha inserito al sessantacinquesimo posto nella classifica delle migliori cento commedie americane di tutti i tempi.\nIl film \u00e8 una satira sul mondo accademico e sportivo. Groucho Marx interpreta il ruolo del professor Quincy Adams Wagstaff, preside dello sfortunato Huxley College, \"l'unica universit\u00e0 la cui squadra non ha mai vinto un campionato di football dal 1888\". Nella prima scena, abbigliato con toga e tocco, si rivolge al corpo insegnanti, dimostrando totale disprezzo per le regole della vita accademica:\nEgli canta inoltre una canzone il cui ritornello\nsignifica: \"Di qualsiasi cosa si tratti, io sono contro\".\nLo spirito anarchicho dei Fratelli Marx, innocuo solo in apparenza, \u00e8 ben rappresentato anche nella scena della lezione accademica e in quella dove si vede la reazione di Harpo davanti a uno scaffale pieno di libri.\nGrazie a \"I fratelli Marx al college\", il 13 agosto 1932 i fratelli Marx conquistarono la copertina di \"Time\", un evento che segnava la misura del loro successo nazionale.\nTrama.\nIl professor Wagstaff, da poco nominato rettore dell'universit\u00e0 di Huxley, si lascia convincere dal figlio ad ingaggiare due giocatori di \"football\" professionisti per risollevare le sorti della sfortunata squadra studentesca. A causa di un equivoco il professore assume l'accalappiacani Pinky e il barista Bavarelli, e ora vorrebbe rimediare all'errore convincendoli a rapire i due veri giocatori; nel frattempo suo figlio amoreggia con la vedova del college, la quale per\u00f2 intende passare i segnali di gioco dell'Huxley alla squadra avversaria. Alla fine, il professor Wagstaff, Pinky e Bavarelli prenderanno parte alla partita di \"football\" trasformandola in una sarabanda di imbrogli grotteschi.\nEdizioni Home Video.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da MCA Universal. Attualmente \u00e8 disponibile anche un dvd prodotto da DNA Srl, col titolo \"PIUME DI CAVALLO\", in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "2206751", "revid": "33689", "url": "https://it.wikipedia.org/wiki?curid=2206751", "title": "Virio Gallo", "text": "Fu console \"posterior\" nel 298, assieme ad Anicio Fausto, poi \"corrector\" della Campania."}
{"id": "2206752", "revid": "729019", "url": "https://it.wikipedia.org/wiki?curid=2206752", "title": "Boeing X-20 Dyna-Soar", "text": "L'X-20 Dyna-Soar (\"Dynamic Soarer\") fu un programma della United States Air Force (USAF) di sviluppo di uno spazioplano che potesse essere utilizzato per una grande variet\u00e0 di missioni militari, inclusi la ricognizione, il bombardamento, il soccorso spaziale, la riparazione dei satelliti, e il sabotaggio dei satelliti nemici.\nIl progetto fu portato avanti dal 24 ottobre 1957 al 10 dicembre 1963, per una spesa di 660 milioni di dollari dell'epoca, e venne cancellato poco prima che la costruzione del primo prototipo avesse inizio.\nStoria del progetto.\nL'origine dello sviluppo del Dyna Soar \u00e8 da ricercare nel \"Silbervogel\" di Eugen S\u00e4nger, il progetto di un bombardiere tedesco durante la seconda guerra mondiale. Il progetto era di creare un bombardiere spinto da razzi, in grado di volare su lunghissime distanze, veleggiando verso il bersaglio dopo essere stato spinto a grandi velocit\u00e0 (&gt;5,5\u00a0km/s) e a grandi altitudini (50\u2013150\u00a0km) dagli stessi motori degli A-4 o A-9.\nDei motori a razzo avrebbero dovuto posizionare il velivolo in una traiettoria esosferica simile a quella di un missile balistico intercontinentale per poi staccarsi. Successivamente, al momento del rientro nell'atmosfera, il velivolo non avrebbe effettuato una normale procedura di rientro con progressiva diminuzione della velocit\u00e0 e atterraggio. Avrebbe invece usato le sue ali e parte della sua velocit\u00e0 per generare portanza, per spingersi nuovamente verso lo spazio.\nTutto questo sarebbe stato ripetuto pi\u00f9 volte fino a che la velocit\u00e0 non fosse troppo diminuita, e il pilota costretto ad atterrare. Questo uso del \"rimbalzo\" ipersonico atmosferico avrebbe potuto estendere di molto il raggio d'azione dell'aereo, rispetto alla \"normale\" traiettoria balistica.\nTale sistema poteva rendere l'aereo in grado di colpire virtualmente qualsiasi punto nel mondo (per cui era chiamato anche \"bombardiere antipodale\"), a velocit\u00e0 ipersoniche, sarebbe stato molto difficile da intercettare; inoltre l'aereo stesso era piccolo e poco armato, in confronto ad un tipico bombardiere pesante. In aggiunta, essendo di fatto un aliante mosso da motori a razzo, l'aereo poteva essere recuperato, se usato come bombardiere guidato, o non recuperato se usato come missile non-guidato.\nDopo la seconda guerra mondiale, molti scienziati tedeschi vennero portati negli Stati Uniti e impiegati nell'operazione Paperclip dell'Office of Strategic Services (OSS). Tra di loro c'era il dottor Walter Dornberger, all'epoca il capo del programma di ricerca missilistica della Germania nazista, che aveva una profonda conoscenza del progetto del Silbervogel. Lavorando con la Bell, egli cerc\u00f2 di creare interesse in un progetto simile nella USAF, e altrove. Questo port\u00f2 la USAF a richiedere una serie di studi di fattibilit\u00e0 e di progettazione \u2014 portati avanti da Bell, Boeing, Convair, Douglas, Martin, North American, Republic, e Lockheed \u2014 di veleggiatori con propulsione a razzo durante i primi anni 50:\nTecnica.\nAltre navette spaziali sotto sviluppo in quel periodo, come i \"Mercury\" o \"Vostok\", erano basate su capsule spaziali che rientravano nell'atmosfera in maniera balistica. Il Dyna-Soar era molto simile a quello che sarebbe stato poi lo Space Shuttle: non solo poteva raggiungere la velocit\u00e0 e l'autonomia di un missile balistico intercontinentale, ma era progettato per planare sulla Terra come un normale aeroplano sotto il controllo del pilota. Sarebbe atterrato in un aeroporto, invece che per semplice caduta e apertura del paracadute. Il Dyna-Soar poteva raggiungere l'orbita terrestre, come il Mercury o \"Gemini\". Questo fece del Dyna-Soar un progetto molto pi\u00f9 avanzato rispetto ad altri di quel periodo per quanto riguarda il volo umano nello spazio. Una impresa molto diversa dal portare semplicemente uno o due uomini nello spazio. Le informazioni raccolte durante il programma X-20 sarebbero servite pi\u00f9 avanti nella progettazione dello Space Shuttle. Come il pi\u00f9 grande Shuttle sarebbe stato spinto in orbita da grandi razzi, e nel progetto definitivo avrebbe anche avuto ali a delta per gli atterraggi controllati, ma non vol\u00f2 mai a causa della cancellazione del programma."}
{"id": "2206758", "revid": "3115", "url": "https://it.wikipedia.org/wiki?curid=2206758", "title": "Ludwig Glauert", "text": "\u00c8 noto soprattutto per i suoi studi sui mammiferi fossili del Pleistocene e per essere stato uno dei pi\u00f9 influenti naturalisti dell'Australia Occidentale.\nGlauert nacque a Ecclesall, nello Sheffield, Inghilterra. Venne educato nella locale scuola elementare e in seguito al Firth University College e alla Technical School, dove studi\u00f2 geologia; nel 1900 divenne membro della Societ\u00e0 Geologica di Londra.\nNel 1908, insieme alla moglie, si trasfer\u00ec a Perth, in Australia Occidentale, dove lavor\u00f2 come paleontologo presso la Geological Survey, cercando di ordinare e catalogare le collezioni del Western Australian Museum. Nel 1910 divenne membro permanente dello staff del museo e nel 1914 venne promosso Curatore di Geologia ed Etnologia. Dal 1909 al 1915 effettu\u00f2 una serie di scavi nelle caverne del Fiume Margaret, scoprendo nei calcari del Pleistocene i fossili di alcune specie di monotremi e marsupiali estinti.\nGlauert mor\u00ec a Perth."}
{"id": "2206762", "revid": "287204", "url": "https://it.wikipedia.org/wiki?curid=2206762", "title": "Carteria di Sesto", "text": ""}
{"id": "2206766", "revid": "1632387", "url": "https://it.wikipedia.org/wiki?curid=2206766", "title": "Maui (mitologia)", "text": "Nella mitologia hawaiana, Maui \u00e8 un semidio legato alla nascita delle isole Hawaii. Fa parte dei Kupua, un pantheon di semidei polinesiani.\nIl mito.\nLa nascita delle Hawaii.\nL'enorme amo di Maui \u00e8 chiamato \"Manaiakalani\"; si narra che con questo amo, sul quale fu apposta come esca l'ala dell'uccello \"\u02bbalae\", Maui \"pesc\u00f2\" le isole Hawaii.\nAbbandonato mentre era ancora in fasce dalla madre Hina perch\u00e9 nato storpio, il piccolo Maui si mostr\u00f2 subito un intraprendente \"trickster\" giacch\u00e9, appena dopo l'abbandono, torn\u00f2 nella dimora familiare a dormire fra i suoi numerosi fratellini, dopo aver abilmente ritrovato la via di casa. Dopo che si fu riaddormentato, il Destino lo fece diventare uno splendido bambino, al punto che, la madre, accortasi sia del ritorno del pargolo che del suo \"miracoloso\" cambiamento, lo riaccolse in casa.\nUn giorno, mentre Maui era a pesca con i suoi fratelli, il suo amo si impigli\u00f2 nel fondale marino. Disse invece ai suoi fratelli, per farsi beffe di loro, che aveva preso un pesce enorme ed aveva bisogno del loro aiuto: e cos\u00ec, essi cominciarono a tirare con tutte le loro forze. Intenti in questo sforzo non si accorsero che, mentre stavano tirando, dalle acque dell'oceano stava sorgendo un'isola. Maui ripet\u00e9 questo scherzo pi\u00f9 volte, creando le isole Hawaii (Tregear 1891:236).\nUn'altra versione narra che Maui, accortosi di non avere esche per pescare, si amput\u00f2 un orecchio, lo infilz\u00f2 nell'amo e gett\u00f2 la lenza nell'acqua. Dopo pochi istanti, essendosi accorto di aver catturato qualcosa, tir\u00f2 con tutta la sua forza la lenza. Ma ad attenderlo non vi era un pesce, bens\u00ec le isole dell'arcipelago Hawaiano.\nQuesta versione del mito si collega al fatto che nella cultura delle suddette isole veniva tramandata, in tempi antichi, una concezione secondo la quale la Vita e la Terra derivino direttamente dall'acqua e che in ogni cosa creata ci sia presente una piccola parte \"divina\". In questo caso l'orecchio di Maui, che ha permesso la creazione-pescaggio delle isole Hawaii, rappresenta il frammentarsi del divino per creare la vita ed infondere in essa, allo stesso tempo, una minima parte perfetta e immortale, caratteristiche attribuibili solo agli d\u00e8i.\nMaui frena il Sole.\nUn'altra impresa di Maui fu quella di far rallentare il Sole. La madre Hina si lamentava perch\u00e9 il suo kapa (tipico abito hawaiano) non si asciugava in quanto il giorno era troppo corto. Allora Maui scal\u00f2 la montagna Haleakal\u0101 (che significa \"casa del Sole\") e appena spuntarono i primi raggi solari, li leg\u00f2 con una corda, ricavata dai capelli di sua sorella (in alcune versioni, fatta con i suoi peli pubici). Il Sole, a questo punto, implor\u00f2 Maui di lasciarlo libero e Maui acconsent\u00ec a patto che allungasse la durata dei giorni. Da allora i giorni sono pi\u00f9 lunghi d'estate e pi\u00f9 corti d'inverno (Pukui, Elbert, &amp; Mookini 1974:36).\nSecondo un'altra versione, Maui lanci\u00f2 la corda per imprigionare il Sole dalla cima di un albero \"wiliwili\" (Beckwith 1970:230).\nAdattamenti.\nNel 2016 i Walt Disney Animation Studios hanno prodotto un film intitolato Oceania, che si ispira al mito di Maui."}
{"id": "2206767", "revid": "3082", "url": "https://it.wikipedia.org/wiki?curid=2206767", "title": "Marco Giunio Cesonio Nicomaco Anicio Fausto Paolino", "text": ""}
{"id": "2206769", "revid": "92723", "url": "https://it.wikipedia.org/wiki?curid=2206769", "title": "Yucat\u00e1n (disambigua)", "text": ""}
{"id": "2206773", "revid": "767487", "url": "https://it.wikipedia.org/wiki?curid=2206773", "title": "U-Roy", "text": "Biografia.\nLa sua carriera musicale inizia nel 1961, quando diventa disc jockey in vari sound system giamaicani, compreso quello di Coxsone Dodd, e lavorando nei sound system di King Tubby, e Duke Reid fra gli altri. Con U-Roy come dj King Tubby il nuovo suono, che verr\u00e0 conosciuto come dub, diventa molto popolare e U-Roy diventa una celebrit\u00e0 in Giamaica. Il suo primo singolo sar\u00e0 \"Earth's Rightful Ruler\", registrato con Peter Tosh per Lee Perry, ma quello che lo porter\u00e0 al successo definitivo sar\u00e0 \"Dynamic Fashion Way\", nel 1969, per Keith Hudson. Dopo questo brano lavora con tutti i maggiori produttori dell'isola: Lee Perry, Peter Tosh, Bunny Lee, Phil Pratt, Sonia Pottinger, Rupie Edwards, Alvin Ranglin e Lloyd Daley.\nLavorando con il produttore Duke Reid la fama di U-Roy aumenta e l'artista produce una serie di singoli tra cui \"Wake the Town\" e \"Wear You to the Ball\".\nLa fama di U-Roy aumenta ancora nel corso di tutti gli anni settanta e raggiunge il suo massimo con l'album Dread in a Babylon, prodotto da Prince Tony Robinson, rester\u00e0 famosa la sua immagine mentre scompare in una nube di fumo di cannabis tenendo in mano un calice. L'album contiene anche una traccia chiamata \"Chalice in the Palace\", in cui fantastica sul fumare marijuana con la regina Elisabetta II all'interno di Buckingham Palace. L'artista diventa una delle pi\u00f9 grandi stelle giamaicane degli anni ottanta, riscuotendo un buon successo anche nel Regno Unito.\nViene insignito dell'Order of Distinction come ufficiale il 15 ottobre 2007.\nLo stile.\nEdward Beckford inizia la carriera musicale come dj nel 1961, nel 1968 questo ventottenne giamaicano rivoluziona il mondo della musica. Pur non essendo il primo artista del genere ad utilizzare un microfono ha inventato un nuovo stile, sia nelle dancehall sia nella musica in studio. Il nuovo stile \u00e8 il cosiddetto DJ Style, che consisteva nell'eseguire una versione parlata di numerosi successi del pioniere dub King Tubby. Questo stile ha ispirato direttamente il rap statunitense, visto che artisti come Kanye West e Public Enemy hanno utilizzato il toasting per numerosi successi. Nel 1969 lavora con Duke Reid per realizzare il primo pezzo rap giamaicano, un remix del brano \"Wear You to the Ball\" dei The Paragons."}
{"id": "2206780", "revid": "339392", "url": "https://it.wikipedia.org/wiki?curid=2206780", "title": "Pino e gli Anticorpi", "text": ""}
{"id": "2206783", "revid": "1745361", "url": "https://it.wikipedia.org/wiki?curid=2206783", "title": "Friuli", "text": "Il Friuli (\"Fri\u00fbl\" in friulano, \"Furlanija\" in sloveno, \"Friaul\" o \"Vriaul\" in tedesco, \"Friul\" in veneto, bisiaco e ladino) \u00e8 una regione storico-geografica dell'Italia nord-orientale, comprensiva degli attuali enti di decentramento regionale di Pordenone (Friuli occidentale), Udine (Friuli centrale), e di Gorizia (Friuli orientale) in Friuli-Venezia Giulia, pi\u00f9 parte della citt\u00e0 metropolitana di Venezia in Veneto e del Goriziano in Slovenia. Comprende la pianura friulana, che si estende dal fiume Livenza a ovest fino al fiume Timavo a est, e parte delle Alpi Carniche e delle Alpi Giulie. La citt\u00e0 pi\u00f9 importante della regione \u00e8 Udine.\n\u00c8 un'entit\u00e0 distinta dal pi\u00f9 esteso Patriarcato di Aquileia ecclesiastico, che comprendeva durante la sua esistenza anche parti dell'Istria. Il toponimo deriva dal nome latino \"Forum Iulii\", ovvero Cividale del Friuli, ove ebbe centro il Ducato del Friuli, istituito dai Longobardi nel 569. Successivamente alla campagna in Italia di Carlo Magno contro i Longobardi, la Marca del Friuli divenne parte integrante dell'Impero carolingio, poich\u00e9 era compresa nel \"Regnum Italicorum\". Nel 1077 venne creato dall'imperatore Enrico IV il Principato del Patriarcato di Aquileia dal XIII secolo denominato Patria del Friuli, guidata dal Patriarca di Aquileia che aggiungeva al potere ecclesiastico il potere temporale, ebbe sede nominalmente ad Aquileia, ma il patriarca risiedette prima a Cividale e poi a Udine (che fu anche sede del Parlamento del Friuli), fino all'annessione alla Repubblica di Venezia nel 1420.\nIl conte di Gorizia fu vassallo del Patriarca di Aquileia fino al 1500, epoca in cui, per assenza di eredi, la Contea di Gorizia entr\u00f2 nei possessi dell'Arciducato d'Austria. Fu per secoli l'avvocato del Patriarca e sedette anche nel Parlamento Friulano (Udine - attuale salone del Parlamento). Il confine non imped\u00ec che continuassero i rapporti linguistici, culturali e economici tra i friulani diventati sudditi di Venezia e i friulani diventati sudditi dell'Impero in quanto questo confine fu sempre un confine precario. \u00c8 in forza dei rapporti feudali esistenti tra il Patriarca di Aquileia e il conte di Gorizia che la Repubblica di Venezia, che si considerava l'erede del Principato patriarcale, contest\u00f2 all'Impero d'Austria il possesso della Contea di Gorizia e diede inizio a guerre che furono tutte perse da Venezia.. Ancor oggi, nello stemma della citt\u00e0 di Gorizia, c'\u00e8 anche il simbolo araldico del Patriarcato di Aquileia. \n, quando venne annessa dagli Asburgo. Dal Congresso di Vienna del 1815, la Provincia del Friuli entr\u00f2 a far parte del Regno Lombardo-Veneto, e successivamente venne annessa al Regno d'Italia nel 1866 (dopo la terza guerra d'indipendenza), mentre Gorizia fu capitale della Contea Principesca di Gorizia e Gradisca e parte dell'Impero austriaco fino al 1919. A partire dal secondo dopoguerra, la regione autonoma Friuli-Venezia Giulia comprende buona parte della regione storico-geografica del Friuli, assieme a parte della Venezia Giulia, amministrativamente suddivisa fino al 2016 nelle province di Trieste, Gorizia, Udine e Pordenone, oggi sostituite dagli enti di decentramento regionale.\nGeografia fisica e antropica.\nLa regione storica del Friuli \u00e8 il territorio che geograficamente trova limiti naturali nelle Alpi Carniche e Alpi Giulie a nord e nel mare Adriatico a sud. A ovest \u00e8 classicamente delimitato dal fiume Livenza. Ad est si spinge fino al Timavo gi\u00e0 secondo descrizioni del Cinquecento, anche se per alcuni autori del novecento si fermerebbe all'Isonzo.\nAncora a inizio novecento talvolta si intendeva in senso pi\u00f9 ampio come Friuli l'intero bacino idrografico del fiume Isonzo, comprendendovi l'intero Goriziano territorio oggi sloveno. In tal caso la delimitazione orientale correva dal \"passo di Piro\" (Hru\u0161ica/Grusizza, importante punto di accesso da nordest) alle sorgenti del Timavo, presso Duino, lungo il confine storico dell'ex-contea di Gorizia.\nAltro criterio talvolta utilizzato, ma pi\u00f9 restrittivo e soprattutto errato, perch\u00e9 trascura il fatto che \"il Friuli \u00e8 una regione storica con limiti abbastanza sicuri\", \u00e8 quello di assegnargli i confini della lingua friulana dimenticando oltretutto che il Friuli \u00e8 una regione plurilingue in cui da molti secoli si parla lo sloveno (esempio nella Slavia Friulana) e il tedesco (isole friulane di lingua germanica), oltre ai dialetti veneti coloniali e la lingua italiana dalla fine del 1800; criterio questo \"dei confini entro i quali \u00e8 diffusa la lingua friulana\", che resta comunque associata all'identit\u00e0 culturale friulana.\nTalvolta si distinguono dal Friuli vero e proprio le regioni montane della Carnia e del Canal del Ferro. In Carnia, pur mettendo in risalto talvolta il loro \"particolarismo\", si sono sempre vantati di essere la madre del Friuli. .\nIl Friuli centrale e occidentale pu\u00f2 venir ulteriormente differenziato in due aree geografiche, separate dal corso del Tagliamento: quello cosiddetto centrale (appellato \"di c\u00e0 da l'aghe\", cio\u00e8 \"di qua dal fiume\" rispetto a Udine) e quello occidentale (\"di l\u00e0 da l'aghe\"). A questa suddivisione si aggiunge il Friuli orientale (appellato \"di l\u00e0 dal clap\", cio\u00e8 \"di l\u00e0 del confine austro-veneto\" rispetto a Udine). Altra distinzione politica/amministrativa storica (dal 1500 al 1797 quando la Repubblica di Venezia cess\u00f2 di esistere) \u00e8 tra Friuli veneto ed austriaco.\nStoria.\nOrigini e epoca romana.\nInteressata in et\u00e0 protostorica dalla Cultura dei castellieri, la regione fu popolata, sul finire del V secolo a.C., da genti di origine celtica ed in particolare dai Carni (che introdussero, nei territori da loro occupati ed in quelli limitrofi, nuove ed avanzate tecniche di lavorazione del ferro e dell'argento), facendo dunque parte della \"Carnorum regio\" citata da Plinio.\nConquistato e colonizzato dai Romani fin dal II secolo a.C., il Friuli Meridionale venne profondamente influenzato dalla civilt\u00e0 latina, grazie anche alla presenza dell'importante centro di Aquileia, quarta citt\u00e0 d'Italia e fra le principali dell'impero, capitale della X Regione augustea Venetia et Histria. La citt\u00e0, importante porto fluviale sull'allora fiume Natissa e snodo dei traffici adriatici verso l'Europa settentrionale (la cos\u00ec chiamata \"Via Iulia Augusta\") e verso l'Illiria, doveva la sua importanza ad una posizione strategicamente favorevole: sorgeva infatti sul mare Adriatico in prossimit\u00e0 delle Alpi e Prealpi orientali, permettendo in tal modo a Roma di contrastare pi\u00f9 efficacemente le invasioni dei celti e dei barbari provenienti da oriente.\nIl greco Strabone, geografo di et\u00e0 augustea, in un passo della sua opera annota che il porto di Aquileia, colonia romana \u00ab...fortificata a baluardo dei barbari dell'entroterra... si raggiunge... risalendo il fiume Natisone per sessanta stadi... e serve come emporio per i popoli illirici stanziati lungo l\"'Istro\"\u00bb. Va al riguardo segnalato che mentre al giorno d'oggi il Natisone \u00e8 tributario dell'Isonzo, all'epoca sfociava direttamente in mare. Lo sviluppo di altri centri oltre ad Aquileia, quali \"Forum Iulii\" (Cividale del Friuli) e \"Iulium Carnicum\" (Zuglio) contribu\u00ec ad assicurare alla regione un notevole benessere economico che riusc\u00ec a mantenere, nonostante le prime incursioni barbariche, fino agli inizi del V secolo. Negli ultimi decenni del III secolo Aquileia divenne la sede di uno dei vescovati pi\u00f9 prestigiosi dell'Impero, contendendo in Italia il secondo posto per importanza, dopo Roma, alle capitali imperiali di Milano e, successivamente, Ravenna. Nel 381 vi si tenne un importante concilio, presieduto dal vescovo Valeriano e voluto da sant'Ambrogio, che aveva preferito Aquileia alla sua sede episcopale di Milano per far condannare pubblicamente l'eresia ariana e i suoi seguaci.\nL'invasione unna segn\u00f2 la rovina della citt\u00e0: Aquileia, protetta da forze esigue, venne espugnata e rasa al suolo da Attila nel 452 (in alcune fondamenta sono state ritrovate le tracce lasciate dagli incendi). Dopo il passaggio dell'orda unna, i superstiti, che avevano trovato rifugio nella laguna di Grado, fecero ritorno in citt\u00e0, ma la trovarono completamente distrutta. Tramontati gli antichi splendori (la sua ricostruzione, pi\u00f9 volte vagheggiata, non fu mai portata a compimento), Aquileia rimase tuttavia un punto di riferimento ideale di eccezionale importanza anche dopo il crollo dell'Impero, grazie alla costituzione del Patriarcato (VI secolo), naturale successore del vescovato omonimo che lo aveva preceduto e sede di una fra le pi\u00f9 prestigiose autorit\u00e0 cristiane del tempo.\nEt\u00e0 medievale.\nDopo il crollo dell'Impero romano d'Occidente il Friuli entr\u00f2 a far parte del Regno di Odoacre e successivamente di quello ostrogoto di Teodorico. La riconquista bizantina voluta dal grande Giustiniano (535-553) fu, per la Regione, di breve durata: nel 568 i Longobardi la occuparono creando un importante ducato che ebbe come capitale \"Forum Iulii\". Il centro si impose ben presto come l'agglomerazione urbana pi\u00f9 importante e popolosa della Regione e, nei secoli successivi, mut\u00f2 il suo nome in quello di Cividale del Friuli. Prima ancora di perdere definitivamente la sua denominazione latina, la citt\u00e0 diede a sua volta il proprio nome all'intero territorio. Con successivi passaggi linguistici infatti, il nome di \"Forum Iulii\", sulla bocca delle popolazioni friulane di allora, si trasform\u00f2 in Fri\u00fbl e si estese fino ad indicare la totalit\u00e0 del ducato longobardo friulano.\nIl Ducato del Friuli rivest\u00ec una funzione militare e politica di primo piano nell'ambito del regno longobardo. Durante tutta la sua esistenza, si configur\u00f2 infatti come avamposto e barriera contro le minacce degli Avari e degli Slavi nei confronti dell'Italia settentrionale. Tale funzione strategica e militare fu intuita fin dagli inizi del dominio longobardo: il Ducato del Friuli fu infatti il primo ad essere costituito in Italia e lo stesso Alboino volle affidarlo al nobile Gisulfo, suo parente e collaboratore. Non a caso, molti duchi del Friuli divennero anche re dei Longobardi (fra questi, Rachis, che regn\u00f2 nella prima met\u00e0 dell'VIII secolo).\nA partire dalla seconda met\u00e0 del VII secolo e per buona parte del secolo successivo, venne portato a compimento, sia in Friuli che nel resto dell'Italia longobarda, il processo di fusione fra l'elemento romano e quello germanico. Quest'ultimo aveva gi\u00e0 adottato, seguendo l'esempio dei propri sovrani, la religione cattolica, mentre il latino (e le parlate romanze che da esso derivavano) si andava sempre pi\u00f9 generalizzando all'interno del gruppo etnico longobardo come idioma d'uso e di comunicazione orale, non solo come unica lingua scritta e di cultura del tempo. In tal modo i Longobardi poterono integrasi con le popolazioni autoctone e partecipare attivamente allo sviluppo, anche civile e culturale, del territorio. Longobardi del Friuli furono anche Astolfo, successore di Rachis, prima come duca del Friuli, poi come re d'Italia, e infine lo storico Paolo Diacono, autore della \"Historia Langobardorum\" e professore di grammatica latina presso la corte di Carlo Magno.\nNel 774, in seguito alla conquista del Regno longobardo, Carlo Magno assunse il titolo di \"Gratia Dei rex Francorum et Langobardorum atque patricius Romanorum\" (\"Per grazia di Dio re dei Franchi e dei Longobardi e patrizio Romano\"), realizzando un'unione personale dei due regni. Carlo scelse di mantenere le \"Leges Langobardorum\" anche se in seguito alla rivolta del 776, capeggiata dal duca del Friuli Rotgaudo, sostitu\u00ec con i conti, dei funzionari pubblici, i duchi longobardi e ridistribu\u00ec i patrimoni di questi ultimi tra gli aristocratici franchi. Pertanto, anche il Ducato del Friuli fu riorganizzato su base comitale e venne inquadrato assieme agli altri territori ex-longobardi nel \"Regnum Italicorum\". Trasformato in Marca del Friuli (846) fu coinvolto, a seguito dello smembramento dello Stato carolingio, nella lotta per il potere in Italia (ultimi decenni del IX secolo e inizi del X), allorquando il marchese Berengario si fece incoronare prima re d'Italia nell'888 e poi imperatore del Sacro Romano Impero nel 915. Nel 951 Il Friuli pass\u00f2 a costituire, con gran parte del Veneto, la Marca di Verona e Aquileia, estesa fra le Alpi Giulie e il Lago di Garda e che aveva come capitale la citt\u00e0 di Verona. Nel X secolo la marca entr\u00f2 nell'orbita ottoniana e rafforz\u00f2 i suoi legami con l'Impero.\nIl 3 aprile del 1077 l'imperatore Enrico IV concesse al patriarca Sigeardo, per la sua fedelt\u00e0 al potere imperiale, la Contea del Friuli con prerogative ducali. Si era in tal modo costituito un Principato in cui il Patriarca esercitava anche il potere temporale.. Tale entit\u00e0 statuale si impose ben presto come una delle pi\u00f9 importanti e potenti formazioni politiche dell'Italia del tempo, dotandosi, fin dal XII secolo, anche di un Parlamento, espressione massima della civilt\u00e0 friulana sotto il profilo istituzionale. Tale organismo prevedeva una rappresentanza assembleare anche dei comuni e non solo dei nobili e del clero. La vita di questa grande istituzione si protrasse per oltre sei secoli, mantenuta persino sotto la dominazione veneziana, anche se in parte svuotata di potere (il Parlamento, convocato per l'ultima volta nel 1805, fu, poco pi\u00f9 tardi, abolito da Napoleone). Il patriarca Marquardo di Randeck (1365-1381) raccolse tutte le leggi emanate in precedenza nelle \"Constitutiones Patriae Foriiulii\", ossia le \"Costituzioni della Patria del Friuli, le disposizioni principali del principato ecclesiastico\" . Cividale del Friuli sar\u00e0 sede del Patriarcato di Aquileia fino al 1238, anno in cui il patriarca si trasferir\u00e0 a Udine, dove far\u00e0 costruire un superbo palazzo, per s\u00e9 e per i propri successori. Udine assumer\u00e0 in tal modo sempre maggiore importanza divenendo col tempo la capitale istituzionale del Friuli.\nL'esperienza del Patriarcato come entit\u00e0 statuale autonoma, seppur vincolata al Sacro Romano Impero, si concluse nel 1420 (mentre come entit\u00e0 ecclesiastica sopravviver\u00e0 fino al 1751), con l'annessione della maggior parte del Friuli alla Repubblica di Venezia, una delle grandi potenze dell'epoca. .\nSecondo Giorgio Valussi, \"Nelle terre arciducali invece i diritti feudali avevano subito una sensibile attenuazione, i coloni erano trattati meglio, minori erano le tassazioni e i dazi. (\u2026). Fu cos\u00ec che alla fine del '500 si era stabilita nella coscienza popolare una profonda antitesi fra il dispotismo veneto e il buon governo austriaco\". Opinione condivisa anche dallo storico Tito Maniacco nella sua ricerca storica pubblicata con il titolo \"Storia del Friuli\".\nEt\u00e0 moderna.\nIl dibattito storico sul rapporto fra Venezia e i suoi territori coloniali \u00e8 tuttora aperto e ha dato luogo a valutazioni e giudizi non univoci. Tale dibattito esula, in parte, da motivazioni propriamente storiche per collegarsi al mito della citt\u00e0 lagunare. Come ha rilevato Elisabeth Crouzet-Pavan \u00abper lungo tempo non \u00e8 stato possibile dissociare la realt\u00e0 (di Venezia) dall'immagine, straordinariamente lusinghiera e deformata [di Venezia]...il mito politico veneziano ha per secoli distorto l'approccio e le analisi. Almeno fino al XIX secolo, esso [il mito di Venezia] ha pesato sulla scrittura della storia, poich\u00e9 la storia aveva come fine principale di confortare il mito\u00bb. A tale proposito \u00e8 comunque necessario sottolineare che \u00abla quiete civile e lo stato pacifico della sua classe dominante sarebbero stati i principi su cui si sarebbe fondato il mito di Venezia\u00bb.\nSecondo lo studioso Tito Maniacco, la rappresentazione del dominio veneziano sul Friuli ha creato una serie di \u00abgeremiadi antivenete sulla base di un gran numero di pregiudizi e luoghi comuni\u00bb. Sempre secondo Tito Maniacco, la contiguit\u00e0 tra il Friuli veneto e il Friuli austriaco permetteva confronti e questi non erano affatto lusinghieri per la Serenissima. Per gli storici che hanno partecipato alla redazione dell'enciclopedia tematica del Touring Club Italiano, anno 2006 , secondo volume, \"L'arrivo di Venezia non favor\u00ec in alcun modo un cambiamento in positivo nelle sorti del Friuli. Al contrario, coincide con una delle fasi storiche pi\u00f9 buie che il territorio si trov\u00f2 ad affrontare. Per Venezia, le terre friulane rappresentavano semplicemente una fonte di introiti fiscali e una sorte di Stato cuscinetto tra la capitale e il confine nordorientale: ben poco fu quindi fatto per farle tornare allo splendore di un tempo\".\nVa subito precisato che il Friuli, da nucleo centrale dello Stato patriarcale di Aquileia si convert\u00ec in un territorio di confine della Repubblica di Venezia, a ridosso del mondo germanico, che era egemonizzato, all'epoca, dalla potente famiglia degli Asburgo, nella sua doppia veste di detentrice del titolo imperiale e di quello di duchi d'Austria, cui si aggiunse, dal 1516, anche quello reale di sovrani di Spagna. Venezia, interessata a contenere le mire espansionistiche sia degli Asburgo che della monarchia francese, si trov\u00f2 coinvolta, fra i primi del Cinquecento e gli inizi del secolo successivo, in due conflitti che si combatterono anche in Friuli e che si andarono ad aggiungere alle incursioni turche, che avevano devastato la regione negli ultimi decenni del Quattrocento (in particolare fra il 1472 e il 1499). Il pericolo di nuove guerre e di ulteriori incursioni ottomane costrinsero la Serenissima a mantenere sul territorio guarnigioni militari di una certa consistenza e quadri amministrativi adeguati che, in parte, gravavano sulla popolazione locale. Quest'ultima era inoltre soggetta a una pressione fiscale sempre pi\u00f9 onerosa. La contrazione del reddito (particolarmente forte nel corso del XVII secolo) unitamente alla necessit\u00e0 di finanziare un debito pubblico di vaste proporzioni e in costante crescita a causa soprattutto delle esigenze belliche, costrinsero infatti Venezia ad applicare ripetutamente una politica fiscale gravosa (non circoscritta naturalmente al solo Friuli, ma all'intero Stato veneto)\nEffetti ben pi\u00f9 nefasti ebbero tuttavia, sulla popolazione friulana, le frequenti carestie, un tasso di mortalit\u00e0 infantile particolarmente elevato (come nella massima parte dell'Europa del tempo), e, soprattutto, due devastanti epidemie che non favorirono una crescita demografica organica in et\u00e0 moderna. In alcuni periodi anzi, si registrarono flessioni non irrilevanti.\nD'altra parte, fin dal terzo decennio del XVII secolo, la Repubblica di Venezia entr\u00f2 in un processo di crisi progressiva dovuto alla perdita di molti dei suoi mercati tradizionali, alla canalizzazione del risparmio e di importanti risorse finanziarie in investimenti improduttivi (soprattutto di carattere fondiario), e alla perdita di competitivit\u00e0 delle sue industrie e dei suoi servizi. Anche i territori posti sotto la sovranit\u00e0 della Serenissima, fra cui il Friuli, e, in linea pi\u00f9 in generale, la totalit\u00e0 degli Stati italiani e gran parte di quelli dell'Europa mediterranea, furono colpiti da una crisi di lunga durata che in alcuni casi si protrasse fin quasi alla met\u00e0 del Settecento.\nSecondo alcuni storici andrebbe riconosciuto che Venezia, nei territori da essa amministrati (non solo quindi nel solo Friuli), cerc\u00f2 in ogni modo di \u00ablimitare gli effetti pi\u00f9 oppressivi ed anacronistici della societ\u00e0 feudale\u00bb. La necessit\u00e0 di offrire maggior protezione alle classi pi\u00f9 disagiate, in particolare rurali (creando nel contempo un contrappeso alle spinte centrifughe dell'aristocrazia locale), spinse la Serenissima a dar vita a degli organi di rappresentanza popolare, (le cosiddette \"contadinanze\"), che per\u00f2 \u00ab...non risolsero i problemi di fondo dei contadini, sembra anche a causa della turbolenta nobilt\u00e0 friulana\u00bb. Secondo fonti di alto profilo, invece, tali istituzioni, e, pi\u00f9 in generale, la politica di Venezia a favore degli strati sociali pi\u00f9 umili, furono coronate da successo. Secondo altri storici \"i contadini friulani di quel periodo non sono, come li ha descritti qualcuno marionette nelle mani del Savorgnan e di Venezia, e nemmeno cani impazziti che improvvisamente mordono la mano dei loro padroni. I rappresentanti delle comunit\u00e0 rurali friulane riescono a tessere una rete \"politica\" (\u2026) che obbliga Venezia a riconoscere il diritto all'istituzione di una rappresentanza permanente delle comunit\u00e0 rurali friulane che, nel 1533, sar\u00e0 istituzionalizzata con il nome di \"Contadinanza\"\nIn effetti non si ebbero rivolte di particolare gravit\u00e0 durante il periodo veneziano, se si eccettua una cruenta insurrezione popolare, conosciuta come \"Joibe grasse 1511\" (\"gioved\u00ec grasso 1511\") che scoppi\u00f2 ad Udine il 27 febbraio 1511, in un momento estremamente difficile per la Repubblica Veneta, all'indomani della sconfitta di Agnadello (1509) e dell'occupazione di Gorizia da parte degli eserciti asburgici (1510). Il moto si estese ben presto da Udine all'intero territorio friulano coinvolgendo anche le campagne e si protrasse per tutto il 27 ed il 28 febbraio, fino a quando, il 1\u00ba marzo, fu soffocato da Venezia, che invi\u00f2 alcune centinaia di cavalieri per sedarlo. In quei giorni si rafforzarono i rapporti fra le classi aristocratiche venete e quelle friulane, naturali custodi dell'ordine costituito. In seguito (nel Cinquecento e ancor pi\u00f9 nei due secoli successivi), il patriziato friulano si ampli\u00f2 con l'apporto di nobili veneti e il veneto si diffuse, insieme all'italiano, fra gli strati pi\u00f9 alti della societ\u00e0 friulana. Un fenomeno analogo si produsse, a partire dal XVII secolo, anche nel Friuli orientale sotto sovranit\u00e0 austriaca (dove l'italiano divenne lingua veicolare di insegnamento nei prestigiosi Istituti gesuitici di Gorizia, insieme al latino).\nCon i patti di Noyon ( 1516) i confini tra la Repubblica Veneta e la Contea di Gorizia e Gradisca vennero ridefiniti. Venezia perdeva l'alto bacino dell'Isonzo (cio\u00e8 la gastaldia di Tolmino con Plezzo ed Idria), ma conservava il possesso di Monfalcone. L'arciduca d'Austria incorpor\u00f2 nei suoi domini Marano (fino al 1543) ed una serie di possedimenti feudali sparsi nel Friuli Occidentale. Nel 1593 la Serenissima volle rafforzare i propri confini orientali e decise di costruire in Friuli, a ridosso dei domini d'Austria, una poderosa fortezza, capolavoro dell'architettura militare del tempo: Palma (oggi Palmanova). Gli Asburgo protestarono vivacemente, temendo che Venezia se ne potesse servire come base avanzata per occupare la contea di Gorizia. In effetti, fra il 1615 ed il 1617 la Repubblica veneta e l'Austria si affrontarono di nuovo militarmente nel Friuli orientale per il possesso della fortezza di Gradisca d'Isonzo. La cosiddetta guerra di Gradisca si concluse con il ritorno allo \"status quo\" precedente.\nTornati in possesso del Friuli orientale, gli Asburgo ne conservarono il controllo fino ad et\u00e0 napoleonica, mentre il Friuli occidentale e centrale rimase veneziano fino al 1797, anno del trattato di Campoformido, mediante il quale tale territorio venne ceduto dalla Francia all'Austria, che lo perse per un breve periodo in cui fece parte del Regno italico, dal 1805 fino alla Restaurazione (ma parte del Friuli orientale, con Gorizia, fu distaccata nel 1809 e inserita nelle Province illiriche appena costituite).\nEt\u00e0 contemporanea.\nNel 1815 il Congresso di Vienna sanc\u00ec la definitiva unione di Veneto e Friuli con la Lombardia austriaca, venendosi in tal modo a costituire il Regno Lombardo-Veneto. Una ventina d'anni pi\u00f9 tardi, il Mandamento di Portogruaro, da sempre friulano per storia, cultura, geografia e a lungo anche per lingua, fu scorporato per volont\u00e0 austriaca dalla Provincia del Friuli (parte integrante, come gi\u00e0 si \u00e8 detto, del Regno Lombardo-Veneto austriaco) e assegnato alla Provincia di Venezia (1838).\nNel 1848, durante la Prima Guerra d'Indipendenza, il Friuli conobbe una breve stagione indipendente nel tentativo di passare allo Stato Italiano. Nel marzo 1848 venne costituito un Governo Provvisorio del Friuli guidato da Antonio Caimo Dragoni, il conte Antonini ed altri, che crearono un comitato di difesa a capo del quale vi furono Giovanni Battista Cavedalis, Antonio Conti e Luigi Duodo. Le fortezze di Osoppo e Palmanova, comandata dal generale Carlo Zucchi, costituirono i punti di difesa per l'insurrezione.\nIl Friuli centrale (provincia di Udine) e il Friuli occidentale (provincia di Pordenone) furono annessi all'Italia nel 1866 assieme al Veneto subito dopo la terza guerra di indipendenza, mentre il Friuli orientale (la cosiddetta Contea di Gorizia e Gradisca) rimase soggetto all'Austria fino al termine della prima guerra mondiale.\nDurante la prima guerra mondiale il Friuli, che all'epoca si trovava diviso tra Regno d'Italia e Austria-Ungheria (\"Provincia di Udine\" per il Regno d'Italia; gran parte della Contea di Gorizia e Gradisca per l'Impero d'Austria-Ungheria), fu teatro delle operazioni belliche, che ebbero conseguenze gravose per la popolazione civile, in particolare nel periodo della battaglia di Caporetto.\nDurante il periodo del fascismo il Friuli dovette subire un processo di assimilazione culturale, di cui furono vittime soprattutto la popolazione slovena e quella tedesca. Forte fu anche la pressione sulla comunit\u00e0 friulana, che il fascismo tent\u00f2 di usare in funzione anti-slava. L'assimilazione comportava anche la proibizione dell'uso delle lingue slovena, tedesca, nonch\u00e9 l'italianizzazione forzata di cognomi e nomi sloveni, tedeschi e friulani.\nA partire dal mese di giugno del 1940 il Friuli fu coinvolto, come il resto d'Italia, nella seconda guerra mondiale e dopo l'armistizio di Cassibile fece parte di quei territori che furono amministrati direttamente dall'esercito tedesco. Al termine della seconda guerra mondiale si propose il problema della definizione dei confini tra la Jugoslavia e l'Italia, che riguardava anche la fascia orientale del Friuli, da Tarvisio a Monfalcone.\nUno dei fenomeni demografici pi\u00f9 imponenti che coinvolsero il Friuli fu l'emigrazione. Essa inizi\u00f2 negli ultimi decenni dell'Ottocento e si esaur\u00ec negli anni settanta del Novecento. Si calcola che pi\u00f9 di un milione di friulani siano emigrati definitivamente nei circa cento anni in questione. Secondo l'ultimo censimento AIRE (Anagrafe degli italiani residenti all'estero) (2005) i friulani residenti all'estero sono 134.936. Di questi il 56,0% risiede in Europa, il 24,0% in Sud America, il 10,3% in Nord America ed il 4,7% in Oceania. Si deve tuttavia tenere presente che i dati dell'AIRE riguardano solo i friulani ed i loro discendenti che abbiano cittadinanza italiana. Risultano pertanto esclusi tutti i discendenti di friulani che non siano cittadini italiani. I friulani nel mondo hanno dato vita a associazioni culturali denominate Fogol\u00e2rs furlans, che sono 46 in Italia e 156 nel resto del mondo.\nNel 1947, dieci mesi dopo la firma del Trattato di pace di Parigi, nella costituzione italiana fu creata la regione Friuli-Venezia Giulia, a statuto speciale. Tale scelta cre\u00f2 delle fortissime frizioni all'interno della stessa opinione pubblica friulana, che compresero pure un attentato dinamitardo contro il deputato friulano Tiziano Tessitori, che aveva proposto l'autonomia regionale del Friuli-Venezia Giulia, tanto che l'Assemblea costituente vot\u00f2 in seguito la X disposizione transitoria della Costituzione, che sospese l'autonomia regionale ferma restando la tutela delle minoranze linguistiche. La regione a Statuto speciale Friuli-Venezia Giulia fu elencata nel 1947 nella Costituzione negli articoli 116 (elenco regioni a statuto speciale) e 131 (elenco di tutte regioni italiane sia ordinarie che speciali) e mai cancellata dai precisati articoli; nel 1947 fu sospesa momentaneamente solo la sua attuazione che avverr\u00e0 anni dopo con l'approvazione da parte del Parlamento italiano dello Statuto di autonomia speciale. La sospensione che inizialmente era prevista breve, poi si prolung\u00f2 per ben 15 anni, fino al 1962, danneggiando pesantemente il Friuli sotto il profilo economico. Quattro furono successivamente nel 1962 (III legislatura) le proposte di Statuto speciale presentate in Parlamento di cui una (proposta Tessitori) prevedeva Udine capoluogo regionale e la creazione di una autonomia speciale per Trieste (all'interno della regione stessa); la proposta del senatore Tiziano Tessitori non fu accettata e Tessitori usc\u00ec dall'aula del Senato al momento delle votazioni finali e non vot\u00f2 la proposta di Statuto in votazione.\nNel secondo dopoguerra la regione \u00e8 stato sconvolta da due eventi particolarmente tragici: il disastro del Vajont (1963) e il terremoto del Friuli (1976).\nCultura.\nLingue.\n \nQuasi tutti gli abitanti della regione conoscono l'italiano come prima lingua, essendo la lingua italiana la lingua ufficiale della Repubblica italiana oltre che l'unica lingua obbligatoriamente usata a scuola. \nIl friulano \u00e8 la principale lingua minoritaria della regione (dalla quale ne prende il nome) ed \u00e8 prevalentemente utilizzato in ambito domestico, a volte lavorativo, e nei circoli culturali. Per quanto riguarda l'uso scritto, esistono diversi giornali locali interamente in lingua friulana. Anche internet ha influito sull'uso della lingua, ed oggi esistono molte pagine (per esempio sui social network) che fanno uso di questa lingua.\nAi sensi della L.482/99, il friulano, lo sloveno e il tedesco sono riconosciute e tutelate come lingue minoritarie storiche. Queste sono le zone dove vengono parlate le lingue minoritarie diverse dal friulano:\n1) il tedesco nelle sue varianti pronunce bavaresi locali (nella Val Canale, a Sappada e nella frazione di Timau, al confine con l'Austria, e Sauris);\n2) lo sloveno nelle sue varianti locali (nella Val Canale, nella Slavia Friulana, nel Collio e sul Carso goriziano, in alcuni comuni della Bisiacaria e nella Val di Resia).\nNella regione storico-geografica della Carnia viene parlato storicamente il friulano carnico, che comprende vari dialetti pi\u00f9 arcaici e con caratteristiche pi\u00f9 conservative che rappresentano il probabile idioma pi\u00f9 antico e meno innovativo parlato nel Friuli storico. Tutte le varianti della lingua friulana sono perfettamente comprensibili da tutti i friulani stante la grande omogeneit\u00e0 linguistica esistente tra le varianti.\nSono presenti anche altri idiomi, riconosciuti e tutelati dalla L.R. 17 febbraio 2010 n. 5 come \"patrimonio tradizionale della comunit\u00e0 regionale\", tra cui si annoverano le parlate venete al confine occidentale (Provincia di Pordenone e Mandamento di Portogruaro), nella Laguna di Marano e Grado, nella citt\u00e0 di Udine col dialetto udinese, nonch\u00e9 in Bisiacaria.\nVanno inoltre ricordate le parlate di Erto e Casso e Cimolais (al confine con il Veneto).\nDiversi comuni e localit\u00e0 del Friuli presentano toponimi di origine friulana terminanti in 'ars', 'ons', 'ins', 'ans' e simili; tali nomi vanno pronunciati con l'accento lungo sull'ultima vocale, non sulla prima come spesso capita di sentire. Avremo dunque Gon\u00e0rs, Corm\u00f2ns, Bugn\u00ecns, Bospl\u00e0ns e cos\u00ec via.\nAssociazioni dei friulani all'estero.\nEsistono diverse associazioni create dai corregionali emigrati nel mondo, la Regione Friuli-Venezia Giulia ne riconosce ufficialmente sei, di cui quattro raggruppano i friulani sparsi nel mondo.\nIn Francia \"Association France-Frioul\" (AFF), nata nel 1983.Ha sede a Parigi 18.\nEsiste il Ducato dei vini friulani che si riunisce a Udine presso la Voila Manin di Passariano\nLe due rappresentanze del Ducato fuori dalla Regione Friuli V.G sono \nla Contea di Toronto (Canada)\nLa Contea del Ducato dei Vini Friulani che opera a Roma ed \u00e8 stata fondata nel 1981\nRicorrenze.\nIl 3 aprile \u00e8 la \"fieste de Patrie dal Fri\u00fbl\", la festa del popolo friulano. Il 3 aprile 1077, come citato nella sessione storica, a Pavia, l'imperatore Enrico IV concedeva al Patriarca Sigerardo l'investitura feudale.\nMusica.\nLa forma pi\u00f9 conosciuta della musica popolare friulana \u00e8 la villotta. A partire dall'Ottocento si svilupp\u00f2 un filone colto della musica popolare, ben rappresentato da Rodolfo Lipizer, Arturo Zardini e Orlando Dipiazza. Tra i brani pi\u00f9 famosi troviamo O ce biel cjstjel a Udin la ormai popolare Stelutis Alpinis di Zardini.\nScjaraciule maraciule \u00e8 un ballo tipico del Friuli che si ritiene risalente a prima del 1500, con origini che risalgono a un'epoca medievale, di cui \u00e8 pervenuta versione scritta nel volume Il primo libro dei balli accomodati per cantar et sonar d'ogni sorte de instromenti di Giorgio Mainerio. Scjaraciule maraciule fu anche usato da Angelo Branduardi come tema principale per il suo brano Ballo in fa diesis minore. Fa parte del patrimonio musicale friulano anche il canto patriarchino.\nNel panorama musicale si distinguono le figure di Beppino Lodolo (cantante noto anche nei Fogol\u00e2rs furlans), Elisa, Lodovica Comello, Tre Allegri Ragazzi Morti, Prozac+, Giorgio Ferigo, gli FLK, gli Arbe Garbe, Dj Tubet, R.esistence in dub, Luigi Maieron, Lino Straulino, Fabian Riz, il trio Frizzi Comini Tonazzi, i Kosovni Odpadki, gli \u00b4Zuf de \u017dur, GlaucoVenier, Dario Zampa, Aldo Rossi, Toni Merlot, i Beat Les, Sdrindule, i Madrac, i Carantan, i Cacats, Emma Montanari Grop e il compositore Sommarti.\nArte.\nL'arte in Friuli fa la sua comparsa con i manufatti delle civilt\u00e0 preromane (in particolare quella dei castellieri, quella venetica e quella celtica). Tuttavia \u00e8 solo con l'et\u00e0 romana che si raggiunge un livello elevato nelle arti, tra le quali spiccano quelle minori della lavorazione delle pietre dure e del vetro ad Aquileia, nonch\u00e9 l'arte musiva. Del periodo paleocristiano rimangono testimonianze imponenti nella basilica di Aquileia, in quelle di Grado e in quella di Concordia Sagittaria.\nDurante l'et\u00e0 barbarica fior\u00ec l'oreficeria longobarda, di cui sono testimonianza le collezioni del Museo archeologico nazionale di Cividale del Friuli. Allo spesso periodo vanno ascritti gli altorilievi in stucco del tempietto longobardo di Cividale del Friuli, nonch\u00e9 l\"'Ara di Ratchis\" ed il \"Battistero di Callisto\" conservati nel duomo della stessa citt\u00e0.\nDell'et\u00e0 romanica sono testimonianza la basilica ed il campanile di Aquileia, nonch\u00e9 altri edifici religiosi minori (come la chiesa di Santa Maria in Castello di Udine).\nNel periodo gotico il Friuli conobbe una certa vitalit\u00e0 artistica, che si tradusse nella costruzione dei duomi di Udine, Spilimbergo, Venzone, Gemona, Sacile e Pordenone. Scarse sono le testimonianze superstiti dell'architettura gotica civile; tra queste si segnalano i municipi di Pordenone e di Venzone nonch\u00e9 la Loggia del Lionello a Udine. In quel periodo fu attivo in Friuli il pittore Vitale da Bologna, che lasci\u00f2 una testimonianza negli affreschi del duomo di Udine.\nCon il Rinascimento si inizia a registrare il nome di pittori locali di un certo rilievo, come Pomponio Amalteo, il Pordenone o Pietro Fuluto. In quel periodo il Friuli si inser\u00ec definitivamente nell'orbita artistica di Venezia, staccandosi dal tradizionale vincolo con l'arte d'Oltralpe che aveva trovato le sue ultime espressioni nelle sculture lignee di Domenico da Tolmezzo e della bottega dei Comuzzo. Per quanto riguarda l'architettura civile, si segnalano il castello di Udine (residenza del Luogotenente della Repubblica di Venezia), Villa Manin di Passariano e una serie di edifici minori. In quel periodo culturale fu anche iniziata la costruzione della citt\u00e0 stellata di Palmanova.\nCon il passaggio al barocco il Friuli rivela le conseguenze in campo artistico della sua divisione politica. Nel Friuli occidentale, infatti, predominano le tendenze artistiche diffuse da Venezia, che si concretano nella presenza di artisti come Giambattista Tiepolo (che affresc\u00f2, a Udine, il Palazzo Patriarcale, il duomo, l'oratorio della Purit\u00e0 e diverse abitazioni nobiliari udinesi, tanto che Udine \u00e8 conosciuta come \"la citt\u00e0 del Tiepolo\") e nella costruzione di ville nobiliari di campagna (delle quali la pi\u00f9 nota \u00e8 Villa Manin). Nel Friuli orientale, invece, si afferma il barocco austriaco, evidente nel duomo di Gorizia e nella chiesa di Sant'Ignazio nella stessa citt\u00e0.\nIl neoclassicismo attecchisce solo in parte in Friuli, che vede l'attivit\u00e0 del pittore goriziano Giuseppe Tominz. Tra la fine dell'Ottocento ed i primi del Novecento fa capolino l\"'Historizismus\" d'Oltralpe, che si esprime nella costruzione del Seminario Minore di Gorizia, in stile neoromanico. Pi\u00f9 di recente spiccano nel panorama artistico friulano nomi come quelli di Afro Basaldella, di Italico Brass e di Tina Modotti l'architetto Raimondo D'Aronco, il pittore Giuseppe Zigaina, la pittrice Dora Bassi.\nFolclore.\nIl folclore friulano comprende una serie di manifestazioni che variano da zona a zona e sono particolarmente vive e diversificate nei territori di montagna. In Carnia si segnalano il t\u00eer des cidulis, il carnevale di Resia (caratterizzato dalle maschere dai copricapi coloratissimi), ed i carnevali delle zone di lingua tedesca (caratterizzati dalla presenza di maschere che assumono nomi diversi a seconda della localit\u00e0: \"R\u00f6ller\" a Sauris, Krampus nella Val Canale, \"Maschkars\" e \"Jutalan\" a Timau). \nNel periodo compreso tra l'ultimo dell'anno e l'Epifania si svolgono anche delle questue rituali, che in alcuni villaggi sono effettuate da bambini travestiti da Re Magi. Caratteristico il rito della Femenate che per caratteristiche si differenzia da tutti gli altri fuochi di origine pagana; esso si svolge la sera del 5 gennaio solamente nel comune di Paularo.\nSempre nell'area alpina della \"Carnia\" si svolge la benedizione del \"Mac di sant Zuan\", un mazzo di fiori raccolti il giorno di san Giovanni. I fiori, una volta essiccati, vengono conservati e bruciati per scongiurare il mal tempo. Per la festa dell'Ascensione a Zuglio si svolge il rito del \"Bacio delle Croci\". La stessa cerimonia si svolge anche nel territorio della Pieve di Gorto e nelle valli del Natisone.\nNelle aree collinari e pianeggianti si accendono, in occasione dell'Epifania, dei fal\u00f2 (in friulano pignar\u00fbl) da cui si traggono presagi per l'anno nuovo. Il pi\u00f9 importante o almeno il pi\u00f9 famoso \u00e8 quello di Tarcento, che durante il 6 gennaio d\u00e0 il via ad una gara tra i vari pignar\u00fbl della zona.\nA Grado si celebra la processione di barche conosciuta con il nome di \"Perdon de Barbana\". In tutto il Friuli sono diffusi gruppi corali o di ballo che eseguono canti o danze del repertorio tradizionale.\nGastronomia.\nLa cucina friulana \u00e8 il risultato del contatto della cucina dell'area padana con quella mitteleuropea. In generale abbondano le minestre, i piatti a base di carne di maiale e gli abbinamenti di dolce e salato. I piatti pi\u00f9 conosciuti della cucina friulana sono i cjarsons della Carnia (ravioli ripieni di con farcia dolce-salata), il frico (piatto a base di formaggio fuso e patate e cipolle), la brovada (piatto a base di rape inacidite sotto vinaccia e consumato assieme al muset), la gubana (dolce ripieno di frutta secca), il prosciutto di San Daniele e il prosciutto di Sauris, la pitina della Val Tramontina. Tra i formaggi spicca il Montasio.\nTra i vini sono famosi soprattutto i bianchi della zona del Collio come il Friulano e il Verduzzo Friulano. Di ottima qualit\u00e0 sono anche le produzioni di Merlot, Cabernet, Sauvignon e dei vitigni autoctoni poco diffusi come il Ramandolo, il Pignolo, lo Schiopettino, il Tazzelenghe e il Picolit."}
{"id": "2206788", "revid": "767487", "url": "https://it.wikipedia.org/wiki?curid=2206788", "title": "Chris Crawford", "text": ""}
{"id": "2206793", "revid": "6923", "url": "https://it.wikipedia.org/wiki?curid=2206793", "title": "Nikola Petkovi\u0107", "text": "Caratteristiche tecniche.\n\u00c8 un terzino."}
{"id": "2206794", "revid": "1573940", "url": "https://it.wikipedia.org/wiki?curid=2206794", "title": "Pollice quadro", "text": "Il pollice quadro (o pollice quadrato), in inglese square inch (plurale: square inches), \u00e8 un'unit\u00e0 di misura della superficie ed \u00e8, per definizione, l'area racchiusa da un quadrato avente i lati lunghi un pollice.\nIl pollice quadro non fa parte del sistema SI, ma \u00e8 tuttora ampiamente utilizzato nei paesi di cultura anglosassone, come Regno Unito e Stati Uniti d'America.\nBench\u00e9 preferibilmente espresso con il simbolo in\u00b2, viene spesso abbreviato con una serie di sigle diverse:\nUn pollice quadro \u00e8 equivalente a:"}
{"id": "2206795", "revid": "287204", "url": "https://it.wikipedia.org/wiki?curid=2206795", "title": "Nikola Petkovic", "text": ""}
{"id": "2206807", "revid": "1305772", "url": "https://it.wikipedia.org/wiki?curid=2206807", "title": "Red Bull (disambigua)", "text": ""}
{"id": "2206809", "revid": "85128179", "url": "https://it.wikipedia.org/wiki?curid=2206809", "title": "Enterostomia", "text": "L'enterostomia \u00e8 una procedura chirurgica che ha come scopo la creazione artificiale di una apertura duratura (chiamata stomia) attraverso la parte addominale verso l'intestino (intestino crasso o intestino tenue). Si utilizza per ovviare a disfunzioni create da masse tumorali.\nEtimologia.\nIl termine deriva dal greco \"enteron\" che significa intestino e \"stoma\" ovvero bocca.\nProcedura.\nSi incide la parete addominale per creare un orifizio e lo si collega ad una apertura effettuata sull'intestino."}
{"id": "2206814", "revid": "599013", "url": "https://it.wikipedia.org/wiki?curid=2206814", "title": "Placenta (disambigua)", "text": ""}
{"id": "2206817", "revid": "767487", "url": "https://it.wikipedia.org/wiki?curid=2206817", "title": "The Last Express", "text": "The Last Express \u00e8 un'avventura grafica creata da Jordan Mechner e dalla Smoking Car Productions, pubblicata nel 1997. \n\u00c8 ambientata sul celebre Orient Express e ne racconta l'ultima, travagliata corsa, che ha luogo in un'atmosfera tesa e rovente pochi giorni prima dello scoppio della Grande Guerra. Si segnala per essere uno dei primi videogiochi ad aver provato a simulare una situazione di \"tempo reale\" (un minuto nella storia del gioco corrisponde ad un minuto nella realt\u00e0).\nTrama.\nIl gioco \u00e8 ambientato nel 1914, sull'Orient Express. Il protagonista, il medico americano Robert Cath, ricercato dalla polizia per aver aggredito un poliziotto inglese (sembra di capire che Cath sia un fiancheggiatore dei nazionalisti irlandesi) salta sul treno in corsa dopo aver ricevuto una lettera del suo amico Tyler Whitney, che \u00e8 gi\u00e0 salito sul treno a Parigi. Nella missiva, Whitney lo informa di avere fatto una scoperta interessante e chiede la sua consulenza.\nDopo essersi infiltrato sul treno, Cath avr\u00e0 per\u00f2 un'amara sorpresa: nello scompartimento di Tyler scoprir\u00e0 infatti il cadavere sfregiato di quest'ultimo. Temendo di essere accusato del delitto, Cath si sbarazza della salma gettandola dal finestrino, e decide di farsi passare per l'amico, vista la notevole somiglianza che c'\u00e8 tra i due.\nCoinvolto in loschi intrighi politici e misteriose vicende che sembrano ruotare attorno ad un gigantesco Uovo Faberg\u00e9, Cath si confronter\u00e0 con tutti i personaggi del treno, che rappresentano un fedele spaccato della problematica societ\u00e0 europea alla fine della belle \u00e9poque. Cos\u00ec si trover\u00e0 a trattare con un mercante d'armi tedesco, a collaborare con dei ribelli serbi, a curare un vecchio nobile russo minacciato da un giovane anarchico, a doversi difendere da un bieco principe africano con l'hobby del collezionismo, a innamorarsi di una spia-violinista austriaca, a condividere i pasti con ingegneri francesi, gentiluomini inglesi, giovani lesbiche francesi.\nIl gioco si chiude con l'arrivo a Costantinopoli dell'Orient Express (dirottato dai serbi) proprio il giorno dello scoppio della Prima guerra mondiale, che pone fine ai sogni d'amore di Cath e della bella violinista.\nModalit\u00e0 di gioco.\nIl gioco (con visuale in prima persona) si avvale di una grafica che ricorda lo stile liberty proprio dell'epoca in cui \u00e8 ambientata la storia, ed \u00e8 stato realizzato utilizzando la tecnica del rotoscope. Questa tecnica consiste nel far recitare ogni scena del gioco ad attori in carne ed ossa truccati con un make-up particolare, e filmare il tutto utilizzando come sfondo uno schermo blu; dopodich\u00e9, dai filmati viene estratto un numero limitato di frame, che verranno proiettati sullo scenario di gioco, che in questo caso consisteva in una vera carrozza dell'Orient Express ricostruita in 3D per l'occasione sulla base di documenti fotografici.\nI personaggi si muoveranno quindi \"a scatti\", ma ne guadagneranno molto in realismo. \nCome gi\u00e0 detto, poi, il gioco \u00e8 \"in tempo reale\" (a un minuto nel gioco equivale sei minuti nella realt\u00e0, come si pu\u00f2 constatare consultando un grande orologio presente nel vagone ristorante del treno).\nColonna sonora.\nLa colonna sonora \u00e8 completamente originale, eccezion fatta per la \"Sonata per violino e pianoforte in la maggiore\" di C\u00e9sar Franck eseguita per intero dalla violinista e dal Principe Kronos in un momento del gioco in cui i due inscenano un \nconcerto."}
{"id": "2206820", "revid": "33689", "url": "https://it.wikipedia.org/wiki?curid=2206820", "title": "Anicio Fausto", "text": "Prima del 298 fu console suffetto, in quanto il consolato del 298 fu il suo secondo. Tra il 299 e il 1\u00ba marzo 300 fu \"praefectus urbi\".\nFu forse figlio di Sesto Cocceio Anicio Fausto Paolino, e forse va identificato con (o era fratello di) Sesto Anicio Fausto Paoliniano; potrebbe essere stato il padre di Amnio Anicio Giuliano e Sesto Anicio Paolino."}
{"id": "2206821", "revid": "123350377", "url": "https://it.wikipedia.org/wiki?curid=2206821", "title": "Odero-Terni-Orlando", "text": "Odero-Terni-Orlando Societ\u00e0 per la Costruzione di Navi, Macchine ed Artiglierie \u00e8 stata una societ\u00e0 italiana che ha operato nel campo della cantieristica navale e delle costruzioni meccaniche tra il 1927 al 1933 come societ\u00e0 privata, anno in cui entrando nell'orbita IRI, passava sotto il controllo dello stato Italiano.\nStoria.\nLe origini.\nLa societa nasce nel 1927 con sede legale a Genova, come \"Odero-Terni\", dalla fusione di Ansaldo-San Giorgio controllata da Attilio Odero, che gestiva lo stabilimento del Muggiano, con Officine Meccaniche Vickers-Terni di La Spezia, controllata dalle Acciaierie di Terni, e in cui Odero aveva una forte partecipazione.\nNel 1929 a seguito della grave crisi del cantiere livornese Orlando vennero inglobati nella societ\u00e0 Cantieri Navali Odero, che gestiva a Genova il cantiere della Foce e quello di Sestri Ponente, la Odero-Terni e i Cantieri Orlando di Livorno e la societ\u00e0 assume la denominazione di \"Societ\u00e0 per la costruzione di Navi, Macchine ed Artiglierie Odero Terni Orlando\" nome abbreviato in OTO, venendo cos\u00ec a formare un complesso meccanico-navale con quattro insediamenti produttivi: lo Stabilimento Artiglierie della Spezia (ex Vickers Terni), il Cantiere del Muggiano (ex FIAT-San Giorgio), il Cantiere di Genova-Sestri Ponente (ex Odero) e il Cantiere di Livorno (ex Orlando), la cui missione era quella di costruire, vendere e riparare navi, mezzi navali (militari e civili) ed artiglierie di ogni tipo.\nAll'inizio degli anni trenta il cantiere della Foce del Bisagno, dove l'ultima unit\u00e0 ad essere varata fu l'incrociatore argentino della classe Veinticinco de Mayo, venne soppresso in seguito alla ristrutturazione urbanistica della citt\u00e0 di Genova e la sua chiusura port\u00f2 alla cessione anche del Cantiere di Sestri Ponente, rilevato dall'Ansaldo.\nNel 1933 la OTO passa sotto il controllo dell'IRI, l'Istituto per la Ricostruzione Industriale. Intanto le tensione in Europa portarono ad un incremento della produzione militare, con la costruzione soprattutto di cannoni navali di grande calibro per navi da battaglia e incrociatori pesanti e di medio calibro per gli incrociatori leggeri, mentre la crescente minaccia aerea port\u00f2 allo sviluppo di un cannone da 76mm per la difesa delle unit\u00e0 di superficie e cannoni da 100mm e 120mm per i sommergibili.\nNel 1934 entr\u00f2 a far parte della OTO anche la Termo-meccanica Italiana, ex \u00abA. Cerpelli &amp; C.\u00bb, specializzata nella produzione di pompe e macchine di bordo.\nDopoguerra.\nAl termine della seconda guerra mondiale, nei primi anni del dopoguerra la produzione dell'azienda venne convertita alla realizzazione di prodotti civili come trattori (Trattori OTO Melara) e telai.\nI cantieri del Muggiano e di Livorno vennero ceduti nel 1949 ad Ansaldo, la societ\u00e0 rimasta proprietaria delle sole \"Officine Meccaniche\" il 19 aprile 1951 assume la denominazione \"Societ\u00e0 Meccanica della Melara\" con sede a Roma che diventer\u00e0 nel 1953 OTO Melara, dal nome del quartiere spezzino di Melara su cui sorge l'impianto.\nProduzione.\nNei cantieri durante la gestione \"Odero-Terni-Orlando\" vennero realizzate diverse unit\u00e0 sia di superficie che subacquee per la Regia Marina e nelle \"Officine Meccaniche\" le artiglierie principali di queste navi.\nNavi.\nAlcune delle pi\u00f9 importanti navi varate nel corso degli anni dai cantieri dell'OTO comprendono:\nSommergibili.\nAlcuni dei pi\u00f9 importanti sommergibili varati nel corso degli anni dai cantieri dell'OTO comprendono:"}
{"id": "2206822", "revid": "320578", "url": "https://it.wikipedia.org/wiki?curid=2206822", "title": "Abd al-Aziz Ibn Sa'ud", "text": ""}
{"id": "2206823", "revid": "287204", "url": "https://it.wikipedia.org/wiki?curid=2206823", "title": "Andrae Patterson", "text": ""}
{"id": "2206833", "revid": "682087", "url": "https://it.wikipedia.org/wiki?curid=2206833", "title": "Aerogastria", "text": ""}
{"id": "2206834", "revid": "367445", "url": "https://it.wikipedia.org/wiki?curid=2206834", "title": "Effetti delle esplosioni nucleari", "text": "Gli effetti delle esplosioni nucleari nella troposfera si dividono in quattro categorie, sulla base dell'energia che si sviluppa per ognuno di loro :\nDescrizione.\nA seconda dell'arma utilizzata e dell'ambiente nel quale viene fatta detonare, l'energia distribuita tra queste categorie pu\u00f2 essere incrementata o decrementata fino ad annullarsi. Per esempio, il \"blast\" \u00e8 l'effetto del rilascio e dello scambio di enormi quantit\u00e0 di energia, tali da spaziare sull'intero spettro elettromagnetico, con tutto ci\u00f2 che si trova attorno al punto di detonazione. Il fatto che il dispositivo esploda al suolo, in atmosfera o al di fuori di essa determina quanta energia venga liberata nel \"blast\" e quanta in radiazione. In linea di principio un mezzo pi\u00f9 denso \u00e8 capace di assorbire maggiore energia, e dunque vi si creano onde d'urto pi\u00f9 potenti, al tempo stesso limitando l'area di massima distruzione della bomba.\nGli effetti maggiormente significativi di un'arma nucleare \u2013 esplosione e radiazione termica \u2013 sulle zone e sulle persone da essa direttamente colpite seguono lo stesso meccanismo di distruzione degli esplosivi convenzionali, con la differenza che l'energia liberata da un ordigno nucleare per grammo di esplosivo \u00e8 milioni di volte pi\u00f9 grande di quella di qualunque composto chimico, e che le temperature raggiunte attorno al punto di detonazione raggiungono brevemente i .\nNelle fasi iniziali della detonazione, l'energia di un esplosivo nucleare viene rilasciata in diverse forme di radiazione penetrante. La materia con cui quest'energia interagisce (aria, acqua, roccia) raggiunge celermente la temperatura di ebollizione, vaporizzandosi ed espandendosi a grande velocit\u00e0. L'energia cinetica creata da tale espansione contribuisce alla formazione di un'onda d'urto. Quando la detonazione ha luogo a bassa quota in atmosfera, vicino cio\u00e8 al livello del mare o del terreno, la gran parte dell'energia rilasciata interagisce con l'atmosfera e crea un'onda che si espande sfericamente dall'ipocentro: l'intensa radiazione termica scatena una palla di fuoco (\"fireball\") e, se la quota \u00e8 sufficientemente bassa, una nube a fungo (il \"fungo atomico\"). In una detonazione ad alta quota, dove invece la densit\u00e0 dell'aria \u00e8 bassa, molta pi\u00f9 energia viene rilasciata come radiazione gamma ionizzante e X, piuttosto che come un'onda d'urto atmosferica.\nNel 1945 si cre\u00f2 un dibattito tra gli scienziati che stavano sviluppando la prima bomba nucleare sulla possibilit\u00e0 che si creasse un'esplosione nucleare grande abbastanza da incendiare l'intera atmosfera terrestre. Questo avrebbe implicato che la reazione nucleare tra due atomi di azoto fosse in grado di creare un atomo di carbonio e uno di ossigeno, con rilascio di un'energia tale da eccitare altri atomi di azoto al punto di farli reagire, proseguendo la reazione a catena fino all'esaurimento di tutto l'azoto atmosferico. Si dimostr\u00f2 che una siffatta eventualit\u00e0 era cos\u00ec improbabile da essere considerata impossibile; ciononostante, una parte della comunit\u00e0 scientifica continu\u00f2 a discuterne per molti anni.\nEffetti diretti.\nDanno da esplosione.\nLe alte temperature e pressioni causano un movimento radiale del gas in un sottile e denso guscio chiamato \"fronte idrodinamico\". Il fronte agisce come un pistone che spinge contro la materia circostante, comprimendola e trasferendo la propria energia sotto forma di un'onda d'urto sferica. Inizialmente, tale onda si troverebbe all'interno della superficie della palla di fuoco, che ha origine in un volume d'aria grazie all'interazione delle molecole che la compongono con una massiccia dose di raggi X. Entro una frazione di secondo il denso fronte d'urto oscura la palla di fuoco, causando il caratteristico \"doppio impulso di luce\" che si nota nelle detonazioni nucleari.\nPer le esplosioni aeree e vicine alla superficie circa il 50-60% dell'energia rilasciata finisce nell'onda del \"blast\", a seconda delle misure della bomba e del rapporto tra energia rilasciata (\"yield\") e peso dell'ordigno. Come regola generale, la frazione di energia che si perde nell'esplosione vera e propria \u00e8 maggiore per le bombe che rilasciano meno energia o pesano maggiormente. Inoltre, tale frazione diminuisce nelle detonazioni ad alta quota, perch\u00e9 c'\u00e8 meno massa d'aria che sia capace di assorbire l'energia di irraggiamento e sia capace di convertirla nell'onda d'urto: tale effetto \u00e8 particolarmente evidente sopra i 30\u00a0km di quota, dove l'aria ha meno di un centesimo della densit\u00e0 che ha al livello del mare.\nLa gran parte della distruzione causata da un'esplosione nucleare \u00e8 dovuta agli effetti del \"blast\". La gran parte degli edifici, al di fuori delle strutture rinforzate e resistenti a onde d'urto, subiscono danni gravi quando vengono sottoposte a sovrapressioni di solo .\nIl vento causato dall'esplosione , e il raggio degli effetti diretti aumenta con la potenza rilasciata dall'arma, oltre che essere funzione della quota dello scoppio. Contrariamente al senso comune, il raggio di massima distruzione non \u00e8 maggiore per detonazioni a terra o a bassa quota, ma aumenta con l'altitudine fino a una \"quota di scoppio ottimale\" per poi diminuire a seguito di detonazioni a quote pi\u00f9 alte. La ragione di ci\u00f2 sta nel comportamento non-lineare delle onde d'urto: quando il \"blast\" raggiunge il suolo esso viene riflesso, fondendosi con l'onda in arrivo se l'angolo di incidenza \u00e8 pi\u00f9 piccolo di un certo valore. Quando ci\u00f2 accade, essi si fondono in un'onda orizzontale rinforzata (chiamata \"fronte di Mach\", perch\u00e9 scoperta da Ernst Mach in fluidodinamica). Per ogni sovrapressione fissata, \u00e8 possibile stabilire una quota di scoppio che massimizzi il raggio di esplosione.\nPer esempio, In una tipica detonazione aerea dove la sovrapressione venga massimizzata per valori tra , si ottengono raggi di esplosione di a , a e per 10 Mt.\nDue fenomeni simultanei e distinti sono associati con l'onda esplosiva in aria:\nGran parte del danno materiale causato da uno scoppio nucleare \u00e8 dovuto a una combinazione di sovrapressioni statiche e venti molto forti: l'estesa compressione dell'urto indebolisce le strutture fisse, che vengono poi strappate via dal vento. Le fasi di compressione, vuoto e trascinamento insieme possono durare diversi secondi ciascuna, ed esercitare forze diverse volte pi\u00f9 grandi di quelle causate dagli uragani pi\u00f9 potenti.\nAgendo sul corpo umano, le onde d'urto causano onde di pressione attraverso i tessuti. Tali onde danneggiano soprattutto le giunzioni tra i tessuti di diverse densit\u00e0 (muscolo e osso) o l'interfaccia tra i tessuti e l'aria. I polmoni e la cavit\u00e0 addominale, che contengono aria, vengono duramente colpiti, sviluppando cos\u00ec gravi emorragie o embolie, ognuna delle quali ha effetti rapidamente fatali. Una sovrapressione di circa pu\u00f2 danneggiare seriamente i tessuti polmonari; i timpani pi\u00f9 delicati possono rompersi a ; tra si pu\u00f2 essere certi che pi\u00f9 della met\u00e0 dei timpani si rompa.\nIrraggiamento termico.\nLe armi nucleari emettono grandi quantit\u00e0 di radiazione elettromagnetica sotto forma di luce visibile, infrarossa e ultravioletta. I principali rischi sono ustioni e danni irreversibili agli occhi. In giornate sgombre da nubi e foschia, la dannosit\u00e0 degli effetti termici ed elettromagnetici pu\u00f2 estendersi ben oltre il raggio d'azione dell'onda d'urto: la luce emessa \u00e8 cos\u00ec potente che rapidamente si diffondono incendi sulle macerie lasciate dal \"blast\". Il raggio d'azione degli effetti termici incrementa marcatamente con la potenza rilasciata dall'arma, costituendo il 35-45% dell'energia emessa, a seconda del tipo utilizzato.\nEsistono due tipi di danno oftalmico derivanti dalla radiazione termica di un tale ordigno:\nQuando la radiazione termica colpisce un oggetto, parte di essa viene riflessa, parte trasmessa e per il resto assorbita. La frazione che viene assorbita dipende dalla natura e dal colore del materiale: un materiale pi\u00f9 sottile trasmetter\u00e0 maggiormente; un materiale di colore chiaro rifletter\u00e0 maggiormente e quindi verr\u00e0 meno danneggiato. L'assorbimento della radiazione alza la temperatura superficiale degli oggetti, causando deformazioni, bruciature e, infine, incendio dei materiali sottoposti, specie se facilmente infiammabili (legno, carta, fibre tessili). Se i materiali che li compongono sono cattivi conduttori di calore, questo rester\u00e0 confinato sulla superficie esterna.\nL'ignizione effettiva degli oggetti dipende dalla durata dell'impulso termico, dallo spessore e dall'umidit\u00e0. Nei pressi dell'ipocentro (\"ground zero\") la fluenza termica supera /m2 che causa l'immediata accensione di tutto ci\u00f2 che pu\u00f2 bruciare. Pi\u00f9 lontano, si verificher\u00e0 l'ignizione dei soli materiali pi\u00f9 facilmente infiammabili: l'effetto incendiario globale \u00e8 una composizione dell'accensione termica dei materiali con i fuochi secondari causati dagli effetti dell'onda pressoria, come l'esplosione di carburanti, stufe, depositi di gas.\nA Hiroshima si verific\u00f2 una spaventosa conflagrazione \u2013 tempesta di fuoco \u2013 che si svilupp\u00f2 20 minuti dopo l'attacco, e distrusse molti pi\u00f9 edifici di quanto avesse gi\u00e0 fatto la bomba. Una tempesta di fuoco causa potenti venti che soffiano verso il centro dell'incendio da ogni punto attorno a esso. Non si tratta tuttavia di un fenomeno peculiare delle esplosioni nucleari, essendo stato osservato frequentemente nei grandi incendi boschivi a seguito dei raid incendiari scatenati durante la seconda guerra mondiale.\nPoich\u00e9 la radiazione termica viaggia pi\u00f9 o meno in linea retta dalla palla di fuoco, ogni oggetto opaco produrr\u00e0 un'ombra protettiva. In presenza di nebbie o foschie, la diffusione dell'energia termica scalder\u00e0 gli oggetti da ogni direzione, riducendo radicalmente l'effetto protettivo dell'oscuramento, diminuendo per\u00f2 nel contempo il raggio d'azione dell'irraggiamento stesso.\nEffetti indiretti.\nRadiazione elettromagnetica.\nI raggi gamma provenienti da un'esplosione nucleare producono elettroni ad alta energia per effetto Compton. Questi elettroni vengono catturati nel campo magnetico terrestre ad altitudini tra i 20 e i 40\u00a0km, dove entrano in risonanza. La corrente elettrica in oscillazione produce un impulso elettromagnetico coerente (EMP) che dura circa un millisecondo. Gli effetti secondari possono durare pi\u00f9 di un secondo.\nL'impulso \u00e8 abbastanza potente da indurre potenziali elettrici molto alti tra oggetti metallici (come i cavi di rame), che fungono da antenne quando l'impulso passa. Le enormi differenze di potenziale, e le forti correnti elettriche ad esse associate possono distruggere completamente i componenti elettronici non schermati e molti collegamenti elettrici. La componente ionizzata dell'atmosfera rende difficoltoso o impossibile anche la trasmissione di onde radio che normalmente rimbalzerebbero sulla ionosfera.\nSi possono schermare gli apparecchi elettronici avvolgendoli completamente in un materiale conduttore, in modo da creare una gabbia di Faraday. Naturalmente, gli apparecchi radio non possono operare quando sono schermate, perch\u00e9 le onde radio non possono raggiungerli in tali condizioni, n\u00e9 possono diffondersi dall'interno di una gabbia di Faraday.\nNon vi sono conseguenze biologiche note a seguito degli EMP.\nRadiazione ionizzante.\nCirca il 5% dell'energia rilasciata in una detonazione nucleare aerea viene emessa nella forma di radiazione ionizzante: radiazione neutronica, raggi gamma, particelle alfa ed elettroni a velocit\u00e0 prossime a quelle della luce. I raggi gamma sono onde elettromagnetiche ad alta energia, le altre sono particelle che si muovono a velocit\u00e0 subluminali. I neutroni sono prodotti quasi esclusivamente dalle reazioni di fissione e fusione nucleare, mentre la radiazione gamma iniziale proviene sia dalle reazioni nucleari sia dal decadimento a breve termine dei sottoprodotti della fissione.\nL'intensit\u00e0 della radiazione nucleare iniziale diminuisce rapidamente con la distanza dall'ipocentro, perch\u00e9 la radiazione si estende su un'area progressivamente pi\u00f9 grande mentre si allontana dal punto d'impatto. Essa viene ridotta anche dall'assorbimento atmosferico e dalla diffusione.\nIl carattere della radiazione in un dato luogo dipende e varia grandemente in funzione della distanza dall'esplosione: vicino all'ipocentro, l'intensit\u00e0 dei neutroni liberi \u00e8 maggiore della radiazione gamma, ma con l'aumentare della distanza questo rapporto si ribalta. Infine, il componente neutronico della radiazione iniziale diventa trascurabile rispetto al componente gamma. Il range di diffusione della radiazione iniziale non dipende marcatamente dalla potenza dell'ordigno, e all'aumentare di questa il pericolo costituito dalla radiazione in s\u00e9 diventa meno significativo rispetto alla potenza distruttiva della sovrapressione e dell'effetto termico. Con le armi nucleari pi\u00f9 potenti, sopra i 50 kt (200 TJ) questi ultimi sono cos\u00ec potenti e distruttivi che l'effetto delle radiazioni pu\u00f2 essere ignorato.\nLa radiazione neutronica ha l'effetto di trasmutare lo stato atomico della materia che subisce il bombardamento, spesso rendendola radioattiva. Quando si unisce alle polveri di materiale radioattivo rilasciate dalla bomba stessa, una grande quantit\u00e0 di sostanze radioattive molto leggere si spargono nell'ambiente: questa forma di contaminazione radioattiva \u00e8 nota come \"fallout nucleare\", e costituisce il rischio primario di esposizione a radiazione ionizzante per le grandi armi nucleari.\nTerremoti.\nL'onda di pressione di un'esplosione sotterranea si espande attraverso il terreno e causa un piccolo terremoto. La teoria suggerisce che una detonazione nucleare potrebbe scatenare una rottura tra le faglie e dunque un terremoto di piccola intensit\u00e0 a distanze entro alcune decine di km dall'epicentro.\nRiepilogo degli effetti.\nLa seguente tabella vuole essere un riassunto indicativo delle conseguenze dirette e indirette di una detonazione nucleare.\nEffetti permanenti.\nUna portata massiccia di esplosioni nucleari potrebbe causare la scomparsa della vita sulla Terra e l'estinzione della razza umana, portando il pianeta a uno stato primitivo, selvaggio e inospitale per qualunque essere vivente."}
{"id": "2206839", "revid": "599013", "url": "https://it.wikipedia.org/wiki?curid=2206839", "title": "Ryan Stack", "text": ""}
{"id": "2206842", "revid": "4252", "url": "https://it.wikipedia.org/wiki?curid=2206842", "title": "Adenoidite acuta", "text": "Per adenoidite acuta, si intende l'insieme delle manifestazioni derivanti dall'infiammazione acuta della tonsilla faringea.\nEpidemiologia.\nSi manifesta prevalentemente nell'et\u00e0 pediatrica, spesso associata con tonsillite acuta. L'incidenza diminuisce con l'et\u00e0, fino ad essere rarissima sopra i 15 anni, a causa della fisiologica atrofia del tessuto adenoideo.\nEziologia.\nFrequentemente il processo infiammatorio \u00e8 sostenuto dalla risposta immunitaria nei confronti di agenti virali quali \"Adenovirus\", \"Rhinovirus\" e \"Paramyxovirus\". Batteri quali \"Streptococcus pyogenes\", \"Streptococcus pneumoniae\", \"Moraxella catarrhalis\" \nvarie specie di \"Staphylococcus\" tra cui \"Staphylococcus aureus\" possono infettare il rinofaringe, esitando verso un'adenoidite acuta.\nProfilo clinico.\nL'adenoidite acuta si caratterizza per la presenza di \nNelle forme virali il corredo sintomatologico recede spontaneamente dopo 48 ore; le forme batteriche possono durare fino ad una settimana.\nProfilo diagnostico.\nIn un contesto anamnestico ed obiettivo suggestivo, l'endoscopia con fibre ottiche pu\u00f2 confermare la diagnosi in caso di dubbio, evidenziando la localizzazione adenoidea del processo flogistico. La rinoscopia anteriore \u00e8 invece poco sensibile, in quanto una rinite pu\u00f2 simulare le alterazioni della mucosa nasale visibili in corso di adenoidite.\nTerapia.\nMentre nelle forme virali pu\u00f2 essere sufficiente la somministrazione di un antipiretico-analgesico (come un FANS), nelle forme batteriche si rende necessaria l'associazione con uno schema antibiotico che preveda la somministrazione per almeno 5 giorni di amoxicillina-acido clavulanico o una cefalosporina.\nComplicanze.\nLe complicanze di un'adenoidite acuta possono ricondursi alla diretta estensione del processo infiammatorio-settico agli organi viciniori. Per passaggio di virus o batteri lungo la tuba di Eustachio, si pu\u00f2 manifestare un'otite acuta sierosa o purulenta con otorrea, otodinia ed ipoacusia; analogamente, l'interessamento dei tessuti retrofaringei pu\u00f2 esitare verso la formazione di una adeno-flemmone retrofaringea, entit\u00e0 patologica esclusiva del lattante e che testimonia l'interessamento dei linfonodi di Gillette, presenti solo nei primi 2 anni di vita. La flemmone si manifesta con rigurgiti e difficolt\u00e0 di suzione, con possibile dimagrimento patologico; severi quadri dispnoici si manifestano solo in un secondo tempo, in seguito all'estensione del processo infiammatorio. L'apertura dell'adeno-flemmone nelle vie respiratorie pu\u00f2 provocare soffocamento per inondazione dei bronchi e delle vie aeree inferiori. Nell'adulto e nel bambino possono invece formarsi flemmoni diffusi nello spazio retrofaringeo, sostenuti da batteri anaerobi che necessitano di terapie specifiche (clindamicina). La diffusione del processo infettivo-infiammatorio pu\u00f2 esitare verso flogosi delle viene aero-digestive, con faringite, tracheite, bronchite e polmonite."}
{"id": "2206853", "revid": "599013", "url": "https://it.wikipedia.org/wiki?curid=2206853", "title": "Thomas Gardner", "text": "Carriera.\nGardner non \u00e8 mai stato selezionato al draft e subito dopo il l'universit\u00e0 \u00e8 andato a giocare in Belgio, ai Verviers-Pepinster. Nel novembre 2007 pass\u00f2 ai Chicago Bulls con cui esord\u00ec nella NBA. Dopo solo 4 partite venne tagliato dai Bulls; dopo alcuni mesi di inattivit\u00e0 firma nell'estate 2008 per gli Atlanta Hawks."}
{"id": "2206854", "revid": "767487", "url": "https://it.wikipedia.org/wiki?curid=2206854", "title": "Il Golem (film 1915)", "text": "Il Golem (\"Der Golem\") \u00e8 un film muto del 1915 diretto da Henrik Galeen e da Paul Wegener che veste anche i panni della magica creatura che ritorna in vita nel ghetto di Praga. Nel corso degli anni \u00e8 stato presentato anche con il titolo Der Golem und wie er auf die Welt kam.\n\u00c8 considerato il primo film sul soggetto della leggenda del Golem; ma la pellicola, essendo andata perduta tranne pochi frammenti, \u00e8 molto meno celebre de \"Il Golem - Come venne al mondo\", il film che Wegener gir\u00f2 nel 1920 sullo stesso tema.\nTrama.\nDurante degli scavi nel quartiere ebraico di Praga, alcuni lavoratori scoprono un'enorme statua d'argilla che viene portata in vita da un antiquario grazie ad una formula magica trovata in un vecchio libro.\nLa statua d'argilla, il Golem, diventa servitore dell'antiquario.\nQuando il golem, innamoratosi inutilmente della figlia del suo padrone, capisce di non essere altro che un blocco d'argilla, impazzisce e comincia a distruggere tutto ci\u00f2 che trova.\nAlla fine, il gigante d'argilla cade da una torre andando in frantumi.\nProduzione.\nIl film fu prodotto dalla Deutsche Bioscop GmbH.\nDistribuzione.\nIl film ebbe una prima mondiale in Germania il 15 gennaio 1915. Usc\u00ec anche in Giappone, il 2 dicembre del 1916. In Polonia fu distribuito nel 1919, con il titolo \"Golem\". Negli Stati Uniti, usc\u00ec - distribuito dalla Hawk Film Company - con il titolo \"The Monster of Fate\"."}
{"id": "2206855", "revid": "106693858", "url": "https://it.wikipedia.org/wiki?curid=2206855", "title": "I quattro libri di lettura", "text": "I quattro libri di lettura (in russo: \u0420\u0443\u0441\u0441\u043a\u0438\u0435 \u043a\u043d\u0438\u0433\u0438 \u0434\u043b\u044f \u0447\u0442\u0435\u043d\u0438\u044f, \"Russkie knigi dlja \u010dtenija\") \u00e8 una raccolta di favole dello scrittore russo Lev Tolstoj, pubblicata nel 1875.\nL'opera \u00e8 il rifacimento di un'antologia pedagogica precedente, il \"Sillabario\" (o \"Abbecedario\"). Comprendente alcune favole di Esopo in versione libera, il rifacimento di leggende russe o indiane, racconti dei fratelli Grimm e storie vere, il testo veniva utilizzato per un apprendimento critico e attivo. Contiene in 4 volumi rispettivamente 58, 65, 51 e 35 tra favole, storie e poesie.\nL'opera era destinata, come disse Tolstoj, \u00aba tutti i fanciulli, da quelli della famiglia imperiale a quelli dei contadini, perch\u00e9 ne traggano le loro prime impressioni poetiche\u00bb."}
{"id": "2206856", "revid": "204012", "url": "https://it.wikipedia.org/wiki?curid=2206856", "title": "Colorado tick fever", "text": ""}
{"id": "2206857", "revid": "204012", "url": "https://it.wikipedia.org/wiki?curid=2206857", "title": "Colorado Tick fever", "text": ""}
{"id": "2206858", "revid": "204012", "url": "https://it.wikipedia.org/wiki?curid=2206858", "title": "Lyme disease", "text": ""}
{"id": "2206859", "revid": "357738", "url": "https://it.wikipedia.org/wiki?curid=2206859", "title": "Rocky Mountain spotted fever", "text": ""}
{"id": "2206866", "revid": "842", "url": "https://it.wikipedia.org/wiki?curid=2206866", "title": "The last express", "text": ""}
{"id": "2206869", "revid": "484362", "url": "https://it.wikipedia.org/wiki?curid=2206869", "title": "Assistente virtuale", "text": "Un assistente virtuale \u00e8 un software che interpreta il linguaggio naturale \"(Natural Language Processing)\" e, se opportunamente addestrato, pu\u00f2 dialogare con degli interlocutori umani allo scopo di fornire informazioni o compiere determinate operazioni. Il termine Chat bot \u00e8 utilizzato anche per riferirsi agli assistenti virtuali generalmente o specificamente accessibili tramite una chat. In altri casi invece i programmi messagistici sono esclusivamente utilizzati per scopi intrattenenti. Alcuni assistenti virtuali possono interpretare il linguaggio umano e rispondere attraverso voci sintetizzate. Gli utenti possono porre domande ai loro assistenti, controllare i dispositivi domotici, riprodurre un contenuto multimediale tramite la voce, gestire attivit\u00e0 quotidiane come l'email, le liste e i calendari con comandi vocali. Un concetto simile, viene applicato ai sistemi di dialogo, con alcune differenze rispetto a quest'ultimi.\nDal 2017, le funzioni e l'utilizzo degli assistenti virtuali si stanno espandendo rapidamente, nuovi prodotti che entrano nel mercato e una forte enfasi sulle interfacce utente e-mail e vocali. Google e Apple hanno implementato i rispettivi assistenti vocali sui loro smarthphone per i propri clienti. Microsoft ha implementato il suo assistente vocale basato su Windows per personal computer, smathphone e altoparlanti intelligenti. Amazon invece ha implementato il suo assistente negli altoparlanti intelligenti. Conversica ha raggiunto oltre i 100 milioni di impegni, tramite il suo assistente virtuale per le imprese. \nDescrizione.\nL'assistente virtuale pu\u00f2 essere usato in vari ambiti, come all'interno di siti Internet per facilitare la navigazione degli utenti o come assistente personale in dispositivi mobili.\nIl termine Assistente Virtuale o VA (dall'inglese \"Virtual Assistant\") si riferisce anche a una persona che svolge le mansioni di una segretaria o assistente in forma remota, da casa o da un ufficio, ma che non \u00e8 presente fisicamente nell'ufficio della persona a cui presta tali servizi. \n\u00c8 una forma innovativa di lavoro, nata negli USA negli anni novanta e che si sta imponendo soprattutto in quei contesti in cui sia necessario ridurre i costi e quindi non avere una segretaria inquadrata come dipendente fissa, ma poter allo stesso tempo usufruire di servizi di segreteria on demand, pagando solo per i servizi realmente forniti.\nL'Assistente Virtuale fornisce servizi professionali di supporto (in amministrazione, contabilit\u00e0, elaborazione dati, ricerche, preparazione di presentazioni, segreteria telefonica, organizzazione di trasferte e viaggi, ecc) o servizi professionali specializzati (in promozione web 2.0, assistenza alla clientela, sviluppo di siti web, progettazione grafica, ricerca e selezione di personale, ecc) ad aziende, imprese e professionisti via Internet, telefono o fax.\nStoria.\n\"Radio Rex\", pubblicato nel 1911 \u00e8 stato il primo giocattolo ad utilizzare un comando vocale. Era un cane che usciva dalla sua cuccia quando veniva nominato il suo nome.\nNel 1952, Bell Labs present\u00f2 \"Audrey\", una macchina di riconoscimento automatico delle cifre. Esso occupava 6 rack, il consumo di corrente era notevole, nonostante avesse un buon flusso di cavi, presentava numerosi problemi lato manutenzione dovuti ai circuiti a valvole complessi. Era in grado di riconoscere i discorsi e i fonemi. Era limitato dal riconoscimento accurato e preciso delle cifre pronunciate dagli oratori. Poteva essere utilizzato anche nella composizione vocale, ma nella maggior parte dei casi veniva adoperato nella composizione a pulsate, quest'ultima era pi\u00f9 economica e pi\u00f9 rapida.\nNel 1962, un altro strumento che ha permesso il riconoscimento vocale fu il IBM Shoebox, un calcolatore che si attivava vocalmente, fu presentato alla Expo 1962 dalla IBM, dopo un suo primo tentativo di introdursi nel mercato gi\u00e0 un anno prima. Questo calcolatore era capace di riconoscere 16 parole mentre le cifre da 0 a 9, fu sviluppato quasi 20 anni prima dell'introduzione del IBM Personal Computer nel 1981.\nIl primo programma per l'elaborazione del linguaggio naturale o chat bot \u00e8 ELIZA, sviluppata dal professore Joseph Weizenbaum negli anni sessanta. \u00c8 stata creata per dimostrare che la comunicazione tra l'uomo e la macchina era superficiale. ELIZA utilizzava il pattern matching e una metodologia sostitutiva, simulando una conversazione e dando l'illusione che il programma avesse compreso.\nLa segretaria di Weizenbaum chiese a Joseph di lasciare la stanza, in modo che lei ed ELIZA potessero avere una vera conversazione. Weizenbaum rimase talmente sorpreso da tutto ci\u00f2, scrisse successivamente \"Non mi ero reso conto... che esposizioni estremamente brevi ad una macchina relativamente semplice, potrebbero indurre un potente pensiero delirante in persone comuni\".\nQuesto avvenimento prese il nome di effetto ELIZA, la tendenza ad assumere inconsciamente comportamenti informatici analoghi ai comportamenti umani; cio\u00e8, l'antropomorfizzazione un fenomeno presente negli assistenti virtuali moderni.\nIl prossimo traguardo significativo nello sviluppo del riconoscimento vocale fu raggiunto negli anni settanta all'Universit\u00e0 Carnegie Mellon di Pittsburgh in Pennsylvania, con il sostegno del Dipartimento della difesa degli Stati Uniti d'America e della sua agenzia DARPA incaricata allo sviluppo di nuove tecnologie militari. La durata della ricerca sulla comprensione linguistica dur\u00f2 cinque anni, con l'obbiettivo prefissato di raggiungere un vocabolario minimo di 1.000 parole. Alcune aziende e accademie statunitensi, inclusi IBM e l'Universit\u00e0 di Stanford parteciparono al progetto.\nNegli anni novanta, La tecnologia di riconoscimento vocale diventa una caratteristica integrante del personal computer, grazie alle aziende IBM e Philips. Con il lancio nel mercato del primo smarthphone della storia, il Simon, gett\u00f2 le basi per i futuri assistenti virtuali che conosciamo oggi.\nNel 2001, Colloquis pubblic\u00f2 una chat bot chiamata SmarterChild, su piattaforme come AOL Instant Messenger e MSN Messenger. Nonostante SmarterChild fosse completamente basato sul testo, era in grado di eseguire dei giochi, controllare il meteo, cercare fatti e conversare con altri utenti.\nIl primo assistente virtuale moderno installato su uno smartphone, fu Siri, integrata nel iPhone 4S presentato il 4 ottobre 2011. Apple svilupp\u00f2 Siri dopo l'acquisizione nel 2010 di \"Siri Inc\"., uno spin-off della SRI International, un istituto di ricerca e sviluppo finanziato dalla DARPA e dal Dipartimento della difesa degli Stati Uniti d'America. Inizialmente i compiti che doveva svolgere l'assistente erano semplici azioni come l'invio di un messaggio, fare telefonate, controllare il meteo o impostare un allarme. Nel corso del tempo, le attivit\u00e0 e le funzioni che l'assistente poteva eseguire furono migliorate e ampliate fino a fornire delle raccomandazioni sui ristoranti, fare una ricerca su internet oppure fornire indicazioni stradali.\nA novembre 2014, Amazon annunci\u00f2 il suo altoparlante intelligente Echo, con integrata la sua assistente virtuale \"Alexa\". Ad aprile 2017, Amazon pubblic\u00f2 Lex, un servizio per la creazione di interfacce conversazionali per qualsiasi tipo di applicazione.\nMetodi interattivi.\nLa maggior parte degli assistenti virtuali sono capaci di:\nAlcuni assistenti virtuali sono accessibili in modo differente: Su Google Allo tramite una chat apposita, mentre su Google Home tramite la propria voce. Per attivare un assistente virtuale, con la voce dovranno essere pronunciate una parola specifica o un insieme di parole; es. \"Hey Siri\", \"OK Google\", \"Alexa\" e \"Hey Microsoft\". Gli assistenti elaborano il linguaggio naturale, per abbinare la voce o il testo dell'utente ai comandi eseguibili. L'apprendimento automatico viene svolto continuamente, per tenere sempre aggiornato l'assistente.\nDispositivi integrati.\nGli assistenti virtuali possono essere integrati in diversi tipi di piattaforme:\nServizi.\nGli assistenti virtuali possono fornire di svariati servizi, tra cui:\nCommercio conversazionale.\nIl commercio conversazionale \u00e8 una variante del commercio elettronico, con l'ausilio di vari metodi di messaggistica. Tra i vari metodi una web chat su siti web aziendali, oppure una chat incentrata su applicazioni di messaggistica istantanea come Wechat, Facebook Messenger o Whatsapp.\nServizi di terze parti.\nAmazon offre un servizio chiamato \"Alexa Skills\", una serie di funzioni specifiche che l'assistente virtuale \u00e8 in grado di fare al proprio utente. Lo stesso tipo di servizio, viene offerto anche da \"Google Actions\".\nPolitica sulla privacy.\nGli assistenti virtuali hanno molti problemi legati alla privacy. Alcune caratteristiche come l'attivazione vocale, richiede che il dispositivo sia sempre in ascolto, compromettendo la propria privacy. Sono state proposte diverse metodologie per preservare la privacy altrui, ad esempio, il pulsante di sicurezza in modo da creare un'autenticazione a pi\u00f9 strati per accedere agli assistenti virtuali.\nAssistente Google.\nAssistente Google non memorizza i tuoi dati senza il consenso dell'utente. Per salvare l'audio, bisogna attivare una funzione specifica. I file audio salvati vengono inviati al cloud e utilizzati da Google per migliorare l'Assistente Google, ma solo abilitando la funzione. \nAlexa.\nAlexa \u00e8 in grado di ascoltare l'audio solamente quando viene attivata vocalmente, utilizzando la sua parola specifica (\"Alexa\"). La registrazione della conversazione dopo che viene attivata. La registrazione termina dopo 8 secondi di silenzio. Alexa invier\u00e0 la conversazione registrata nel proprio cloud, \u00e8 possibile eliminare la registrazione dal cloud dalle impostazioni di Alexa (in Privacy). \u00c8 possibile impedire ad Alexa di ascoltare le conversazioni degli utenti usando la funzione \"muto\", dopo aver silenziato il dispositivo non potr\u00e0 pi\u00f9 registrare le conversazioni, anche dopo la parola chiave.\nSiri.\nPer migliorare Siri, Apple non utilizza la registrazione dell'audio ma bens\u00ec le trascrizioni. Vengono inviati solamente i dati ritenuti importanti per l'analisi, nel caso si chiedesse a Siri di leggere un messaggio, esso non verr\u00e0 archiviato nel cloud. Gli utenti possono attivare e disattivare in qualsiasi momento l'invio delle trascrizioni.\nInteressi del consumatore.\nGli assistenti virtuali sono un nuovo valore aggiunto alla Interfaccia uomo-macchina. \nInteressi percepiti.\nSecondo uno studio recente, i due motivi che spingono i consumatori ad utilizzare gli assistenti virtuali sono l'utilit\u00e0 e il divertimento percepito da essi. \nQuesta ricerca mostra quali fattori coinvolgono maggiormente l'integrazione degli assistenti virtuali da parte dei consumatori.\nControversie.\nGli assistenti virtuali sono in contraddizione con la bolla di filtraggio: Nel caso dei social media, gli algoritmi degli assistenti vengono basati sulla selezione dei dati pertinenti, scartando quelli superflui, a seconda dell'attivit\u00e0 svolta dal consumatore. Un dato pertinente \u00e8 ci\u00f2 che interessa o soddisfa il consumatore. Di conseguenza, l'assistente virtuale viene isolato dal resto degli altri dati, nella sua bolla intellettuale la quale per\u00f2 rafforza le proprie opinioni. Questo tipo di fenomeno prende il nome di fake news (notizie false) e camere d'eco.\nImplicazioni etiche.\nGli assistenti virtuali talvolta vengono criticati per essere sopravvalutati. Secondo Antonio Casilli, professore francese di Sociologia ritiene che l'intelligenza artificiale degli assistenti virtuali non sia n\u00e9 intelligente e n\u00e9 artificiale per due motivi: \nL'intelligenza artificiale degli assistenti viene addestrata attraverso le reti neurali artificiali, che richiedono una massiva quantit\u00e0 di dati etichettati. In teoria i dati devono essere etichettati attraverso un processo umano, chiamato comunemente micro lavoro.\nPiattaforme di sviluppo.\nLe piattaforme di sviluppo per gli assistenti virtuali pi\u00f9 conosciute sono:\nGenerazioni precedenti.\nNelle generazioni precedenti, gli assistenti virtuali erano basati su una chat testuale, l'assistente veniva rappresentato da un avatar (un \"personaggio interattivo online\").\nRilevanza economica.\nPer i consumatori.\nLe esperienze digitali rese possibili dagli assistenti virtuali vengono considerate tra i maggiori progressi tecnologici recenti e sono anche tra i 5 trend dei consumatori pi\u00f9 promettenti degli ultimi anni. Gli esperti del settore sostengono che le esperienze digitali raggiungeranno uno status comparabile a quello delle esperienze reali, possibilmente potrebbero divenire anche pi\u00f9 ricercate e apprezzate dai consumatori. A met\u00e0 2017, il numero di utenti che utilizzano in frequenza gli assistenti virtuali \u00e8 stimato a circa 1 miliardo in tutto il mondo. \u00c8 possibile notare che gli assistenti virtuali non sono pi\u00f9 limitati alle applicazioni per smartphone, ma sono diffusi anche in altri settori come l'industria automobilistica, la telecomunicazione, la vendita al dettaglio, l'assistenza sanitaria e l'educazione. Di fronte alle notevoli spese di ricerca e sviluppo delle aziende di tutti i settori e con la crescente diffusione dei dispositivi mobile, il mercato tecnologico riguardante i dispositivi con integrato il riconoscimento vocale, \u00e8 prevista una crescita esponenziale dell'utilizzo di tale dispositivo del 34.9% a livello mondiale, in un periodo compreso tra il 2016 e il 2024, ipotizzando un valore complessivo del mercato globale equivalente a 7,5 miliardi di dollari entro il 2024. Secondo una ricerca condotta da Ovum, gli assistenti virtuali installati nei vari dispositivi, supereranno la popolazione mondiale entro il 2021, raggiungendo una quota complessiva di 7,5 miliardi di assistenti virtuali. Ovum riporta inoltre che dal momento attuale in cui Google Assistente sta dominando il mercato del riconoscimento vocale, con una quota di mercato del 23.3%, Samsungs Bixby con 14.5%, Siri con 13.1%, Amazon Alexa 3.9% e Cortana con 2.3%.\nPer le imprese.\nGli assistenti virtuali oltre ad essere un gadget per i consumatori, possono offrire un servizio non indifferente per le imprese. Ad esempio, un assistente virtuale \u00e8 prontamente disponibile con una vasta conoscenza enciclopedica a rispondere all'utente. Tra le sue funzionalit\u00e0, pu\u00f2 organizzare incontri, controllare l'inventario o verificare documenti aziendali. Gli assistenti virtuali grazie alla loro diffusione rapida nelle piccole e medie imprese, rappresentano un piccolo passo verso un adattamento globale, grazie anche all'uso di Internet delle cose, una tecnologia percepita dalle imprese medie e piccole come un passo verso il futuro ma attualmente \u00e8 troppo complicata, rischiosa e costosa da praticare abitualmente.\nSicurezza.\nA maggio 2018, alcuni ricercatori dell'Universit\u00e0 della California, Berkeley, pubblicarono un articolo in cui mostravano dei comandi audio non rilevabili dall'orecchio umano nascosti in un brano musicale oppure in un testo vocale, per risolvere questo tipo di problema manipolarono un assistente virtuale in modo che potesse eseguire alcune azioni senza che l'utente ne prendesse nota. I ricercatori apportarono delle piccole modifiche ai file sonori, cancellando gli schemi sonori che il sistema del riconoscimento vocale andava a rilevare. Questa modifica fu implementata nel 2016, negli assistenti virtuali di Apple, Amazon e Google. \nOltre alla registrazione vocale, un'altra falla presente nella sicurezza degli assistenti virtuali sono i comandi vocali dannosi. Ad esempio, l'utente pu\u00f2 chiedere di sbloccare una serratura elettronica di una porta, violando il domicilio altrui senza avere una conoscenza specifica da parte dell'utente. In alcuni assistenti virtuali esiste per\u00f2 un blocco per impedire le azioni illegali, ma rimanere comunque difficile per il sistema identificare con precisione le diverse voci umane."}
{"id": "2206871", "revid": "767487", "url": "https://it.wikipedia.org/wiki?curid=2206871", "title": "Triade di Hutchinson", "text": "La triade di Hutchinson \u00e8 il classico insieme di manifestazioni tipiche che caratterizza la sifilide congenita. Deve il suo nome allo scopritore, il medico inglese Jonathan Hutchinson. La triade \u00e8 costituita cheratite interstiziale, sordit\u00e0 neurosensoriale e da una malformazione dentaria a livello degli incisivi (incisivi di Hutchinson) e dei molari (molari moriformi)."}
{"id": "2206873", "revid": "3535", "url": "https://it.wikipedia.org/wiki?curid=2206873", "title": "Attrezzi e utensili pi\u00f9 usati in officina", "text": ""}
{"id": "2206881", "revid": "682087", "url": "https://it.wikipedia.org/wiki?curid=2206881", "title": "Herpes circinatus", "text": ""}
{"id": "2206884", "revid": "339392", "url": "https://it.wikipedia.org/wiki?curid=2206884", "title": "Faiele Costantino", "text": ""}
{"id": "2206885", "revid": "339392", "url": "https://it.wikipedia.org/wiki?curid=2206885", "title": "Faele Costantino", "text": ""}
{"id": "2206893", "revid": "123019849", "url": "https://it.wikipedia.org/wiki?curid=2206893", "title": "Economia della Germania nazista", "text": "L'economia della Germania nazista ebbe, fra il 1933 ed il 1939, un notevole fattore di sviluppo nella politica del regime di Hitler tesa al riarmo oltre che nella serie di opere pubbliche attuate, con conseguenze positive per il riassorbimento della disoccupazione. L'economia nazionalsocialista sulla base dei principi dell'economia keynesiana, autarchici, imperialistici e collettivisti/totalitari. I notevoli progressi economici costituirono una concausa importante dell'ampio consenso politico del popolo tedesco a favore del nazionalsocialismo.\nI grandi cartelli industriali e il grande capitale monopolistico mantennero saldamente il controllo del mercato, dalla produzione alla vendita delle merci grazie all'intervento del regime, asservendo il tutto ai propri scopi. In tale periodo venne particolarmente potenziata la grande industria.\nEconomia di guerra.\nLe spese per il riarmo fin dal 1933 avevano avuto un certo peso nei bilanci dello Stato, ma a partire dal 1936 esse divennero assolutamente fuori controllo. Bisognava preparare il Paese alla guerra. In principio Hitler incaric\u00f2 G\u00f6ring di coordinare i programmi per rendere l'economia tedesca autosufficiente rispetto alle importazioni dall'estero e di sovraintendere alla distribuzione di fondi, materie prime e mano d'opera al fine di raggiungere gli obiettivi di riarmo stabiliti dalle diverse forze armate. Tali obiettivi non erano stati ancora conseguiti quando, nel 1939, scoppi\u00f2 la guerra. Le conquiste del periodo 1939-1941 non furono inizialmente sfruttate a pieno dalla macchina bellica del Terzo Reich: infatti i gerarchi nazisti esitavano a comprimere ulteriormente la produzione di beni di consumo a favore della produzione di armi, temendo che ci\u00f2 avrebbe diffuso il malcontento tra i lavoratori fino a determinare il crollo del fronte interno (come era gi\u00e0 accaduto negli ultimi mesi della Prima guerra mondiale). Solo lo shock determinato dalle sconfitte in Russia e nel Mediterraneo indusse il regime, a partire dal 1943, a mobilitare l'intera economia del Reich alla guerra. Burocrati come Todt e Speer ottennero nell'ultimo periodo della guerra un aumento senza precedenti della produzione di armi, grazie al saccheggio sistematico delle materie prime dei Paesi occupati e all'impiego di milioni di lavoratori deportati da tutta l'Europa e schiavizzati. Tali risultati sono ancora pi\u00f9 impressionanti se teniamo conto del bombardamento sistematico dei centri industriali tedeschi e delle infrastrutture stradali e ferroviarie attuate dall'aviazione anglo-americana. Nonostante i buoni risultati, gli Alleati - e gli Stati Uniti in particolare - riuscirono a produrre molte pi\u00f9 armi della Germania nazista e questo decise le sorti della guerra.\nPolitica salariale.\nAll'aumento dei profitti e della produzione non corrispose un pari aumento dei salari dei lavoratori, mentre gli orari ed i ritmi di lavoro ebbero un forte incremento.\nLa dinamica salariale non segu\u00ec quella del costo della vita, con la conseguenza che il tenore di vita degli operai sub\u00ec un progressivo peggioramento. A partire dal 1943 tale peggioramento divenne inarrestabile a causa del trasferimento di manodopera e materie prime dall'industria leggera legata ai beni di consumo all'industria bellica. Solo il pieno successo occupazionale fu uno dei punti di forza del nazismo e ci\u00f2 concorse alla costruzione dell'ampio consenso popolare verso il regime nei primi anni della dittatura.\nPolitica agricola.\nNel settore agricolo, come in quello industriale, il nazismo non attu\u00f2 le grandi riforme promesse inizialmente per attirare il consenso delle masse, venendo meno cos\u00ec al proprio programma politico originario.\nIl nazismo, analogamente al fascismo italiano, esalt\u00f2 propagandisticamente e in maniera strumentale il mondo contadino, esaltandone l'autenticit\u00e0 e l'attaccamento ai costumi tradizionali. La parola d'ordine nazista, in campo agricolo, fu: il massimo impegno per realizzare l'autonomia alimentare del paese, anche se l'autonomia in questo settore costituiva un obiettivo non raggiungibile a causa della rapporto negativo fra la popolazione e le risorse agricole del territorio.\nAl contempo il regime mobilit\u00f2 maggiori risorse verso l'industria piuttosto che verso l'agricoltura, mentre aumentavano continuamente le importazioni di derrate alimentari dall'Europa sud-orientale. Difficile dire se una vittoria sull'Unione Sovietica durante la seconda guerra mondiale avrebbe cambiato le cose. Il \"Grande piano Oriente\" sviluppato in segreto dalle SS prevedeva l'annientamento della maggior parte dei polacchi e degli ucraini, che entro il 1952 sarebbero stati sostituiti con 20 milioni di coloni (ovvero contadini-soldati) di razza ariana. Tuttavia gli sviluppi negativi del conflitto a partire dal 1943 resero questi progetti irrealizzabili.\nPolitica sindacale.\nIl nazismo, una volta conquistato il potere, si pose come obiettivo il riarmo della Germania in previsione di un nuovo conflitto mondiale. A tale scopo ogni spazio di libert\u00e0 doveva essere compresso e regolato a partire dal vitale settore dei rapporti di lavoro.\nTutte le organizzazioni dei lavoratori furono chiuse, tranne quelle naziste che per\u00f2 non avevano nessuna autonomia dovendo eseguire ordini che venivano dalle alte gerarchie del Partito. Anche il diritto di sciopero fu vietato. Gli industriali tedeschi imposero, nell'ambito degli obiettivi del regime, un rapporto fra le parti sociali di tipo paternalistico-autoritario, nella misura in cui il licenziamento fosse vietato.\nI lavoratori, a seguito dell'apposita legge del 15 marzo 1934 e delle disposizioni successive, del 1935, potevano essere destinati a posti diversi di lavoro secondo la volont\u00e0 delle autorit\u00e0. Fu eliminata la possibilit\u00e0 per i lavoratori della libera scelta del lavoro e fu istituito, il 26 giugno 1935, il lavoro obbligatorio per tutti i giovani con un'et\u00e0 compresa fra i 18 ed i 25 anni.\nPer combattere la disoccupazione vennero avviati grandi lavori pubblici - autostrade, linee metropolitane, palazzi governativi - con i quali lo Stato assorb\u00ec ben presto molta della manodopera disponibile. La reintroduzione della leva obbligatoria fece il resto.\nL'intervento del regime nella vita privata dei giovani, lavoratori e non, fu pervasivo al fine di inserirli nelle strutture naziste e orientarli ideologicamente, secondo un principio totalitario. A tale scopo fu creata l'istituzione \"Kraft durch Freude\", che organizzava e regolava il tempo libero e le ferie dei giovani, controllandone e indirizzandone lo svago e lo sport.\nL'introduzione di politiche sociali e la proclamazione del 1\u00ba maggio come Festa del lavoro dimostrano tuttavia come il regime nazista fosse attento allo stato d'animo degli operai tedeschi. Alcuni studi dimostrano come l'ambita iscrizione al NSDAP - che a partire dalla nomina di Hitler a cancelliere del Reich nel 1933 avveniva per cooptazione - fosse pi\u00f9 semplice per gli operai che non per altre categorie, al punto da cambiare la composizione sociale degli iscritti al partito nazista nel periodo tra il 1933 e il 1939.\nPolitica industriale.\nIl nazismo dipendeva in modo totale dalla grande industria (soprattutto metallurgica e chimica) per i propri progetti di riarmo. Nel 1934 con la cosiddetta \"notte dei lunghi coltelli\" vu fu l'epurazione violenta dei fautori di un'ulteriore socializzazione dell'economia facenti capo ad Ernst R\u00f6hm, rassicurando il ceto industriale di non procedere con la nazionalizzazione delle loro industrie, a patto per\u00f2 di un loro asservimento ai progetti nazionalsocialisti. Il nazismo soppresse il diritto di sciopero e ogni forma di organizzazione sindacale all'interno delle fabbriche, riportando l'orario di lavoro settimanale a 40 ore (divise in 5 giorni lavorativi uguali a 8 ore al giorno di lavoro).\nPer evitare la concorrenza fra industrie dello stesso ramo produttivo, il governo nazista rese obbligatoria la concentrazione industriale, sciolse le piccole e medie societ\u00e0 e viet\u00f2 che se ne formassero delle altre, a meno che non lavorassero esclusivamente su commissione per le grandi industrie, cos\u00ec come per la realt\u00e0 artigianale. Inoltre vennero prese misure per la parziale detassazione degli utili reinvestiti in settori \"approvati\" dallo Stato (ovvero nell'industria bellica). Il protezionismo prima e l'autarchia in seguito crearono un mercato chiuso in cui tutta la realt\u00e0 produttiva era indirizzata e finalizzata alla produzione di beni per lo Stato e / o per il consumatore tedesco.\nPolitica economica e monetaria.\nIl principio fondante di tutto l'hitlerismo \u00e8 stata la costruzione della Grande Germania (\"Grossdeutsches Reich\") e del suo \"spazio vitale\" (\"Lebensraum\"): a quest'idea tutto andava sottomesso, compresa l'economia. Tuttavia quando Hitler sal\u00ec al potere nel gennaio 1933 le condizioni economiche della Germania erano disastrose: il 20% della forza lavoro (circa 7 milioni di persone) disoccupate ed al limite della soglia della malnutrizione, la cui causa era la deflazione seguita alla crisi del 1929 con il conseguente ritiro dei capitali americani dalla Germania nonostante il piano Dawes ed il piano Young. Il tutto era inoltre accentuato dal rigore depressivo dell'allora vigente \"gold standard\". Le riserve auree della \"Reichsbank\" erano ridotte ad appena 200 tonnellate. . Hitler si affid\u00f2 al Ministro delle Finanze, Hjalmar Schacht, per ottenere quello che non esitava a definire \"un miracolo\": il riassorbimento della disoccupazione, l'eliminazione della deflazione (che fu combattuta con una cambiale di Stato, il Mefo, usata quale moneta alternativa per le commesse industriali tra Stato ed industrie e tra industrie) e il miglioramento delle condizioni di vita della popolazione, evitando nel contempo l'iperinflazione. Ci\u00f2 fu ottenuto grazie a un piano di grandi opere pubbliche, a enormi investimenti nella produzione di armi e ad uno sfruttamento criminale di manodopera ridotta sostanzialmente a schiavit\u00f9. Queste misure rimisero in moto le grandi industrie manifatturiere e consentirono la ripresa del mercato interno.\nL'export tedesco fu affetto per tutti gli anni '30 da una cronica debolezza determinata soprattutto dalla sopravvalutazione del marco rispetto alle maggiori valute mondiali. A questa debolezza si cerc\u00f2 di rimediare con i mezzi pi\u00f9 diversi, uno dei quali fu un complesso sistema di sovvenzionamento alle esportazioni, finanziato a partire dal 1935 tramite una tassa imposta all'economia secondaria (\"Exportumlage auf die gewerbliche Wirtschaft\"). A partire dal 1933 il Ministero degli Esteri tedesco sottoscrisse una serie di accordi bilaterali con altri Paesi, soprattutto quelli dell'Europa sud-orientale, che regolavano il commercio estero sulla base del clearing. In pratica questi paesi fornivano derrate alimentari e materie prime al Reich, che a sua volta esportava manufatti finiti (soprattutto armi e macchine utensili). Per funzionare, il saldo doveva essere pari a zero, ma in pratica il Reich costrinse i deboli partner commerciali ad accettare che la Germania accumulasse forti debiti di clearing non pagati. Il sistema del clearing era pensato per evitare la fuoriuscita di valuta dai propri confini: si trattava, di fatto, di un'economia di baratto. I governi dei Paesi dell'Europa sudorientale (e anche l'Italia) non si resero mai pienamente conto che questo sistema subordinava sempre di pi\u00f9 le economie nazionali agli interessi economici della Germania nazista: infatti pi\u00f9 esse esportavano in Germania e pi\u00f9 dovevano importare dalla Germania, anche se si trattava di prodotti di cui non avevano necessit\u00e0; ma al tempo stesso la quantit\u00e0 di prodotti esportati verso i cosiddetti \"paesi a valuta libera\" diminuiva di anno in anno, rendendo impossibile l'acquisizione della valuta estera necessaria per importare da altri paesi. Questo schema economico negli anni 1940-45 sarebbe stato imposto a tutta l'Europa occupata, con la creazione del clearing multilaterale europeo.\nFu cos\u00ec che la Germania divenne la potenza egemone d'Europa ben prima che le armate di Hitler la occupassero in gran parte. Infatti gi\u00e0 a met\u00e0 degli anni trenta la Germania era responsabile di oltre la met\u00e0 di tutto l'import-export dell'Europa sudorientale. L'annessione dell'Austria, nel 1938, aggiunse anche l'arma finanziaria all'ingegnoso sistema ideato da Schacht poich\u00e9 le banche viennesi erano, fin dal tempo dell'impero asburgico, le principali intermediarie del credito nell'Europa sudorientale. Ma i produttori tedeschi guadagnarono larghe fette di mercato anche al di fuori dei confini europei: per esempio nel Medio Oriente e nell'America latina. Il miraggio degli accordi di clearing proposti dalla Germania fu essenziale nel causare le crisi internazionali che, alla fine degli anni trenta, portarono il Messico e il Venezuela a nazionalizzare l'industria petrolifera. Si comprende quindi come l'economia nazista fosse essa stessa un potente fattore di destabilizzazione dell'ordine mondiale al pari della politica espansionista: di questo tutte le parti in causa erano pienamente convinte. Un episodio poco conosciuto lo dimostra. Nell'aprile 1939, quando ancora pareva possibile un accordo generale che evitasse la guerra, la diplomazia britannica fece arrivare alla Germania l'offerta ufficiosa - perch\u00e9 trasmessa per mezzo di uomini d'affari anzich\u00e9 di diplomatici - di un prestito a lunga scadenza e a tassi d'interesse straordinariamente bassi di 1 miliardo di dollari per la riconversione industriale dalla produzione di mezzi bellici alla produzione di beni di consumo: in cambio si chiedeva alla Germania di rinunciare all'occupazione militare della Cecoslovacchia (avvenuta appena un mese prima) e ad ogni politica espansionista ai danni dei propri vicini. Tale proposta, se accettata, avrebbe riportato il Terzo Reich nell'ambito dei paesi capitalistici. La proposta avanzata dall'Inghilterra infatti mirava a normalizzare la Germania, per farne un partner nell'orbita di una eventuale riaffermata egemonia britannica (quello inglese era all'epoca l'unico impero coloniale globale, pi\u00f9 esteso anche di quello francese). Affinch\u00e9 una istituzione come il \"clearing\", che fosse basata sul baratto o invece sull'intermediazione finanziaria, funzionasse quale riequilibratore dei surplus e dei deficit tra i diversi Paesi, essa doveva concepirsi governata da un'Autorit\u00e0 terza rispetto ai diversi Stati per la regolazione del computo \"dare/avere\". Ad una tale istituzione pens\u00f2 Keynes durante la conferenza di Bretton Woods nel 1944. Essa avrebbe dovuto avere come strumento di conto una moneta virtuale, il \"bancor\", diversa dalle monete dei vari Paesi aderenti agli accordi. L'idea fu invece deviata dagli Stati Uniti che imposero come moneta di scambio internazionale il dollaro, ergendosi cos\u00ec a creditori dell'economia mondiale, almeno di quella occidentale.\nA dispetto di questi sorprendenti risultati, neppure il clearing era sufficiente a finanziare l'immane sforzo del riarmo voluto da Hitler, date le limitate scorte di valuta estera e di oro della \"Reichsbank\". Infatti, nonostante l'attenzione del ministro Schacht, nel 1936 tali riserve si erano ormai azzerate. Le opzioni, a questo punto, erano solo due: interrompere la corsa al riarmo e porre fine alla politica estera espansionista; oppure saccheggiare i deboli vicini della Germania per mezzo di rapide guerre di conquista. I leader nazisti si gettarono avanti: l'Austria fu occupata nell'aprile del '38 e la Cecoslovacchia nel marzo del '39 senza nemmeno sparare un colpo di fucile; la Polonia fu sconfitta con una guerra lampo di quattro settimane nel settembre di questo stesso anno. La terribile logica del nazismo imponeva quindi che le sole soluzioni alle crisi strutturali prodotte dalla dittatura e dal riarmo fossero pi\u00f9 dittatura e pi\u00f9 riarmo. Fino a che punto questo sviluppo rispondesse ad un piano o fosse piuttosto il prodotto contingente della \"crisi cumulativa\" della politica economica nazionalsocialista \u00e8 una questione dibattuta dalla storiografia."}
{"id": "2206894", "revid": "762947", "url": "https://it.wikipedia.org/wiki?curid=2206894", "title": "Augusto Rotoli", "text": "Biografia.\nAllievo del maestro Ludovico Lucchesi dell'Ospizio di San Michele in Roma diventa un ottimo cantore, con voce di soprano, e all'et\u00e0 di dieci anni viene preso nell'organico della Cappella Giulia.\nDopo il mutamento della voce, diplomatosi all'Accademia di Santa Cecilia, si specializza nello studio del pianoforte, dell'organo e poi nella composizione. Dopo \"Spera!\", la sua prima canzone, che verr\u00e0 pubblicata da Ricordi nel 1872, \u00e8 una continua ascesa professionale. L'anno seguente viene insignito del titolo di Cavaliere dell'Ordine della Croce dalla Regina Maria Pia di Savoia, e poi la Regina Margherita lo nomina suo personale maestro di canto.\nLa sua professione di insegnante di canto si affianca alla professione di cantante, un tenore ricercato negli ambienti dei salotti, interprete fine e tecnico, tanto da suscitare un buon riscontro di critica. Il suo timbro si pu\u00f2 definire di tenore lirico leggero.\nDiventa un celebre compositore di canzoni e brani popolari, \u00e8 famoso in particolare per \"Mia sposa sar\u00e0 la mia bandiera\" (con il titolo originario \"La mia bandiera\"), brano cantato dai pi\u00f9 grandi interpreti quali: Enrico Caruso, Beniamino Gigli, Fernando De Lucia, Tancredi Pasero, Cesare Siepi, Ettore Bastianini, Afro Poli e molti altri.\nA Roma \u00e8 molto attivo in concerti annuali che passano alla storia, a fianco di notevoli musicisti e compositori.\nFu amico di Francesco Paolo Tosti che lo introdusse presso gli ambienti culturali di Londra.\nEra anche un ottimo insegnante di canto, professione che esercitava prima a Roma e poi a Boston negli Stati Uniti, dove si trasfer\u00ec nel 1875.\nComposizioni.\nFra le sue composizioni da camera pi\u00f9 famose si possono citare: \nComposizioni sacre.\nA Boston, da The Boston Music Company fece pubblicare alcune sue canzoni, anche a carattere spirituale, tra cui \"Jesus only\" nel 1895 e Crossing the Bar."}
{"id": "2206901", "revid": "599013", "url": "https://it.wikipedia.org/wiki?curid=2206901", "title": "Yvan Quentin", "text": "Carriera.\nIn carriera ha giocato per Sion, Neuchatel Xamax e Zurigo, oltre a scendere in campo per la Nazionale Svizzera, partecipando a 41 incontri, tra cui partite dei Mondiali 1994 e degli Europei 1996. Nel 2004 si \u00e8 ritirato, dopo essere tornato per un ultimo anno al Sion."}
{"id": "2206902", "revid": "34392", "url": "https://it.wikipedia.org/wiki?curid=2206902", "title": "Premio oscar", "text": ""}
{"id": "2206904", "revid": "235890", "url": "https://it.wikipedia.org/wiki?curid=2206904", "title": "Organo hammond", "text": ""}
{"id": "2206906", "revid": "110157", "url": "https://it.wikipedia.org/wiki?curid=2206906", "title": "Flavoxato", "text": "Il flavoxato \u00e8 un principio attivo a carattere anticolinergico.\nIndicazioni.\nSi utilizza in caso di problemi riguardanti le vie urinarie.\nControindicazioni.\nPericolo di insorgenza di emorragie interne, per cui per soggetti con fragilit\u00e0 riscontrata alle vene occorre prudenza.\nEffetti collaterali.\nNausea, febbre, dolore addominale."}
{"id": "2206916", "revid": "682087", "url": "https://it.wikipedia.org/wiki?curid=2206916", "title": "Diplofonia", "text": "La diplofonia \u00e8 un'alterazione del timbro della voce che all'ascolto risulta duplicata. Oltre alla nota di base, sentiremo risuonare uno o pi\u00f9 toni aggiuntivi.\nEtimologia.\nIl termine trova origine nel greco \u03b4\u03b9\u03c0\u03bb\u03bf\u1fe6\u03c2 \"dipl\u00f9s\" che significa \"doppio\" e da \u03c6\u03c9\u03bd\u03ae \"ph\u014dn\u1e15\" ovvero \"voce\".\nEziologia.\nPu\u00f2 essere dovuto a un'anomala vibrazione simultanea delle pieghe vestibolari e di quelle laringee, volutamente ricercata per ottenere particolari effetti acustici ed espressivi oppure essere un disturbo della fonazione derivante dalla presenza di polipi o noduli delle corde vocali.\nMusica.\nLa tecnica della diplofonia, (spesso associata erroneamente al canto difonico) \u00e8 stata introdotta e divulgata al pubblico, nell'ambito della musica contemporanea e nella sua fusione con quella popolare, rock e progressiva, dal cantante e ricercatore musicale greco naturalizzato italiano Demetrio Stratos.\nSuccessivamente l'attore Matteo Belli, negli anni 2000, ha perfezionato questa tecnica, dove di fatto le corde vocali entrano in contatto in modo anomalo, generando l'effetto detto \"multifonico\". Grazie alla padronanza di questa tecnica, \u00e8 possibile cantare due note diverse contemporaneamente, oppure recitare delle frasi dando l'impressione che le voci recitanti siano due o pi\u00f9.\nAltri cantanti che fanno uso di questa tecnica sono gli italiani Ivan Castiglia e Matteo Ratti, e la statunitense Lalah Hathaway."}
{"id": "2206924", "revid": "682087", "url": "https://it.wikipedia.org/wiki?curid=2206924", "title": "Cestoidi", "text": ""}
{"id": "2206926", "revid": "88740", "url": "https://it.wikipedia.org/wiki?curid=2206926", "title": "Grave Digger (monster truck)", "text": "Grave Digger (o semplicemente Digger) \u00e8 un team di monster truck che attualmente gareggia nella serie \"USHRA Monster Jam\" usando delle auto modificate su base Ford Panel camion del 1951. Il Grave Digger, creato nel 1982, \u00e8 addirittura pi\u00f9 vecchio della competizione stessa, in quanto le competizioni di Monster Truck conosciute con il nome di Monster Jam sono iniziate nel 1992, 10 anni dopo.\nEsistono molti modelli di Digger, e vi sono molti piloti a guidarli, ma il pi\u00f9 rappresentativo \u00e8 Dennis Anderson.\nLa livrea del Grave Digger \u00e8 di un colore nero con un teschio e una casa stregata, mentre il telaio e alcuni dettagli sulla scocca sono verdi.\nAltre versioni.\nSon-Uva Digger.\nIl Son-Uva Digger \u00e8 un truck su base Ford Panel in versione camion del 1951, ha per\u00f2 la carrozzeria di una Willys MB; \u00e8 guidato da un solo monster truck driver ed ha le fiancate decorate con una discarica invasa dai rottami di Monster truck avversari sconfitti nelle competizioni, insieme alle vecchie versioni del Digger.\nGrave Digger The Legend.\nLa versione The Legend \u00e8 sempre su base camion Ford Panel del 1951 ma \u00e8 sotto le spoglie di un Ford F-150; ha una livrea grigio-blu con la scritta \u00abGrave Digger The Legend\u00bb."}
{"id": "2206931", "revid": "767487", "url": "https://it.wikipedia.org/wiki?curid=2206931", "title": "Girls Just Wanna Set Your Heart", "text": "Girls Just Wanna Have Fun X Set Your Heart \u00e8 un singolo mash-up, di Cyndi Lauper, pubblicato in Giappone, il 21 gennaio 2009.\nIl singolo.\nIl brano \"Girls Just Wanna Have Fun X Set Your Heart\" \u00e8 un mash-up di genere dance, remixato da Richard Morel, tra \"Girls Just Want to Have Fun\" e \"Set Your Heart\", 2 canzoni di Cyndi Lauper tratte rispettivamente dagli album She's So Unusual e Bring Ya To The Brink. Il titolo del brano che \u00e8 stato dato al singolo durante la promozione \u00e8 stato anche \"Girls Just Wanna Set Your Heart\".\nIl singolo \"Girls Just Wanna Have Fun X Set Your Heart\" \u00e8 stato pubblicato solo in Giappone, sia in digitale che in formato CD, ed anticipa l'uscita dell'album \"Floor Remixes\".\nIl brano \"Girls Just Wanna Have Fun X Set Your Heart\" \u00e8 stato utilizzato in una pubblicit\u00e0, per una marca di make-up.\nVideo.\nIl singolo \"Girls Just Wanna Have Fun X Set Your Heart\" viene accompagnato da un video diretto da Karl Giant."}
{"id": "2206934", "revid": "3115", "url": "https://it.wikipedia.org/wiki?curid=2206934", "title": "Cal di Canale", "text": "Cal di Canale (in sloveno: Kal nad Kanalom, in tedesco \"Cau\") \u00e8 una frazione di Canale d'Isonzo sull'Altopiano della Bainsizza a 680 m d'altezza. Il paese dista 25\u00a0km da Nova Gorica e 15 da Canale d'Isonzo.\nGeografia fisica.\nLa frazione \u00e8 bagnata dal torrente Auzzana (\"Av\u0161\u010dek\").\nStoria.\nIl centro abitato apparteneva storicamente alla Contea di Gorizia e Gradisca, come comune autonomo; era noto con il toponimo sloveno di \"Kal\".\nDopo la prima guerra mondiale pass\u00f2, come tutta la Venezia Giulia, al Regno d'Italia; il toponimo venne italianizzato in \"Cal di Canale\" e il comune venne inserito nel circondario di Gorizia della provincia del Friuli. Nel 1927 pass\u00f2 alla nuova provincia di Gorizia.\nDopo la seconda guerra mondiale il territorio pass\u00f2 alla Jugoslavia; attualmente Cal (tornata ufficialmente \"Kal\") \u00e8 frazione del comune di Canale d'Isonzo.\nMonumenti e luoghi d'interesse.\nNel paese si trova la chiesa parrocchiale del 1892.&lt;br&gt;\nVicino al paese si trova il baratro Na Levpi, la grotta carsica con la parete verticale pi\u00f9 alta di tutta la Slovenia.\nGeografia antropica.\nL'insediamento (\"naselja\") \u00e8 formato dagli agglomerati: Vissidol (\"Vi\u0161ji Dol\"), Lipizze (\"Lipice\"), \"Dol\", Svetres (\"Cvetre\u017e\"), Coprisca (\"Kopriv\u010de\"), Cum (\"Hum\"), Zaberdo (\"Zabrdo\"), Draga di Canale (\"Ka\u010dja Draga\"), Salom (\"Zalom\"), Ocroglo (\"Okroglo\"), Br\u00e9sovo (\"Brezovo\"), Gomilnizza (\"Gomilnica\"), Sable (\"\u017dable\"), Ilovizza o Ilouza (\"Ilovica\"), Bucovazzi (\"Bukovci\"), Vercova (\"Murovci\"+\"Bahovi\u0161\u010de\"+\"Pertovti\"+ \"Hodini\u0161\u010de\"), Gribar (\"Hribar\").\nVecchie frazioni.\nNel 1936 il vecchio comune di Cal di Canale (provincia di Gorizia) aveva una popolazione totale di 2.112 residenti ed era suddiviso in 3 frazioni:"}
{"id": "2206949", "revid": "1305772", "url": "https://it.wikipedia.org/wiki?curid=2206949", "title": "Sn\u00e6fell", "text": "Lo Sn\u00e6fell \u00e8 il nome di tre vulcani islandesi."}
{"id": "2206951", "revid": "115978485", "url": "https://it.wikipedia.org/wiki?curid=2206951", "title": "Red Bull Cola", "text": "Red Bull Simply Cola \u00e8 una bevanda a base di cola della Red Bull; la cola contiene aromi naturali e caffeina.\nNon \u00e8 un \"energy drink\" ma un \"soft drink\".\n\u00c8 stata introdotta nel 2008 in diversi Paesi. All'inizio \u00e8 stata commercializzata anche in Italia, ma in seguito non \u00e8 stata pi\u00f9 importata. \u00c8 ritornata nel 2018 come parte della serie Organics by Red Bull, insieme alla Bitter Lemon, alla Ginger Ale e Tonic Water.\nViene prodotta per Red Bull dalla Rauch Trading AG in Svizzera."}
{"id": "2206953", "revid": "38120", "url": "https://it.wikipedia.org/wiki?curid=2206953", "title": "Dei del sogno", "text": ""}
{"id": "2206958", "revid": "767487", "url": "https://it.wikipedia.org/wiki?curid=2206958", "title": "Fortiforceps foliosa", "text": " \nIl fortiforcipe (Fortiforceps foliosa) \u00e8 un artropodo estinto, vissuto nel Cambriano inferiore (circa 520 milioni di anni fa). I suoi resti sono stati ritrovati nel ben noto giacimento di Maotianshan, in Cina.\nDescrizione.\nIl corpo di questo animale era lungo e snello, e raggiungeva una lunghezza di circa quattro centimetri. Lo scudo cefalico era corto; dal margine anteriore emergevano due grandi occhi posti su peduncoli. Il tronco era diviso in venti segmenti (tergiti), terminanti lateralmente in piccole espansioni appiattite (spine pleurali); la coda (telson) era allargata e a forma di ventaglio. \u00c8 probabile che vi fosse un paio di sottili antenne poste anteriormente, terminanti in una struttura a forma di mazza. La caratteristica pi\u00f9 evidente di \"Fortiforceps\" (e quella che d\u00e0 il nome all'animale) era per\u00f2 costituita da un secondo paio di grandi appendici, particolarmente robuste e dotate di spine nella parte interna. Queste appendici erano formate da vari segmenti, dei quali gli ultimi quattro possedevano ciascuno una lunga spina. \nL'organismo possedeva inoltre le classiche appendici biramate degli artropodi primitivi, con un ramo interno a costituire la \"zampa\" e uno esterno in forma di branchia (molto simile a quello di \"Canadaspis\").\nClassificazione.\nQuesto animale era senza dubbio un artropode primitivo, facente parte di quel gruppo di artropodi cambriani caratterizzati da appendici frontali di grandi dimensioni. Il rappresentante pi\u00f9 noto di questo gruppo \u00e8 \"Leanchoilia\", nota sia in Cina che nel giacimento di Burgess Shales, in Canada.\nStile di vita.\nLe grandi appendici frontali lasciano pochi dubbi sull'ecologia di \"Fortiforceps\": \u00e8 molto probabile che questo fosse un organismo predatore, che utilizzava le spine delle appendici per afferrare e forse triturare il cibo. La morfologia degli arti biramati, inoltre, induce a ipotizzare che \"Fortiforceps\" fosse un buon nuotatore, che non disdegnava di aggirarsi sul fondale marino."}
{"id": "2206959", "revid": "120834553", "url": "https://it.wikipedia.org/wiki?curid=2206959", "title": "Grafano", "text": "Il grafano \u00e8 una variante interamente idrogenata del grafene (Cn, esagonale, carbonio \"sp\"2), descrivibile come (CH)n, esagonale, carbonio \"sp\"3. Qui ogni atomo di carbonio \u00e8 legato ad altri 3 atomi di carbonio (come avviene nel grafene, ma qui solo con legami semplici) e ad un atomo di idrogeno (quarto atomo). La mancanza di doppi legami coniugati lo rende un isolante, non diversamente da tutti i polimeri saturi (solo C \"sp\"3), es. polietilene (CH2)n. A differenza del grafene in cui abbiamo idealmente uno strato di atomi tutti in uno stesso piano, in uno strato di grafano \u00e8 individuabile solo un piano medio con alcuni atomi sopra e altri sotto.\n\u00c8 stato creato nel febbraio 2009 da Andre Geim e Kostya Novoselov dell'Universit\u00e0 di Manchester, e le relative ricerche sono state pubblicate su Science."}
{"id": "2206960", "revid": "22356", "url": "https://it.wikipedia.org/wiki?curid=2206960", "title": "Fortiforceps", "text": ""}
{"id": "2206964", "revid": "767487", "url": "https://it.wikipedia.org/wiki?curid=2206964", "title": "Ottavio Magnanini", "text": "La famiglia dei Magnanini, come risulta da una lettera di Francesco Sansovino nel settimo libro del suo \"Secretario\", pass\u00f2 da Firenze a Fanano, poi visse a Ferrara, dove si estinse. Ottavio Magnanini si chiam\u00f2 col nome accademico di \"Arsiccio Accademico Ricreduto\"."}
{"id": "2206969", "revid": "486946", "url": "https://it.wikipedia.org/wiki?curid=2206969", "title": "Shad\u00ecr", "text": ""}
{"id": "2206974", "revid": "73843", "url": "https://it.wikipedia.org/wiki?curid=2206974", "title": "Francesco Libonati (scultore)", "text": "Biografia.\nFrancesco Libonati nasce da una umile famiglia lucana, nel paese di Rotonda (PZ) sulle pendici del monte Pollino. Primo di quattro figli, crebbe lavorando nella fucina del padre che gli trasmise l'arte del fabbro. Nonostante il duro lavoro riusc\u00ec a sviluppare e coltivare l'amore per il disegno e la scultura. All'et\u00e0 di diciotto anni il suo talento venne notato da Giovanni Gastaldi, industriale ligure della lavanda che ogni anno si recava in terra di Basilicata per la raccolta, che gli commission\u00f2 un primo busto.\nFu chiamato alle armi e svolse il suo servizio nella Divisione Acqui: fu quindi inviato a lavorare nelle miniere di Carbonia due mesi prima che i suoi commilitoni fossero trucidati nel tristemente famoso eccidio di Cefalonia.\nTerminata la guerra decise di emigrare in Belgio come minatore (1947) nella speranza di poter sviluppare il suo talento artistico.\nFacendo il turno di notte nella miniera de \u201cL'Esperance\u201d, nel Borinage, riusc\u00ec a compiere gli studi presso la Reale Accademia di Belle Arti di Mons. Di notte lavorava a pi\u00f9 di 800 metri di profondit\u00e0, mentre la mattina percorreva a piedi i sei chilometri che lo separavano dall'Accademia.\nRiusc\u00ec a diplomarsi con il massimo dei voti con menzione d'onore ed il suo sforz\u00f2 non pass\u00f2 inosservato.\nFu lo stesso direttore dell'Istituto Minerario della provincia di Mons, Monsieur Paul Culot, a commissionargli un primo busto, cui fece seguito quello del presidente dei Deputati della regione dello Hainaut, Monsieur Richard Stievenart. Divenne cos\u00ec in breve tempo il simbolo degli emigrati italiani nelle miniere del Belgio.\nContinuando sempre il suo lavoro di minatore realizz\u00f2, in un blocco di pietra di quattro tonnellate, un'opera alta due metri e sessanta che rappresenta un minatore fiero del suo lavoro, pieno di energia ed allo stesso tempo degno di essere considerato e rispettato. Quest'opera fu da lui chiamata \"Minatore di tutti i Paesi\" e venne inaugurata a Quaregnon (Belgio) nel 1954 alla presenza di ben sei ministri del governo belga di allora.\nNegli anni successivi cre\u00f2 in un blocco di pietra di 11 tonnellate il \u201cLavoratore Universale\u201d. Quest'opera fu donata da un gruppo di industriali italiani al Belgio. Il promotore del gesto, l'allora amministratore delegato della FIAT, Prof. Giovanni Valletta, nell'offrire l'opera al Belgio in segno di amicizia internazionale cos\u00ec si espresse: \"...ad additare la potenza e l'universalit\u00e0 del lavoro nella geniale espressione che alla stessa ha saputo conferire un artista italiano.\"\nL'opera venne inaugurata il 16 ottobre 1962 dall'Ambasciatore d'Italia. Il giorno successivo venne presentata a S.M. Re Baldovino dalle autorit\u00e0 locali.\nNel 1958 Libonati fu invitato dal console Camillo Giuriati a rappresentare l'Italia all'Esposizione Universale di Bruxelles, cui partecip\u00f2 con il trittico scultoreo \u201cLa concentrazione\u201d.\nRientrato in Italia dedic\u00f2 parte della sua vita anche all'insegnamento: fu direttore dell'Istituto Statale d'Arte di Potenza e successivamente docente nelle Accademie di Belle Arti di Frosinone, L'Aquila e Roma.\nL'opera di Libonati ha incontrato i favorevoli commenti della stampa, ed \u00e8 stata oggetto di numerose interviste alla radio ed alla televisione sia in Italia che all'estero, ricevendo riconoscimenti sia nel campo delle arti figurative che della poesia.\nDi lui scrisse Paul Caso sul quotidiano \"Le Soir\": \"... La storia di Francesco Libonati potrebbe essere il soggetto di un film animato dal realismo e dal meraviglioso caro ai cineasti italiani...\"."}
{"id": "2206976", "revid": "486946", "url": "https://it.wikipedia.org/wiki?curid=2206976", "title": "Benam", "text": ""}
{"id": "2206977", "revid": "22356", "url": "https://it.wikipedia.org/wiki?curid=2206977", "title": "Limuli", "text": ""}
{"id": "2206980", "revid": "1234424", "url": "https://it.wikipedia.org/wiki?curid=2206980", "title": "George Atwood", "text": "Invent\u00f2 una macchina, chiamata macchina di Atwood, che consente di illustrare la legge del moto uniformemente accelerato. Fu anche un forte giocatore di scacchi, ed ebbe l'idea di trascrivere molte partite giocate da lui stesso e da altri, incluso il maggiore dei maestri del suo tempo, Fran\u00e7ois-Andr\u00e9 Danican Philidor, lasciando in tal modo alle generazioni successive una preziosa documentazione storica.\nBiografia.\nLa precisa data di nascita di Atwood non \u00e8 nota, ma si presume che cada pochi giorni prima del suo battesimo, celebrato il 15 ottobre 1745.\nFrequent\u00f2 la Westminster School e nel 1765 fu ammesso al Trinity College, Cambridge. Si laure\u00f2 nel 1769 classificato come terzo \"wrangler\", cio\u00e8 come terzo tra gli studenti che avevano superato il \"Mathematical tripos\" del terzo anno con valutazioni di prima classe; inoltre ottenne lo Smith's Prize alla sua prima edizione.\nSuccessivamente divenne borsista e tutore del Trinity college nel 1776 fu eletto membro della Royal Society di Londra.\nNel 1784 lascio` Cambridge e poco dopo gli fu assegnato da William Pitt il giovane l'incarico di \"Patent searcher of the Customs\", incombenza che gli richiedeva un impegno assai ridotto; questo gli ha consentito di dedicare una considerevole parte del suo tempo alla matematica e alla fisica. Come risultato dei suoi studi, pubblic\u00f2 uno studio presso la Royal Society, sul metodo per ottenere la lunghezza del braccio di raddrizzamento in base all'angolo di sbandamento di una nave. Fu un notevole passo avanti nello studio analitico della stabilit\u00e0 delle navi.\nGli \u00e8 stato dedicato il cratere Atwood sulla Luna.\nOpere.\nTutti gli altri articoli pubblicati da Atwood sono comparsi su \"Philosophical Transactions\"; per uno di questi ha ottenuto la Copley Medal.\nLe partite di scacchi giocate da Atwood sono state pubblicate da George Walker a Londra nel 1835, con il titolo \"A Selection of Games at Chess, actually played by Philidor and his Contemporaries\"."}
{"id": "2206981", "revid": "120072569", "url": "https://it.wikipedia.org/wiki?curid=2206981", "title": "Maserati Chicane", "text": "La Maserati Chicane \u00e8 un concept realizzato dall'Istituto europeo di design (IED) di Torino presentato al salone dell'automobile di Ginevra nel marzo 2008.\nIl contesto.\nSi tratta di una vettura sportiva a 2 posti (pi\u00f9 2 di \"emergenza\") con carrozzeria di tipo coup\u00e9, con dimensioni compatte e un corpo vettura dai profili leggeri e dinamici e con molti tratti distintivi del marchio del tridente, come lo sfiato d'aria laterale a tre fori quadrati con angoli smussati, la grande presa d'aria anteriore con il grande tridente al centro.\nIl coup\u00e9 \u00e8 a trazione posteriore e monta un motore 8 cilindri a V posizionato anteriormente, ed \u00e8 progettato come ipotetico modello di ingresso nella gamma Maserati pi\u00f9 piccolo della GranTurismo e della Quattroporte.\nMaserati \"Sfida\".\nAl momento della presentazione il concept car \u00e8 stato accompagnato da un secondo concetto stilistico, sempre realizzato dallo IED di Torino, chiamato Sfida. Questo concept (che a differenza della Chicane \u00e8 solamente virtuale), \u00e8 una versione hatchback, studiato per sintetizzare sportivit\u00e0 con versatilit\u00e0 degli spazi, indirizzando il concept ad un pubblico sportivo, che utilizza l'auto sia per un uso in pista, che per un viaggio, infatti \u00e8 dotata di un inedito meccanismo di apertura del bagagliaio ottimizzato per facilitare la stiva di attrezzature sportive. La vettura \u00e8 stata quindi definita col termine di \"Everyday car\", per racchiudere il significato del concept stilistico."}
{"id": "2206986", "revid": "104458", "url": "https://it.wikipedia.org/wiki?curid=2206986", "title": "Veneto-latini", "text": ""}
{"id": "2206988", "revid": "327094", "url": "https://it.wikipedia.org/wiki?curid=2206988", "title": "Langkasuka", "text": "Langkasuka (\"langkha\" sanscrito per \"terra splendente\") fu un'antica citt\u00e0-Stato indianizzata a capo di un regno indo-malese situato nella penisola malese. Un'altra possibile origine del nome potrebbe venire dalla combinazione di langkha e Asoka, dove Asoka sarebbe un tributo al leggendario re guerriero Maurya che abbracci\u00f2 gli ideali esposti dal buddhismo.\nSecondo antichi rapporti di viaggiatori cinesi, arabi e indiani, Langkasuka si estendeva lungo i territori compresi tra le odierne Songkhla e Kelantan e fu probabilmente uno dei regni pi\u00f9 antichi della penisola. Secondo le leggende malesi, Langkasuka fu fondata nella zona di Kedah e successivamente la capitale fu spostata a Pattani.\nStoria.\nUbicazione della citt\u00e0.\nVarie e controverse sono state le ipotesi sull'ubicazione della citt\u00e0, la maggior parte delle antiche fonti concordano sul fatto che si trovasse sulla costa orientale della penisola malese. I ritrovamenti archeologici di fine XX secolo nella zona di Yarang, 15 km a sud di Pattani, fanno pensare che sia questo il luogo in cui sorgeva. Sugli antichi annali cinesi \"Jiutangshu\" e \"Xintangshu\" si legge che Langkasuka confinava a nord con il Regno di Pan Pan e si presume che tale confine si trovasse nella zona dell'odierna Songkhla. Per effetto della sedimentazione buona parte delle coste della penisola si trovano ora pi\u00f9 lontane dal mare di quanto non lo fossero nell'antichit\u00e0; nel caso di Langkasuka il mare era probabilmente a circa 10 km dalla citt\u00e0 che sorgeva su un delta formato dai fiumi che scendevano dalle montagne dell'entroterra e dai canali che furono scavati per facilitare l'accesso al mare. Il principale dei fiumi che garantiva accesso al mare era l'odierno Pattani. Negli \"Annali di Kedah\" del XVIII secolo viene invece diffusa la leggenda malese secondo cui Langkasuka era sulla costa occidentale e fu lo Stato che precedette la stessa Kedah. Questa ipotesi viene ritenuta azzardata in quanto gli antichi viaggiatori cinesi avevano visitato Kedah e Langkasuka e riportarono che si trovavano su differenti coste.\nFondazione secondo le antiche fonti cinesi.\nLe fonti pi\u00f9 antiche che citano Langkasuka sono quelle del \"Libro dei Liang\" () scritto nella Cina delle dinastie Sui e Tang agli inizi del VII secolo e riguardante gli annali della dinastia Liang (dal 502 al 557). Si basa sui rapporti di viaggiatori cinesi nel Sud-est asiatico, non fornisce precisi riferimenti geografici ma le descrizioni sono molto dettagliate. Riporta che il Regno di Langkasuka (\"Langyaxiu\" in cinese) si trovasse nel Mar Cinese Meridionale e che il suo clima e i suoi prodotti fossero simili a quelli del vicino Regno di Funan. La sua capitale viene descritta come una citt\u00e0 murata con doppie porte di accesso, torri e padiglioni. Il re si presentava in pubblico ben protetto dalle sue guardie solo in occasione di imponenti cerimonie. La parte pi\u00f9 interessante di questi rapporti ipotizza che Langkasuka sia stata fondata nella prima parte del II secolo d.C.. Nella prima met\u00e0 del III secolo, Langkasuka cadde sotto l'influenza del Regno di Funan, in quel periodo guidato dall'espansionista ex generale e re Fanshiman.\nSuperamento di una crisi dinastica e prime ambasciate in Cina.\nIl \"Libro dei Liang\" riporta un periodo di decadenza che port\u00f2 a una crisi dinastica; il principe ribelle dovette fuggire in India e spos\u00f2 la figlia di un re locale. Quando il sovrano di Langkasuka mor\u00ec, il principe esiliato fu richiamato in patria, divenne il nuovo re e gli succedette il figlio, che nel 515 invi\u00f2 la prima missione diplomatica di Langkasuka alla corte dell'imperatore cinese, a cui ne fecero seguito altre tre entro il 568. Notizie su Langkasuka si trovano anche su alcune antiche enciclopedie cinesi, secondo le quali una missione diplomatica cinese della dinastia Sui (581-618) fece visita alla citt\u00e0 prima di arrivare nel meridionale Regno di Chi Tu. Tutti questi antichi rapporti di viaggio e testi vari cinesi nonch\u00e9 altri documenti indiani, giavanesi e arabi non danno la precisa ubicazione di Langkasuka e si limitano a descriverla come una citt\u00e0 portuale in un punto della costa orientale della penisola malese compreso tra Songkhla e Kelantan, mentre viene considerata una leggenda quella della tradizione malese secondo cui Langkasuka era sulla costa occidentale e fu lo Stato che precedette Kedah.\nDiffusione del buddhismo e sviluppo dei traffici marittimi.\nNel VII secolo vi fu la diffusione del buddhismo nella regione, ma gi\u00e0 nel secolo precedente era giunto a Langkasuka il monaco buddhista indiano Param\u0101rtha, reduce dai soggiorni in Cambogia e in Cina. Secondo gli scritti del monaco buddhista cinese Y\u00ecj\u00ecng, tre monaci buddhisti suoi connazionali furono accolti con tutti gli onori a Langkasuka nel VII secolo. Negli scavi archeologici di Yarang, dove si pensa fosse ubicata Langkasuka, sono state rinvenute strutture edili e oggetti di culto buddhista che sembrano derivati dall'arte sacra dei Gupta indiani.\nNel VII secolo ebbe anche grande sviluppo il porto di Langkasuka. Oltre alle navi che vi transitavano, fu anche il punto di partenza e arrivo per le navi che trasportavano merci da e per la Cina senza circumnavigare la penisola malese. Queste merci, destinate ai mercati cinesi, indiani ecc., attraversavano la penisola via fiume e via terra lungo l'asse est-ovest tra Pattani e i porti di Kedah e Perak. Il terreno attorno al porto garantiva auto-sufficienza per la coltivazione del riso e l'insediamento fu quindi prosperoso. Nella zona vi fu anche la produzione di un pregiato agarwood, che fu tra le pi\u00f9 importanti delle sue esportazioni.\nTributaria di Srivijaya.\nTra la fine del VII secolo e il IX secolo Langkasuka cadde sotto l'influenza dell'Impero talassocratico di Srivijaya, che dominava lo stretto di Malacca ed ebbe la sua massima espansione in quel periodo. Secondo i ritrovamenti archeologici e le testimonianze del monaco cinese Y\u00ecj\u00ecng, che alla fine del VII secolo pass\u00f2 10 anni a Palembang, a quel tempo una delle maggiori citt\u00e0 di Srivijaya a Sumatra, la stessa Srivijaya diffuse in quel periodo il buddhismo mahayana nella regione. La stele di Ligor del 775, venuta alla luce nella zona di Nakhon Si Thammarat, documenta come in quel periodo Srivijaya e i suoi alleati Sailendra di Giava avessero esteso la loro influenza almeno fino a quel punto della penisola. Tra i motivi del successo di Srivijaya vi furono la libert\u00e0 che lasci\u00f2 ai suoi stati tributari, il formale riconoscimento dell'Impero cinese, con il quale mantenne cordiali rapporti che favorirono gli scambi commerciali marittimi tra la Cina, l'India, la Persia ecc., e la lealt\u00e0 e giustizia con cui i mercanti furono trattati nei suoi porti. Il declino di Srivijaya ebbe inizio nell'XI secolo quando sub\u00ec l'invasione dell'eserito della dinastia Chola guidato da Rajendra Chola I proveniente dall'India, che presero di mira anche tutti i tributari di Srivijaya, tra cui la stessa Langkasuka.\nDall'XI al XIV secolo.\nI due secoli successivi videro diversi Stati esercitare la propria influenza sulla zona, tra cui la stessa Srivijaya, l'Impero Khmer, i Mon di Dvaravati, i regni di Giava ecc. Nel XIII secolo Langkasuka entr\u00f2 nella sfera di influenza di Tambralinga, l'odierna Nakhon Si Thammarat, che poco dopo a sua volta divenne tributaria degli emergenti regni siamesi, prima di Sukhothai e nel XIV secolo del regno di Ayutthaya. Malgrado Langkasuka fosse ancora esistente, negli annali di Ayutthaya al suo posto \u00e8 menzionata Pattani (o Tani). I siamesi posero tutti i piccoli Stati della zona sotto la giurisdizione di Nakhon Si Thammarat.\nConversione all'islam nel Regno di Pattani.\nSulla data di fondazione della citt\u00e0 e del regno di Pattani non vi sono fonti precise, e gli storici sembrano concordare che avvenne tra la met\u00e0 del XIV secolo e la met\u00e0 del XV, in un periodo in cui vi fu l'avvento dell'islam e in cui aumentarono gli scambi commerciali e l'influenza di Ayutthaya. I naviganti cinesi continuarono a chiamare la zona con l'antico nome di Langkasuka fino all'inizio del XV secolo. Sulle origini di Pattani si \u00e8 accesa una controversia tra i thai e malesi musulmani. Secondo i thai, nell'entroterra vicino al porto si svilupp\u00f2 la citt\u00e0 di Kota Mahligai, e il figlio del sovrano di questa citt\u00e0 fond\u00f2 Pattani. Secondo gli annali di Kedah la prima sovrana fu una donna, la cui famiglia era legata ai regni di Kedah, Perak e di Lan Xang, l'odierno Laos. La nuova citt\u00e0 di Pattani fu comunque una delle culle dell'islam del Sudest asiatico, e si ritiene che il suo sovrano si fosse convertito verso la fine del XIV secolo. La tradizione locale sostiene che in data imprecisata furono i commercianti musulmani del regno Pasai di Sumatra, presenti in citt\u00e0 per i loro affari, a convertirne il sovrano."}
{"id": "2206999", "revid": "6923", "url": "https://it.wikipedia.org/wiki?curid=2206999", "title": "Malesi", "text": "I malesi (in malese: \"Melayu\") sono un gruppo etnico che per lo pi\u00f9 abita la penisola malese, la costa orientale di Sumatra e la costa del Borneo.\nOltre alla Malaysia, dove rappresentano il 60,3% della popolazione, gli stati in cui si trovano comunit\u00e0 malesi sono Singapore, Brunei, la Birmania del Sud, la Thailandia del Sud e l'Indonesia occidentale.\nIl gruppo etnico malese \u00e8 distinto dal concetto di razza malese, che comprende un pi\u00f9 ampio gruppo di etnie, tra cui molte di quelle indonesiane e filippine. L'idioma malese fa parte della famiglia linguistica maleo-polinesiaca, che a sua volta \u00e8 compresa nelle lingue austronesiane.\nEtimologia.\nLa letteratura epica, stando ai loro annali, associa la loro origine etimologica di \"Melayu\" a \"Sungai Melayu\" ('riume Melayu') a Sumatra, in Indonesia. Si pensa che il termini derivi dal termine malese \"melaju\", combinazione del prefisso verbale 'me' e della radice 'laju', ovvero \"accelerare\", usato per descrivere la forte corrente del fiume.\nSi pensa anche che il termine \"Melayu\" come etnonimo, per alludere a un \"grappolo\" etnologico chiaramente diverso, fosse reso di moda con l'integrazione del sultanato di Malacca come potenza regionale nel XV secolo, e fu applicato per segnare le parzialit\u00e0 sociali dei Malacca nei confronti degli stranieri in aree simili, soprattutto i giavanesi e i thailandesi. Questo \u00e8 provato dal vocabolario malese del XVI secolo do Antonio Pigafetta, che si un\u00ec alla circumnavigazione di Ferdinando Magellano, che riferisce di come la frase \"chiara Malaiu\" ('vie di Malay') era usato nel sud-est asiatico marittimo, in riferimento della frase antica italiana \"al parlare de Malaea\" (ovvero \"parlare di Malacca\" in italiano moderno).\nIl termine inglese \"Malay\" fu adottato dal termine olandese Malayo, a sua volta derivato dal portoghese Malaio, a sua volta proveniente dal termine originale malese, Melayu.\nPrima del XV secolo, il termine \"Melayu\" e le sue varianti simili sembrano applicarsi come un toponimo alla regione dello stretto di Malacca in generale.\nAltri suggerimenti includono il termine giavanese \"mlayu\" (correre) derivato da \"mlaku\" (camminare o viaggiare), o il termine malese \"melaju\" (accelerare piano), in riferimento all'alta mobilit\u00e0 e alla natura migratoria del suo popolo, ma queste teorie rimangono credenze popolari senza prove concrete."}
{"id": "2207001", "revid": "599013", "url": "https://it.wikipedia.org/wiki?curid=2207001", "title": "Cory Carr", "text": "Carriera.\nDopo essere uscito dall'universit\u00e0 di Texas Tech, Carr fu chiamato dagli Atlanta Hawks al draft NBA 1998 con la scelta numero 49: il debutto nella NBA tuttavia avvenne con la maglia dei Chicago Bulls in una stagione notevolmente accorciata per via del lock-out.\nGran parte della sua restante carriera si \u00e8 svolta in Israele, con alcune apparizioni anche nel campionato francese, in quello italiano di Legadue e in quello cipriota."}
{"id": "2207008", "revid": "61051", "url": "https://it.wikipedia.org/wiki?curid=2207008", "title": "Pollice quadrato", "text": ""}
{"id": "2207009", "revid": "113757", "url": "https://it.wikipedia.org/wiki?curid=2207009", "title": "Amministrazione Fiduciaria della Somalia", "text": ""}
{"id": "2207012", "revid": "1543377", "url": "https://it.wikipedia.org/wiki?curid=2207012", "title": "Regno di Ayutthaya", "text": "Il regno di Ayutthaya (; ) fu uno stato del Siam, l'odierna Thailandia, esistito tra il 1351 e il 1767. Prese il nome dalla sua capitale, Ayutthaya.\nIl regno ebbe buoni rapporti commerciali con mercanti stranieri, tra i quali cinesi, vietnamiti, indiani, giapponesi e persiani, e pi\u00f9 tardi portoghesi, spagnoli, olandesi e francesi, permettendo loro di stanziarsi al di fuori delle mura della capitale in piccole colonie. Nel XVI secolo, Ayutthaya fu descritta dai visitatori stranieri come una delle pi\u00f9 grandi e ricche citt\u00e0 dell'oriente. La corte del re Narai (1656-1688) instaur\u00f2 ottimi rapporti con quella del re Luigi XIV di Francia, i cui ambasciatori compararono la grandezza e ricchezza della capitale siamese a Parigi.\nPrima che cadesse nell'attacco birmano del 1767, i suoi stati vassalli includevano buona parte dello Shan, il Regno Lanna, Lan Xang (Laos), la Cambogia, la parte est e sudest della Birmania e alcune citt\u00e0-stato nella penisola malese, dove si spinse fino all'estremo sud, conquistando Malacca.\nStoria.\nGli storici che si sono occupati del Regno di Ayutthaya hanno dovuto basarsi su fonti non sempre affidabili. Il problema principale \u00e8 la distruzione dei registri e degli annali di Ayutthaya operata dai birmani quando hanno raso al suolo la capitale nel 1767. Le pubblicazioni siamesi relative al regno successive a questa data sono tentativi di ricostruire gli antichi testi, ma ognuna di tali pubblicazioni spesso presenta notizie e soprattutto date diverse su uno stesso evento. Tale tendenza si accentua con le notizie relative ad Ayutthaya presenti negli annali dei vicini regni birmani, lanna, laotiani ecc. Talvolta le date differiscono anche di 20 anni. Uno dei testi pi\u00f9 utilizzati \u00e8 la versione di Luang Prasoet delle antiche cronache del regno, rinvenuta nel 1907, che risale al tempo di re Narai e le cui date sono compatibili con quelle che si trovano nelle antiche cronache birmane.\nPremesse.\nIl regno fu fondato dal principe Uthong, nato nella citt\u00e0 di Chiang Saen, che era un principato del Regno Lanna. Secondo alcune fonti, era figlio del principe locale ed era imparentato ai sovrani Lanna, la cui capitale era Chiang Rai.\nIl principe si trasfer\u00ec nel regno di U Thong, una citt\u00e0-stato situata nell'odierna zona di Suphanburi, dove nel 1331 spos\u00f2 la figlia del sovrano locale e fu allora che prese il titolo di principe Uthong. Tale citt\u00e0-stato, che viene identificata con la capitale del Regno di Suphannaphum, aveva in quegli anni notevolmente espanso il suo territorio verso sud ai danni del declinante Regno di Sukhothai. Il suocero del principe aveva conquistato buona parte della penisola malese, annettendosi nel 1325 le zone di Nakhon Si Thammarat, Ratchaburi, Phetchaburi, Tenasserim e Tavoy.\nFondazione.\nSuccedette al suocero e divenne re di Uthong nel 1347. Dopo che probabilmente un'epidemia di vaiolo aveva colpito la citt\u00e0, Ramathibodi spost\u00f2 provvisoriamente la capitale a Wiang Lek, un insediamento di mercanti cinesi qualche chilometro a sud dell'odierna Ayutthaya, che a quel tempo ancora non esisteva. Diede ordine di costruire una nuova capitale alla confluenza tra i fiumi Chao Phraya, Pa Sak e Lopburi. La particolare forma di tale confluenza aveva dato luogo ad un territorio difficilmente attaccabile dal punto di vista militare.\nLa nuova capitale fu pronta nel 1350 e fu chiamata Ayutthaya, il cui nome deriva dal preesistente vicino insediamento induista khmer di Ayodhya, che a sua volta prese il nome dell'antica citt\u00e0 santa dell'India dove secondo la leggenda nacque R\u0101ma, divinit\u00e0 cruciale nella tradizione induista e buddhista. Secondo le antiche cronache di Ayutthaya, la fondazione della citt\u00e0 corrisponde all'inizio del regno. Consapevole della forza di Ayutthaya e della difficolt\u00e0 di attraversare l'anello d'acqua che la circondava, Ramathibodi non si cur\u00f2 delle difese ed il muro perimetrale della citt\u00e0 fu eretto utilizzando solo fango disseccato. Le costruzioni cittadine, incluso il palazzo reale, furono costruite in legno.\nIl re di Uthong si fece incoronare sovrano del nuovo Regno di Ayutthaya il 4 marzo 1351, con il nome regale Ramathibodi I, in onore della divinit\u00e0 Rama. Sotto il suo controllo vi erano il Regno di Uthong, che lasci\u00f2 al cognato Khun Luang Pa Ngua con il titolo di Borommaracha Chao, e quello di Lavo, sottratto alla sfera d'influenza khmer, alla cui guida pose il figlio Ramesuan.\nRegno di Thonburi.\nDopo la distruzione del regno, il paese si divise in 6 zone controllate da signori della guerra. Quello che rimase della vecchia capitale fu liberato il 7 novembre del 1767 dal generale Taksin, che si era rifugiato nell'est del Siam prima della capitolazione di Ayutthaya. I birmani furono sconfitti e cacciati dal Siam, e Taksin fu incoronato re del nuovo Regno di Thonburi. Nel giro di pochi anni riunific\u00f2 il paese e ne espanse i confini conquistando il Regno Lanna a nord, i tre regni laotiani a est e a nord-est e quello di Cambogia a sud-est."}
{"id": "2207013", "revid": "365417", "url": "https://it.wikipedia.org/wiki?curid=2207013", "title": "Nevola (fiume)", "text": "Il fiume Nevola si forma fra Castelleone di Suasa e Barbara dall'unione di due torrenti: il torrente Fenella, che nasce presso San Giovanni, il torrente Acquaviva, che nasce a Fornace. \u00c8 lungo 19\u00a0km. Nel suo tragitto attraversa i territori dei comuni di Ostra Vetere, Corinaldo e Ripe. Affluente di sinistra del fiume Misa presso Brugnetto. Affluente di destra il fosso delle Ripe.\nStoria.\nLungo le vallate del Misa e del Nevola sono stati rinvenuti numerosi reperti che attestano la presenza di insediamenti umani gi\u00e0 a partire dall'et\u00e0 del ferro."}
{"id": "2207017", "revid": "85053", "url": "https://it.wikipedia.org/wiki?curid=2207017", "title": "Repubblica popolare d'Albania", "text": ""}
{"id": "2207018", "revid": "2110845", "url": "https://it.wikipedia.org/wiki?curid=2207018", "title": "Vittorio Amuso", "text": "Amuso sta scontando la condanna all'ergastolo nel carcere federale di Beaumont, per omicidio e racket.\nPrimi anni.\nVittorio Amuso nacque nel 1934 e crebbe a Brooklyn (New York), quartiere sotto il controllo di Tommaso Gagliano e Tommy Lucchese, boss della famiglia Lucchese, legandosi presto a quell'ambiente. Verso la fine degli anni '40, venne introdotto dal caporegime della famiglia Lucchese, Anthony \u201cTony Ducks\u201d Corallo, quando il controllo della famiglia venne preso da Tommy Lucchese. Amuso, ragazzo basso e forte, divenne noto come \u201cLittle Vic\u201d divenendo guardaspalle e autista del boss Carmine Tramunti.\nSoldato dei fratelli Gallo.\nSuccessivamente si leg\u00f2 al criminale della famiglia Colombo, Joseph \u201cCrazy Joey\u201d Gallo di Brooklyn, quando Gallo decise di far entrare Amuso nella famiglia Colombo e nel suo gruppo negli anni '60. Vittorio \u00e8 fratello del capitano della famiglia Lucchese, Robert Amuso.\nCome soldato dei fratelli Gallo, Amuso sarebbe stato lanciato in una famiglia di insoddisfazione e corruzione, quando Crazy Joey dichiar\u00f2 guerra al boss Joe Profaci e alla sua fazione poich\u00e9 Profaci aveva tagliato fuori Gallo e i suoi fratelli dalla distribuzione dei profitti, Amuso uccise diversi membri della fazione Profaci, ma venne mandato in galera agli inizi degli anni '60 insieme a Joey Gallo e a diversi altri per estorsione.\nQuando venne rilasciato nel 1971, il viceboss della famiglia Colombo Carmine Persico Jr. aveva preso il comando sulla famiglia, dopo l'attentato a Joseph Colombo l'anno prima. Amuso era ancora molto coinvolto nelle attivit\u00e0 del gruppo Gallo, ma il 7 aprile 1972, il suo caporegime Joseph \u201cCrazy Joey\u201d Gallo venne ucciso a Little Italy, mentre festeggiava il suo 43\u00ba compleanno.\nFamiglia Lucchese.\nDopo l'omicidio di Joe Gallo, molti membri della famiglia Colombo, soprattutto quelli del vecchio gruppo Gallo, si spaventarono e si unirono ad altre famiglie per evitare di essere uccisi. Albert Gallo, uno dei noti fratelli Gallo, si un\u00ec alla famiglia Genovese agli inizi del 1972, mentre Amuso chiese di essere ammesso alla famiglia Lucchese, che lo accett\u00f2. Il nuovo boss era il suo vecchio associato Anthony \u201cTony Ducks\u201d Corallo. Amuso inizi\u00f2 a lavorare come \"associato\" nel gruppo del consigliere Christopher \u201cChristie Tick\u201d Furnari, che conosceva sin dall'infanzia e divenne uno dei suoi protetti insieme ad Anthony \u201cGaspipe\u201d Casso.\nIl 21 dicembre del 1972, Amuso venne arrestato dalla polizia fuori dalla \"Casa sul Morgan Avenue\", una copertura per lo schema del Bronx Connection. Amuso, quando venne arrestato, era in possesso di prove compromettenti.\nAffiliazione e arresto.\nNel 1977 Amuso venne affiliato alla famiglia Lucchese. In data 30 maggio 1977, Amuso venne arrestato insieme all'amico e socio Anthony Casso per il suo coinvolgimento in un giro di spaccio di eroina dall'Estremo Oriente. Quando venne arrestato, fu trovato in possesso di tre chili di eroina. Le operazioni erano comandate da Amuso, il suo collaboratore era Casso e poi vi erano coinvolti altri due associati della famiglia Lucchese. Furono tutti mandati in galera.\nOmicidio di Frank DeCicco.\nIl 13 aprile 1986, il viceboss della famiglia Gambino, Frank DeCicco, venne ucciso da un'autobomba. L'obiettivo era forse John Gotti, boss della famiglia Gambino, che, insieme a DeCicco, aveva organizzato l'omicidio del precedente boss Paul Castellano senza il permesso della Commissione. Amuso e Casso, insieme al boss della famiglia Genovese Vincent \u201cChin\u201d Gigante, avevano pianificato l'esecuzione di Gotti, ma uccisero DeCicco per errore. Anche se Casso testimoni\u00f2 in seguito che sia lui sia Amuso avevano cospirato con Gigante, la cosa non fu mai raccolta come prova, perch\u00e9 Casso venne cacciato dal programma protezione testimoni molti anni dopo.\nOmicidio di Anthony Luongo.\nIl 15 febbraio 1985, Anthony \u201cTony Ducks\u201d Corallo, il viceboss Salvatore \u201cTom Mix\u201d Santoro e il consigliere Christopher \u201cChristie Tick\u201d Furnari furono condannati nel processo contro la Commissione contro i capi delle Cinque Famiglie. Per rimpiazzarlo, Corallo mise il suo protetto Anthony \u201cBuddy\u201d Luongo nella posizione di boss di facciata agli inizi del 1986, ma verso dicembre, Luongo spar\u00ec. Si vocifera che Amuso, all'epoca autista e guardaspalle di Luongo, l'avesse ucciso per ottenere il potere definitivo sulla famiglia Lucchese e si disse che anche Casso fosse coinvolto nella cosa. Amuso e Casso avevano servito Furnari come suoi protetti, cos\u00ec Furnari consigli\u00f2 a Corallo di nominare Amuso e Casso nuovi boss di facciata della famiglia. Per evitare guerre interne nella famiglia, Corallo nomin\u00f2 Amuso nuovo boss di facciata della famiglia Lucchese alla fine del 1986 e nuovo boss ufficiale il 13 gennaio 1987, quando Corallo e altri furono condannati all'ergastolo.\nBoss dei Lucchese.\nCaso finestra.\nDopo essere diventato boss della famiglia Lucchese nel 1987, Amuso nomin\u00f2 Casso suoviceboss e diede inizio ad una delle leadership pi\u00f9 sanguinarie che Cosa nostra statunitense abbia mai visto. Amuso aveva un'unica soluzione per coloro che lo intralciavano: l'omicidio. La mattanza ebbe inizio con il cosiddetto \u201ccaso finestra\u201d nel 1986, quando Amuso si accorse che i Lucchese non stavano traendo abbastanza profitto dalle varie operazioni e richiese che Casso supervisionasse la compartecipazione dei Lucchese in ogni quota. Le famiglie Gambino, Colombo, Genovese e Lucchese avevano creato insieme un cartello nel 1978 che controllava pi\u00f9 di 150 milioni di contratti edilizi della New York City Housing Authority. Il cartello monopolizzava l'industria tramite il Locale 580, un locale controllato dalla famiglia Lucchese dell'Unione dei Lavoratori del Ferro. Attraverso l'unione, il cartello faceva solleciti di corruzione, estorsione e rinforzava il suo monopolio. Lavorava la loro industria controllata cambiando una tassa di circa 1 o 2 dollari per ogni finestra cambiata, pubblica e privata, venduta a New York. Il pugno di ferro di Casso del capitano Peter \u201cFat Pete\u201d Chiodo accrebbe la compartecipazione di Amuso nel cartello.\nRivalit\u00e0 con Accetturo.\nVerso la fine degli anni '80, Amuso e Casso iniziarono a litigare con il caporegime della fazione del New Jersey della famiglia Lucchese, Anthony \u201cTumac\u201d Accetturo sui profitti ricevuti da Amuso. Quando gli ordinarono di incrementare il guadagno, Accetturo rifiut\u00f2. Amuso diede allora ordine di colpire il Jersey, cio\u00e8 di eliminarne l'intera fazione. Nella caduta del 1988, l'intero gruppo del New Jersey venne convocato ad un incontro con Amuso a Brooklyn. Temendo per la propria vita, i convocati non vi andarono. Presto, l'intera fazione del New Jersey and\u00f2 a nascondersi, decimando gli interessi della famiglia Lucchese nella zona. Amuso e Casso si mossero allora per eliminarli tutti con il sospetto che potessero essere dei traditori o dei potenziali rivali. In un anno, la maggior parte dei membri del gruppo del New Jersey torn\u00f2 nella famiglia. Amuso disse ai membri del gruppo ricostituito che Accetturo era un fuorilegge e doveva sbarazzarsene. Amuso mand\u00f2 anche dei killer in Florida, alla ricerca di Accetturo, ma ci\u00f2 che non aveva capito era che Accetturo era in prigione nel New Jersey per essersi rifiutato di testimoniare. In seguito sarebbe divenuto un informatore. Il protetto di Accetturo, Michael \u201cMac Dog\u201d Taccetta, disprezzato da Amuso, prese il comando della fazione del New Jersey sino al 1993, prima che Accetturo fosse d'accordo a diventare un informatore.\nFuga e condanna.\nTra la fine degli anni '80 e l'inizio dei '90, Amuso e Casso furono accusati di racket. Amuso e il suo viceboss allora si nascosero. Ma lo spargimento di sangue non era ancora al culmine, quando il caporegime della famiglia Lucchese, Peter \u201cFat Pete\u201d Chiodo venne accusato di aver violato la legge RICO nel 1991. A questo punto, Chiodo decise di riconoscersi colpevole in cambio di una condanna pi\u00f9 leggera. Incerto della lealt\u00e0 di Chiodo e arrabbiato per il fatto che si fosse riconosciuto colpevole, Amuso decise di ucciderlo. L'8 maggio 1991, tre uomini spararono a Chiodo 12 volte ma non riuscirono ad ucciderlo, cos\u00ec lui divenne un informatore del governo nei giorni seguenti e fu d'accordo a testimoniare contro diversi capi delle Cinque Famiglie, tra cui Amuso, quello stesso anno. La testimonianza data da Chiodo fu l'intero Caso Finestra, diverse accuse di omicidio, cospirazione, strozzinaggio, estorsione, oltre che di operazioni di riciclaggio di denaro sporco e traffico di droga nel Queens, a Brooklyn, a Manhattan e nel Bronx.\nDopo che il governo cattur\u00f2 Amuso nel 1990 e Casso nel 1993, Casso decise di diventare un testimone, e Alphonse \u201cLittle Al\u201d D'Arco, che era boss di facciata di Amuso all'epoca, decise di collaborare con le autorit\u00e0 dopo che Amuso sospett\u00f2 che D'Arco fosse un informatore. Secondo D'Arco, era stato in una stanza d'albergo dove si teneva un incontro e vide degli uomini con delle pistole nelle giacche. Temendo che Amuso avesse deciso di ucciderlo, D'Arco divenne un collaboratore di giustizia. La sua testimonianza (e quella di molti altri) contribu\u00ec a sconfiggere Amuso e a condannarlo all'ergastolo nel 1992. Anche Casso venne condannato all'ergastolo quando le sue testimonianza non furono riconosciute valide. Amuso sta scontando l'ergastolo nel carcere federale di massima sicurezza di Beaumont nel Texas.\nDopo le incarcerazioni di Amuso e Casso, il governo scopr\u00ec che avevano ordinato pi\u00f9 di 10-12 omicidi, mentre erano latitanti e sotto processo usando i poliziotti corrotti Louis Eppolito e Stephen Caracappa come killer.\nReclusione.\nNuovi boss per la Famiglia Lucchese.\nDopo la condanna di Amuso nel 1991 con le testimonianze del boss di facciata Alphonse \u201cLittle Al\u201d D'Arco, Amuso promosse il suo caporegime Joseph \u201cLittle Joe\u201d DeFede a boss di facciata, con l'aiuto di un organo di governo formato da Steven \u201cWonderboy\u201d Crea, Anthony \u201cBowat\u201d Baratta, Salvatore \u201cSal\u201d Avellino e dal consigliere Frank \u201cBig Frank\u201d Lastorino. Fu in questo periodo che Lastorino us\u00f2 le condanne di Amuso e Casse per trarre vantaggio dalla situazione e ottenne il potere in famiglia quando si alle\u00f2 ai capi della fazione di Brooklyn, George \u201cGeorgie Neck\u201d Zappola, Frank \u201cBones\u201d Papagni, George Conte e Frank Gioia Jr.\nTemendo rivali dal Bronx.\nAgli inizi del 1992, Amuso temeva che la rivalit\u00e0 crescesse nella famiglia Lucchese, come pensavano alcuni, con Amuso fuori dai giochi. I rivali erano della vecchia fazione del Bronx e Amuso sentiva che doveva provare a rimanere in carica. Il 3 aprile 1992, Aniello \u201cNeil\u201d Migliore, uno dei pi\u00f9 potenti capitani della sua famiglia, stava festeggiando il compleanno di un amico di sua nipote in un ristorante a Long Island. Durante la festa, un killer su un'auto in corsa spar\u00f2 due volte attraverso la finestra aperta del ristorante, colpendo Migliore alla testa e al petto. Nonostante le ferite, Migliore sopravvisse. L'attentato non lo rimosse dalla guida dalla famiglia, ma continu\u00f2 a rimanere operativo negli anni '90.\nRivalit\u00e0 tra il Bronx e Brooklyn.\nQuando Amuso tent\u00f2 di uccidere Migliore, nomin\u00f2 un altro leader della fazione del Bronx, Steven Crea, suo sottoboss per tenere i rivali del Bronx in riga. Questa decisione arriv\u00f2 quasi a scatenare una nuova guerra nelle diverse famiglie, dal momento che Crea, insieme a Joseph \u201cLittle Joe\u201d DeFede decise di portare la sede del potere centrale dal Brooklyn nel Bronx. Ci\u00f2 non piacque alla fazione di Brooklyn, cos\u00ec Frank \u201cBig Frank\u201d Lastorino, riconosciuto come consigliere della famiglie, organizz\u00f2 l'omicidio di Steven Crea, usando i capitani George Zappola, Frank Papagni e Frank Gioia Jr. nel tentativo di ottenere il controllo della famiglia Lucchese. Le forze dell'ordine riconobbero questi membri come gli attuali capi della famiglia dell'epoca e raccolsero delle loro conversazioni registrate, in cui andavano dicendo che avrebbero ucciso il boss della famiglia Gambino, John A. Gotti, figlio di John Gotti, e il suo rivale Nicholas \u201cLittle Nick\u201d Corozzo per disfarsi dei Gambino. La cospirazione incluse anche il boss della famiglia Genovese Vincent \u201cChin\u201d Gigante e l'esiliato Antony Casso prima che questi fosse catturato. Ma a causa delle accuse massicce e dell'incriminazione di tutti i capi della congiura, il complotto non and\u00f2 avanti e Amuso decise di guidare la famiglia dal carcere. Molti dei cospiratori furono mandati in galera.\nRistrutturazione della Famiglia.\nDurante la met\u00e0 degli anni '90, la potente maggioranza dei capi di Brooklyn e i rivali di Amuso furono mandati in galera per diverse accuse. Per tenere la stabilit\u00e0 nella famiglia, Amuso promosse il suo feroce e violento capitano e amico della fazione di Brooklyn al grado di consigliere, rimpiazzando Frank Lastorino. Amuso tenne Joseph DeFede come boss di facciata della famiglia e fu messo a capo del racket del Distretto Garment che guadagnava dai 40.000 ai 60.000 dollari a mese. Amuso mise Stephen Crea nella posizione di sottoboss, sorvegliando le imprese edilizia e il racket che faceva guadagnare loro dai 300 ai 500.000 dollari l'anno. Daidone tenne per\u00f2 per s\u00e9 il lato forte della famiglia, controllando le operazioni di strozzinaggio, estorsione e omicidio su commissione. Dopo la promozione di Daidone, Joseph \u201cJoe C.\u201d Caridi di Long Island divenne capitano del vecchio gruppo di Daidone tra la met\u00e0 e la fine degli anni '90.\nIncarcerazione per DeFede.\nIl 28 aprile 1998, DeFede venne accusato di operazioni di racket che andavano dal 1992 al 1997. Le pratiche giudiziarie riportarono che la famiglia Lucchese guadagnava dai 40 ai 60.000 dollari al mese dal racket nel Distretto Garment dalla met\u00e0 degli anni '80. Nel dicembre del 1998, DeFede venne riconosciuto colpevole e condannato a cinque anni di carcere. Arrabbiato per la condanna, Amuso inizi\u00f2 a dubitare della lealt\u00e0 di DeFede.\nGrossi guadagni per Crea.\nDopo l'imprigionamento di DeFede nel 1998, Amuso mise Steven \u201cWonderboy\u201d Crea, nuovo capo della fazione del Bronx della famiglia Lucchese, come nuovo boss di facciata della famiglia. Crea, leale sottoboss di Amuso, aveva incrementato i guadagni della famiglia, il che aveva convinto Amuso che DeFede avesse preso per s\u00e9 una parte dei profitti e decise di eliminarlo alla fine del 1999, ma il 6 settembre 2000, Crea e altri sette membri della famiglia furono arrestati e incarcerati per estorsione. Crea venne incastrato nel 2001 e condannato a 5 anni di carcere. Steven Crea \u00e8 stato rilasciato di prigione nel 2006.\nDaidone, DeFede e D'Arco.\nIn seguito all'incarcerazione di Crea nel 2001, il potente consigliere Louis \u201cLouie Bagels\u201d Daidone venne promosso alla guida delle operazioni quotidiane della famiglia. Daidone, uno dei pi\u00f9 forti e pericolosi criminali della famiglia, avrebbe proseguito l'intento di Amuso di uccidere Joseph DeFede nel gennaio del 2006, ma quando DeFede usc\u00ec di galera il 5 febbraio del 2002, si disse che era divenuto un informatore. DeFede e Alphonse D'Arco diedero al governo delle informazioni sulle operazioni di racket e strozzinaggio che permisero di distruggere la fazione di Amuso. D'Arco e DeFede fornirono anche informazioni sugli omicidi, che portarono agli arresti di Louis Eppolito e Stephen Caracappa, corrotti da Anthony Casso sin dagli anni '80 e predisposti all'incarico di uccidere rivali e possibili informatori sin dai primi tempi in cui Amuso e Casso furono boss di facciata. Daidone venne condannato all'ergastolo nel 2003 per racket e omicidio e insieme a lui furono mandati in galera diversi membri di spicco della famiglia Lucchese per varie accuse.\nComitato/organo di controllo.\nDopo la condanna all'ergastolo di Daidone, Amuso decise che un nuovo comitato/organo di controllo dovesse comandare la famiglia, cos\u00ec i capitani Aniello Migliore, Matthew \u201cMatt\u201d Madonna e Joseph \u201cJoey Dee\u201d DiNapoli furono di nuovo messi al potere da Amuso. Questi capitani vennero messi nella posizione di boss di strada anzich\u00e9 di sottoboss, dopo l'arresto di Lou Daidone alla fine del 2003. Migliore, rivale di Amuso, \u00e8 ora probabilmente il pi\u00f9 potente criminale della famiglia Lucchese.\nDopo il rilascio di Stephen \u201cWonderboy\u201d Crea nel 2006, Amuso decise che l'organo di potere dovesse andare a Crea per rendere sicura la posizione della famiglia. Amuso ha probabilmente ordinato a Crea di supervisionare l'intero business dell'edilizia con le altre famiglie, per evitare rivalit\u00e0 dentro e fuori dalla famiglia Lucchese.\nAttuale boss dei Lucchese.\nAnche se Vic Amuso, 73 anni, trascorrer\u00e0 il resto della sua vita in prigione, \u00e8 ancora reputato il boss della famiglia Lucchese. L'attuale boss di facciata \u00e8 ancora Stephen Crea. Al momento Crea \u00e8 fuori di prigione e detiene il controllo della famiglia su ordine di Amuso. Anche se Amuso ha tenuto lo scettro del potere nella famiglia Lucchese per 20 anni, l'esperto di mafia Jerry Capeci descrive la sua successione a Boss come uno dei pi\u00f9 grossi errori nella storia criminale della famiglia."}
{"id": "2207019", "revid": "54354", "url": "https://it.wikipedia.org/wiki?curid=2207019", "title": "Famiglia Lucchese", "text": ""}
{"id": "2207020", "revid": "6606", "url": "https://it.wikipedia.org/wiki?curid=2207020", "title": "Famiglia Colombo", "text": ""}
{"id": "2207026", "revid": "599013", "url": "https://it.wikipedia.org/wiki?curid=2207026", "title": "Tim Young", "text": ""}
{"id": "2207028", "revid": "54354", "url": "https://it.wikipedia.org/wiki?curid=2207028", "title": "Victor Amuso", "text": ""}
{"id": "2207033", "revid": "125685083", "url": "https://it.wikipedia.org/wiki?curid=2207033", "title": "Troy (New York)", "text": "Troy \u00e8 un comune (\"city\") degli Stati Uniti d'America e capoluogo della contea di Rensselaer nello Stato di New York. La popolazione era di persone a luglio del 2019. La citt\u00e0 si trova sul bordo occidentale della contea di Rensselaer e sulla sponda orientale del fiume Hudson. Troy ha stretti legami con le vicine citt\u00e0 di Albany e Schenectady, formando una regione popolarmente nota come Distretto Capitale. La citt\u00e0 \u00e8 una delle tre principali citt\u00e0 della Albany Metropolitan Statistical Area (MSA), che possiede una popolazione di 1.170.483 abitanti. Il motto di Troy \u00e8 \"Ilium fuit, Troja est\", che significa \"Ilio era, Troy \u00e8\".\nGeografia fisica.\nSecondo lo United States Census Bureau, ha un'area totale di .\nStoria.\nL'area su cui sorge la citt\u00e0 faceva parte dei terreni di propriet\u00e0 di Kiliaen Van Rensselaer, uno dei primi coloni fu Dirck Van der Heyden che nel 1707 acquist\u00f2 un'azienda agricola di 65 acri dalla quale, a partire dal 1787 sorse un villaggio.\nIl nome Troy (derivato dalla citt\u00e0 di Troia) fu adottato nel 1789. Nel 1791 fu costituito il comune di Troy comprendente parte dei terreni della propriet\u00e0 coloniale chiamata Rensselaerswyck Manor. All'epoca il territorio comunale comprendeva la citt\u00e0 attuale e l'odierna citt\u00e0 di Brunswick. Nel 1801 acquis\u00ec lo status di villaggio e nel 1816 quello di citt\u00e0. Nel 1900 la citt\u00e0 di Lansingburgh conflu\u00ec nella citt\u00e0 di Troy.\nTroy fu devastata da un incendio che inizi\u00f2 vicino al fiume Hudson e sal\u00ec le colline ad ovest della citt\u00e0. Il 10 maggio 1862, un treno proveniente da New York passando sul ponte del fiume Hudson, prese fuoco; spinto dal vento, il fuoco raggiunse presto la citt\u00e0 da sud-est.\nMonumenti e luoghi d'interesse.\n\u00c8 diffusa la tipologia abitativa del bungalow in stile American Craftsman. Due edifici degni di nota sono il Rensselaer Polytechnic Institute (RPI), un'universita di ricerca privata in ambito tecnologico e l'auditorium \"Troy Savings Bank Music Hall\".\nCultura.\nLa popolazione della citt\u00e0 \u00e8 costituita da tre gruppi etnici, tutti provenienti dall'Europa: gli italiani, i polacchi e gli irlandesi.\nLa comunit\u00e0 italiana abitava insieme nella zona Sud di Troy e quella zona venne denominata \"Little Italy\". Qui nel 1930 venne fondato l\"Italian Community Center\" (ICC), un centro di raduno per la gente del quartiere. L\"Italian Community Center\" organizza eventi culturali, cene italiane e partite di bocce per i soci.\nSempre nella zona Sud, si trova anche il quartiere polacco.\nGli irlandesi, una volta giunti in citt\u00e0, venivano assunti come agenti di polizia o vigili del fuoco. Hanno vissuto nella zona nord di Troy, che un tempo era parte della citt\u00e0 di Lansingburg.\nScuole.\nLa scuola \"Emma Willard\", in origine Troy Female Seminary, \u00e8 stata fondata nel 1814 ed \u00e8 intitolata a un'attivista per l'educazione femminile.\nIl Rensselaer Polytechnic Institute \u00e8 stato fondato il 5 novembre 1824 da Stephen Van, ed \u00e8 noto al livello mondiale per la facolt\u00e0 di ingegneria.\nEconomia.\nTroy \u00e8 conosciuta come la \"Collar City\" per la sua storia industriale basata sulla produzione tessile. Troy \u00e8 stato anche il secondo maggior centro abitato produttore di ferro negli Stati Uniti, superato solo dalla citt\u00e0 di Pittsburgh, in Pennsylvania. Troy, come molte citt\u00e0 industriali pi\u00f9 vecchie, \u00e8 stata martoriata dal declino industriale e dalla migrazione dei posti di lavoro verso la periferia. Tuttavia, la presenza del Rensselaer Polytechnic Institute ha aiutato a sviluppare un nuovo settore economico, incentrato nello sviluppo di videogiochi. Il centro della citt\u00e0 ha anche una piccola quantit\u00e0 di imprese di pubblicit\u00e0 e di architettura, e altre imprese creative attratte dalla caratteristica architettura della zona."}
{"id": "2207036", "revid": "599013", "url": "https://it.wikipedia.org/wiki?curid=2207036", "title": "Vonteego Cummings", "text": "Carriera.\nNel 2015 firma per gli Atenienses de Manat\u00ed."}
{"id": "2207037", "revid": "125963493", "url": "https://it.wikipedia.org/wiki?curid=2207037", "title": "Italo-messicani", "text": "Gli Italo-messicani sono gli Italiani emigrati in Messico e i loro discendenti. La storia dell'emigrazione italiana in Messico ha inizio durante il periodo dell'Impero spagnolo. I primi italiani che sono arrivati in terra messicana sono stati i francescani e i domenicani che accompagnavano i religiosi spagnoli nella campagna di conquista delle Americhe. Il periodo che vide pi\u00f9 italiani emigrare in Messico fu la fine del XIX secolo, dove erano per la maggior parte provenienti dai territori del nord d'Italia.\nIl Messico aveva bisogno di immigrati al fine di ripopolare il paese subito dopo l'indipendenza, si iniziarono quindi campagne di incentivamento alla immigrazione europea. Per\u00f2 sotto pressione dei movimenti armati del paese si respinse la proposta di accettare spagnoli, francesi, inglesi e anglo-americani. L'unica opzione che aveva il Messico di ripopolare il paese era l'immigrazione di popolazioni provenienti dall'Italia, dall'Austria e dalla Svizzera. I liberali approvarono la proposta di fondare colonie italiane nel territorio messicano ma diedero numerose condizioni, si accettarono solo quelle popolazioni che avevano padronanza del lavoro agricolo e di allevamento, che erano di religione cattolica e di buona salute e costituzione fisica. Si volle comunque evitare una immigrazione massiva e intenta alla riconquista europea del territorio nazionale.\nLa comunit\u00e0 italiana era considerata dal governo spagnolo come la meno pericolosa, il 16 febbraio 1854 si firm\u00f2 il primo decreto che regolamentava l'immigrazione in Messico, duecento coloni veneti, lombardi e piemontesi si stabilirono a Papantla, Veracruz, dove furono defraudati dalle autorit\u00e0 locali dopo un lungo viaggio da Genova a Veracruz. Sul suolo di Veracruz si studi\u00f2 il comportamento e l'adattamento dei coloni cercando cos\u00ec la fondazione di nuove colonie di immigrati italiani. La colonia di Guti\u00e9rrez Zamora fu la prima che si consolid\u00f2 come un eccellente progetto di immigrazione del Veneto; sul modello di questa se ne crearono altre dalla stesse caratteristiche negli altri stati del paese.\nSecondo l'INEGI (Istituto di statistica messicano) nel 2010 i nati in Italia e residenti in Messico erano 4.964 mentre i dati dell'AIRE aggiornati al 2012 quantificavano il numero di persone con passaporto italiano residenti in Messico in 13.409, l'immigrazione italiana non ha attecchito come in altre nazioni dell'America latina (Brasile, Argentina, Uruguay e Venezuela).\nStoria.\nL'emigrazione italiana in Messico fu di modesta entit\u00e0 fino all'Ottocento. Dopo l'indipendenza dall'Impero spagnolo le autorit\u00e0 del Messico promossero una immigrazione selezionata dall'Italia, specialmente dalle regioni settentrionali come il Veneto, la Lombardia, il Trentino e l'Alto Adige.\nCirca 3000 italiani si trasferirono nel secolo XIX in sette zone agricole del Messico, ma attualmente solo quattro continuano ad avere colonie di Italo-messicani: Chipilo (Puebla), Huatusco/Zentla (Veracruz), Ciudad del Ma\u00edz (San Luis Potos\u00ed) e La Aldana (Distretto Federale Messicano).\nA fine secolo vennero alcuni gruppi di italiani (con un certo livello di ricchezza) che investirono in tenute agricole, impiegando i locali contadini messicani nelle aziende agricole (oggi municipi) \"Nuova Italia\" e \"Lombardia\" (Michoac\u00e1n), nominate cos\u00ec dal patriarca della ancora conosciuta famiglia Cusi, Dante Cusi.\nNel Novecento l'emigrazione dall'Italia si esaur\u00ec e le comunit\u00e0 italiane esistenti furono quasi completamente assimilate, data la loro relativamente esigua consistenza. Comunque ancora oggi vi sono localit\u00e0 di Italo-messicani che si identificano con il loro dialetto originario, come a Colonia Manuel Gonz\u00e1lez/Zentla (Trentini) ed a Chipilo (Veneti).\nLa ed ha ottenuto livelli di massima importanza nella societ\u00e0 messicana.\nUno dei pi\u00f9 rinomati \u00e8 Daniel Mastretta che ha creato nel 2008 la prima macchina sportiva prodotta su scala industriale nel Messico: la Mastretta MXT.\nComunit\u00e0 italiana.\nL'emigrazione vera e propria di italiani nel Messico inizi\u00f2 con il governo di Porfirio D\u00edaz, che decise di promuovere la venuta di Europei per popolare il Messico e bilanciare la maggioritaria popolazione amerindia. Il progetto originario delle autorit\u00e0 messicane prevedeva l'arrivo di 200.000 emigranti italiani in alcuni decenni.\nTra il 1858 ed il 1924 il governo messicano autorizz\u00f2 la venuta di sei navi dall'Italia con coloni emigranti, quasi tutti originari da regioni del Nord Italia.\nNel 1858 sbarcarono da queste navi i primi 232 italiani, nel 1881 altri 428, seguiti nel 1882 da un grosso contingente di 1.693 e nel 1883 dagli ultimi 605. Solo nel 1900 arrivarono circa mille lavoratori temporanei per costruire una ferrovia e nel 1924 sbarcarono a Veracruz gli ultimi 300 emigranti italiani.\nCio\u00e8 poco pi\u00f9 di 4.000 italiani si radicarono nel Messico, quando negli stessi anni milioni di italiani emigrarono in tutto il mondo nella cosiddetta diaspora italiana.\nNel 1855, le ragioni di questo esiguo numero vanno ricercate in molteplici fattori, dalla politica selezionatrice del governo messicano (che rifiut\u00f2 le masse povere dei contadini dal Sud Italia) alle continue rivoluzioni e sommosse del Messico (spesso nazionaliste e xenofobe). Gli immigrati dal Sud Italia scelsero di cercare opportunit\u00e0 in Sud America e abbandonarono l'idea di fondare fattorie in Messico. Solo alcuni siciliani arrivarono qualche anno pi\u00f9 tardi sul suolo messicano, provenendo dagli Stati Uniti.\nLe colonie italiane create in Messico furono sette ed ebbero alterne fortune: dopo pochi anni o decenni fallirono \"Aldana\", \"Barreto\", \"Porfirio D\u00edaz\", \"Nueva Italia\" e \"Diez Guti\u00e9rrez\", mentre sopravvisse la colonia fondata dai trentini a Veracruz con il nome \"Colonia Manuel Gonz\u00e1lez\", oggi Huatusco/Zentla, e quella veneta a Chipilo vicino a Puebla.\nA queste comunit\u00e0 delle colonie si aggiunsero centinaia di italiani sparsi per tutto il Messico, come quelli di Monterrey ed ovviamente della capitale.\nChipilo.\nChipilo \u00e8 un caso unico nell'emigrazione messicana poich\u00e9 mantiene ancora oggi una numerosa comunit\u00e0 (circa i 2/3 del totale cittadino di 5.000 abitanti) che parla il veneto in famiglia.\nGli italiani di Chipilo in passato si sono caratterizzati da un notevole attaccamento per il Regno d'Italia, al punto di chiamare \"Monte Grappa\" la collina sovrastante la cittadina (dove gli emigrati fecero un feroce combattimento contro rivoluzionari).\nInfatti il 25 gennaio 1917 un centinaio di Italiani di Chipilo tennero testa a circa 4.000 rivoluzionari di Emiliano Zapata, trincerandosi nella collina battezzata \"Monte Grappa\": il Presidente del Messico Carranza nomin\u00f2 \"generale\" Giacomo Berra Zancaner, il capo degli italiani di Chipilo, per questo successo che successivamente venne celebrato anche dalla stampa del Regno d'Italia e dal fascismo.\nAttuale situazione.\nI circa 13.000 italiani attualmente residenti in Messico sono costituiti anche da numerosi emigrati dopo la seconda guerra mondiale, che lavorano per ditte italiane od in proprio in svariate attivit\u00e0 (dal turismo al commercio, alla ristorazione, ecc.). Alcuni vengono finanche da altri stati sudamericani (come l'Argentina).\nLa comunit\u00e0 italiana nel Messico attuale usufruisce di varie strutture culturali e sociali (come l'\"Istituto Italiano di Cultura\", la \"Dante Alighieri\", le \"Casas de Italia\" ed i \"C\u00edrculos de emigrados\").\nInoltre dispone di una eccellente rivista chiamata \"Punto d'Incontro\" e gode di ottima reputazione nella societ\u00e0 messicana, grazie ad imprenditori come Daniel Mastretta, architetti come Mario Pani e/o calciatori come Jared Borgetti."}
{"id": "2207038", "revid": "15756", "url": "https://it.wikipedia.org/wiki?curid=2207038", "title": "GpsDrive", "text": "GpsDrive \u00e8 un programma per computer progettato per agire come sistema di navigazione per veicoli.\nIl programma mostra all'utente la sua posizione, ottenuta dal ricevitore GPS NMEA 0183, su una mappa ingrandibile visualizata sullo schermo.\nIl file della mappa \u00e8 selezionato automaticamente, dipende dalla posizione e dalla scala preferita.\nAttualmente GpsDrive usa immagini raster delle mappe, ma \u00e8 pianificato uno sviluppo di immagini vettoriali da progetti come Open Street Map.\n\u00c8 progettato per essere eseguito su tutti i ricevitori GPS Garmin che possiedono una porta seriale, come tutti gli altri ricevitori GPS che supportano il protocollo NMEA.\nGpsDrive \u00e8 scritto in C, con l'uso dello strumento grafico GTK+, funziona con Linux, FreeBSD e altri sistemi Unix compatibili.\nFornisce un'interfaccia in diverse lingue: inglese, tedesco e francese.\n\u00c8 disponibile sotto licenza GPL.\nOffre le tradizionali funzioni di navigazione interattiva delle mappe con regolazione della scala di riferimento, e la navigazione vocale, integrandosi con \"Festival\", software open source di sintesi vocale."}
{"id": "2207040", "revid": "767487", "url": "https://it.wikipedia.org/wiki?curid=2207040", "title": "Tim James", "text": ""}
{"id": "2207041", "revid": "182193", "url": "https://it.wikipedia.org/wiki?curid=2207041", "title": "San Giorgio (Brunico)", "text": "San Giorgio (\"Sankt Georgen\" in tedesco, nota anche come \"St. Georgen an der Ahr\" \"S. Giorgio sull'Aurino\" o \"St. Georgen bei Bruneck\" \"San Giorgio di Brunico\") \u00e8 una frazione del comune italiano di Brunico, in provincia di Bolzano, situata lungo il torrente Aurino a circa 1,5\u00a0km dal centro del capoluogo locale, dal quale la dividono dei terreni denominati \"Rienzfelder\" (\"Campi della Rienza\").\nCentro abitato dalla lunga storia autonoma (preesistente alla nascita di Brunico), fino al 1927 fu un comune autonomo. Oltre alla chiesa che ha dato il nome al paese, le cui origini si perdono nel tempo, numerosi edifici del borgo ne testimoniano il fiorente passato.\nIl paese ha conservato molte usanze e tradizioni di antica genesi, caratterizzandosi altres\u00ec per una vivace attivit\u00e0 associazionistica: vi hanno infatti sede, tra l'altro, un corpo di pompieri volontari (\"Freiwillige Feuerwehr\") e una banda musicale (\"Musikkapelle\").\nGeografia fisica.\nTerritorio.\nPosta al limite settentrionale della conca di Brunico (\"Brunecker Becken\"), all'imboccatura della val di Tures, San Giorgio confina con i comuni di Gais (a nord), Falzes (\"Pfalzen\") a ovest, col capoluogo Brunico ad est e la frazione Stegona (\"Stegen\") a sud. Lo spazio tra capoluogo e frazione ha progressivamente teso ad urbanizzarsi, andando ad annullare la separazione tra i centri.\nLa frazione si estende su una superficie di 739 ha; circa 2/3 del territorio sono pianeggianti o in leggera pendenza, ad un'altitudine compresa tra 820 e 870\u00a0m s.l.m., il che ne consente un esteso utilizzo in agricoltura. Il resto del territorio, lambente le pendici del monte Sommo (2.417\u00a0m) \u00e8 poco antropizzato e perlopi\u00f9 coperto di foreste di aghifoglie.\nClima.\nIl clima di San Giorgio \u00e8 tipico della bassa montagna: lo si pu\u00f2 classificare come \"Dwb\" secondo la classificazione dei climi di K\u00f6ppen (climi freddi delle medie latitudini \"D\", con inverno asciutto \"w\" ed estate calda \"b\"). Secondo la classificazione climatica dei comuni italiani, il comune di Brunico appartiene alla zona climatica F, con 3867 \"gradi giorno\".\nLe temperature medie non si discostano di molto da quelle del centro di Brunico:\nQuanto alla piovosit\u00e0, in assenza di elaborazioni statistiche specifiche per San Giorgio sul lungo periodo, si riportano qui alcuni dati riferiti agli anni 2004-2008: il dettaglio dell'anno meno piovoso (2004), di quello pi\u00f9 piovoso (2008) e la media calcolata sui dati di tutto il quinquennio:\nIdrografia.\nSan Giorgio \u00e8 attraversata dal torrente Aurino (in ted. \"Ahr\" o \"Ahrn\"), che scorre approssimativamente in direzione nord-sud. Gi\u00e0 dal 1443 \u00e8 attestata l'esistenza di un canale, sopravvissuto nei secoli, derivato dal fiume stesso prima dell'ingresso in paese e destinato ad alimentare un mulino a 4 palmenti, un maglio e una segheria (W\u00fcrkanal, noto come \"die Wiere\": Mitterhofer 1985: 262). A queste installazioni in seguito si affianc\u00f2 un fabbro; col tempo il mulino e il maglio sono spariti, ma la segheria e l'officina di fabbro rimasero in attivit\u00e0 fino agli inizi del XX secolo, rimanendo note come \"zona industriale nord\".\nAll'altezza del primo terreno arativo di S. Giorgio (i.e.: \"M\u00fchllehen\"), sulla parte destra dell'Aurino provenendo da Gais, si nota - se il livello dell'acqua \u00e8 ai minimi - un gigantesco sasso di un antico mulino, situato nel mezzo di quello che \u00e8 frattanto diventato il corso dell'Aurino. Ci\u00f2 conferma l'utilizzo della forza motrice del fiume gi\u00e0 in epoche remote ed in posti inimmaginabili. L'Aurino venne a lungo sfruttato anche per la fluitazione: proprio a San Giorgio esisteva, documentato fin dal 1570, uno sbarramento per la raccolta dei tronchi.\nLungo l'Aurino, poco prima della confluenza del Hirschbrunnbach, si trova la stazione di campionamento n\u00ba 11345 (Z_Ahr10) per il monitoraggio delle acque del torrente.\nA valle del centro abitato il fiume rallenta il suo corso e tende a creare ristagni d'acqua lungo le rive, dando luogo a un particolare biotopo in cui trovano rifugio numerose specie tipiche dei luoghi umidi (\"Ahrauen\", \"Ontaneti dell'Aurino\"). In tale segmento dell'Aurino confluisce il \"Greinwaldner Bachl\", il quale collega gli \"Ahrauen\" con i \"St. Georgener M\u00f6ser\", ove si trovano i \"Mahler-Weiher\", consistenti in piccoli specchi d'acqua coperti di canneto.\nLa zona acquitrinosa (\"St. Georgener M\u00f6ser\", \"acquitrini di San Giorgio\") si trova precisamente sul lato ovest del paese, tra i campi coltivati e il \"gradino\" morenico che porta al pianoro di Falzes, su un terreno percorso da piccoli corsi d'acqua alimentati da una serie di risorgive, la pi\u00f9 importante delle quali, detta \"Kapra Br\u00fcnnl\" (o \"Kapra Br\u00fcndl\"), \u00e8 captata (a partire dal 1953) per fornire l'acqua potabile al paese. La zona acquitrinosa un tempo era pi\u00f9 estesa, e negli anni trenta venne in parte prosciugata per permettere la costruzione di una pista di aviazione (Mitterhofer 1985:275). Dal 2002 la zona \u00e8 considerata area protetta (\"Biotopo Paludi di San Giorgio-Georgener Moeser\").\nNel novembre 2012 la riva sinistra dell'Aurino \u00e8 stata attrezzata con un \"parco fluviale\" che consente sia di accedere al fiume per bagnarsi sia di riposare su panche e terrazzamenti erbosi. In virt\u00f9 di questa e di altre opere nella frazione di Stegen/Stegona e nei comuni di Gais e Uttenheim/Villa Ottone, il \"progetto di rivitalizzazione del Basso Aurino\" \u00e8 stato inserito tra i 77 progetti che hanno ottenuto il premio ambiente del Consiglio europeo 2012-2013.\nUn altro corso d'acqua di notevole importanza per San Giorgio \u00e8 il rio \"Hirschbrunnbach\", che, nonostante la sua apparente modesta rilevanza, \u00e8 stato spesso causa nel passato di disastrose esondazioni e frane. Infatti questo corso d'acqua, che nasce nei pressi della vetta del Monte Sommo (\"Sambock\"), nel suo primo tratto percorre un bacino ampio e con pendenze moderate, ma nell'ultimo tratto, dopo la \"Pitzinger Alm\", prima di versarsi nell'Aurino, scorre in una gola stretta e ripida. Per questo, nel caso di forti temporali, il bacino superiore raccoglie un'enorme quantit\u00e0 d'acqua che poi si riversa tutta in una volta gi\u00f9 per la gola con una forza a volte distruttiva. A causa di questi episodi calamitosi, tutti i masi antichi della localit\u00e0 Gissbach, ora, possono vantarsi di avere delle cantine, le quali non sono altro che i vecchi edifici rimasti sotto i fanghi arrivati con le esondazioni. Altres\u00ec, questo corso d'acqua \u00e8 stato a lungo utilizzato per alimentare alcuni piccoli mulini, uno dei quali, con la facciata ornata di affreschi antichi, \u00e8 tuttora conservato (\"Ehrenm\u00fchle\").\nUn ulteriore corso d'acqua che attraversa il territorio di San Giorgio, piccolo ma importante per il biotopo che lo caratterizza, \u00e8 l'\"Auenbachl\", o \"Auenfischer Bachl\" (che si potrebbe tradurre \"Rio della peschiera tra i campi\"), che si versa nell'Aurino dalla sponda sinistra, e proviene dal Auenfischer-Weiher, un piccolo stagno tra i campi in direzione di Villa S. Caterina (ultimo rimanente di una serie di bacini costruiti nel Medioevo per l'allevamento di pesci destinati alla mensa del venerd\u00ec del vescovo di Bressanone). Anche il bacino di questo corso d'acqua \u00e8 protetto (Biotopo Auenbachl).\nOrografia.\nSan Giorgio giace ai piedi del \"Sambock\" (\"Monte Sommo\", 2.417\u00a0m s.l.m.), che \u00e8 posto a nordovest del paese e lo sovrasta. I fianchi del monte sono meno scoscesi in direzione ovest, dove digradano in modo regolare fino a Falzes, mentre sono pi\u00f9 erti verso nord, dove sono ancora evidenti i segni di grosse frane del passato. Non a caso il quartiere di San Giorgio che si trova in quella direzione si chiama \"In der Lahn\", cio\u00e8 \"Nella frana\".\nDal fianco del Sambock, a poca distanza dal paese, sporgono due caratteristici colli rocciosi coperti di detriti morenici, a poca distanza l'uno dall'altro, denominati rispettivamente \"die gro\u00dfe Pipe\" (1.082 m s.l.m.) e \"die kleine Pipe\" (995\u00a0m), cio\u00e8 \"la grande e la piccola Pipe\".\nPi\u00f9 a valle, i depositi alluvionali dell'Hirschbrunnbach hanno costituito un conoide di deiezione - di forma alquanto irregolare -, che \u00e8 sfruttato per le coltivazioni (\"Kofelfelder\", \"Pfeiffer-Bichl\").\nSul lato opposto dell'Aurino si estende un conoide molto pi\u00f9 ampio e dalla forma regolare, che sale come un triangolo da Gais e Villa S. Caterina fino all'imbocco della B\u00e4rental, dominata da un'altura su cui sorge il castello medievale di Castello di Chela (\"Kehlburg\").\nAltri monti visibili da San Giorgio sono:\nStoria.\nPreistoria.\nSan Giorgio \u00e8 stata una delle localit\u00e0 pi\u00f9 anticamente abitate dell'Alto Adige. Scavi effettuati in diverse occasioni hanno mostrato l'esistenza di resti di abitazioni (castellieri) e manufatti del bronzo antico (\"cultura di Polada\") vicino alle sommit\u00e0 della Grande e della Piccola Pipe. Si calcola che gli insediamenti risalgano perlomeno al 1800-1500 a.C. Tracce di attivit\u00e0 fusoria fanno pensare che qui fosse lavorato il rame proveniente dai giacimenti della Valle Aurina. La foggia di alcuni reperti (in particolare due spilloni di bronzo) sembra dimostrare un collegamento con culture coeve del salisburghese e della Baviera, confermando il ruolo svolto gi\u00e0 anticamente dalla valle Aurina come via di collegamento con le regioni a nord delle Alpi (Mitterhofer 1985: 32).\nEt\u00e0 romana.\nLa val Pusteria, e quindi anche il territorio di San Giorgio, apparteneva alla regione del Norico, annessa all'Impero romano sotto Claudio (intorno al 50 d.C.), anche se le popolazioni locali (probabilmente Celti ed Illiri) erano venute a contatto con la cultura latina gi\u00e0 dall'epoca di Augusto. Di questa epoca -abbondantemente testimoniata da reperti archeologici a San Lorenzo di Sebato- a S. Giorgio si conoscono solo alcuni corredi funerari ritrovati nei Campi della Rienza, ed alcune monete che sarebbero state scoperte sul suo territorio ma ora sembrano disperse (Mitterhofer 1985: 34). Infine, merita menzione un piccolo cunicolo, il quale si suddivide al suo interno. Questo \u00e8 situato nella pineta a nord del paese sulla sponda sinistra del \"Hirschbrunnbach\" (nominato anche \"Gissbach\"), non lontano dalla \"Piccola Pipe\". All'interno si notano evidenti tracce di scalpello, probabilmente di et\u00e0 romana. Ipotesi successive vogliono che il cunicolo sia il resto di una miniera dalla quale si prelevavano dei metalli.\nFu probabilmente in et\u00e0 romana che ebbe inizio la cristianizzazione della regione.\nMedioevo.\nCon la fine dell'impero romano, diversi popoli, soprattutto germanici si affacciarono sul territorio. In particolare furono i Bavari (o Baiuvari) che si installarono in Pusteria intorno al 600 d.C.: la toponomastica locale riflette l'apporto linguistico di questa popolazione (Mitterhofer 1985: 34-5). Secondo Tinkhauser (1981: 35), le localit\u00e0 denominate con nomi di santi, come San Lorenzo, Castel di San Michele (\"St. Michelsburg\"), Santo Stefano (\"Stefansdorf\") e la stessa San Giorgio risalirebbero proprio a quell'epoca in cui il cristianesimo veniva introdotto ad opera dei principi baiuvari, ispirati dai vescovi di Sabiona.\nIl pi\u00f9 antico documento in cui si fa menzione di San Giorgio risale all'anno 861. Una donazione del nobile pusterese Kegio ad Annone, vescovo di San Candido, reca la menzione \"Actum est in publico placito prope eccl(esi)am S(an)c(t)i Geor[g]ii. Anno incarn(ationis) D(omi)ni N(ost)ri Iesu Ch(risti) DCCC.LXI\" (\"Redatto in un placito pubblico presso la chiesa di S. Giorgio nell'anno del Signore 861\"). \u00c8 significativa qui la menzione di un placito, cio\u00e8 di una seduta pubblica di amministrazione della giustizia, perch\u00e9 si accorda con l'esistenza di una grossa pietra piatta, con segni di incisioni intenzionali, di alta antichit\u00e0, conosciuta come \"Gerichtstein\" o \"Palmstein\" (a volte anche \"Julstein\"), che probabilmente sosteneva una tavola intorno alla quale si tenevano pubbliche adunanze per l'amministrazione della giustizia. La localit\u00e0 di San Giorgio, quindi, si caratterizzava probabilmente come \"Thingplatz\"/\"Dingst\u00e4tte\", luogo per siffatte riunioni (\"Thing\" o \"Ding\").\nA un vero centro abitato fa cenno un altro documento, datato tra il 985 e il 989, in cui Enrico, duca di Carinzia, dona al vescovo di Bressanone Alboino due masi (in lat. \"hubae\", ted. \"huben\"), uno a Villa S. Caterina (\"in villa Afhouun\") ed uno a S. Giorgio (\"in villa Sancti Georgii\").\nNel 1027 l'imperatore Corrado II il Salico cedette diversi territori, tra cui quello di San Giorgio, al vescovo di Bressanone, che acquis\u00ec cos\u00ec un forte potere temporale su queste regioni. Col tempo, per\u00f2, il potere dei principi vescovi venne sempre pi\u00f9 efficacemente contrastato dalla nobilt\u00e0 che prese il controllo su queste regioni, a partire da Mainardo II, conte del Tirolo (1238-1295). Fu poi la volta di Federico IV d'Asburgo (noto col nomignolo di \"Friedl mit der leeren Tasche\", \"Federico Tascavuota\"), che ebbe una politica di sostegno ai contadini, i quali avevano posto nel Landtag tirolese accanto a nobili, clero e cittadini (\"B\u00fcrger\").\nLa creazione della citt\u00e0 fortificata di Brunico (\"Brauneggen\") nel 1256 ad opera del vescovo Bruno von Kirchberg costitu\u00ec una svolta nella storia di San Giorgio, che venne a trovarsi in posizione subordinata nei confronti del borgo che cresceva nelle sue vicinanze e che era spesso dimora del vescovo stesso. Diversi masi del paese avevano lo statuto di \"Mairhof\", cio\u00e8 sede di un fattore alle dirette dipendenze dell'amministrazione del castello di Brunico.\nEt\u00e0 della Riforma.\nAi primi del Cinquecento, una serie di eventi scossero l'Europa ed ebbero ripercussioni fino in Tirolo: la riforma protestante e la guerra dei contadini tedeschi.\nQuest'ultima era stata causata da molteplici fattori, tra cui le crescenti pretese di nobilt\u00e0 e clero. Un documento del tempo contiene le lagnanze dei \"K\u00fcchenmaier\" di Brauneggen (incaricati di provvedere, come corv\u00e9e, alla mensa del vescovo quando questi era Brunico), quattro dei quali di San Giorgio, che si lamentavano per il fatto che il vescovo soggiornava a Brunico sempre pi\u00f9 a lungo, con una corte sempre pi\u00f9 numerosa e con pretese sempre crescenti (Mitterhofer 1985: 46). La rivolta, che in Tirolo scoppi\u00f2 nel maggio del 1525 sotto la guida di un contadino di Anterselva (\"Antholz\"), Peter Passler, venne per\u00f2 rapidamente e sanguinosamente domata.\nDal punto di vista religioso, la valle Aurina, e in particolare San Giorgio, non rimasero indenni dalle nuove idee riformatrici che venivano da Oltralpe, e furono per diverso tempo sedi di importanti comunit\u00e0 di anabattisti (\"Wiedert\u00e4ufer\"). Un rapporto del 1532 parla di assemblee di anabattisti nella casa di Andr\u00e4 Zimmermann a San Giorgio, e rileva che \"l'intero villaggio di San Giorgio \u00e8 contaminato dall'anabattismo\" (\"mit widertauff befleckt\" Mitterhofer 1985: 47). Per nascondersi dalle persecuzioni gli anabattisti presero a darsi convegno nei boschi sopra San Giorgio, e si sa che tra essi vi fu, nel 1533, anche Jakob Hutter, capo del movimento in Tirolo.\nMolti anabattisti, individuati, si videro confiscate le propriet\u00e0 e furono giustiziati (cos\u00ec il sopracitato Andr\u00e4 Zimmermann, ma anche suo figlio Christoff, nonch\u00e9 Madlen Stainer, Anna Stainer e Paul Rumer). Fu a causa della persecuzione contro gli anabattisti che la nobile famiglia Grembs si estinse, essendo i discendenti maschi fuggiti dal Tirolo. Molti infatti cercarono rifugio all'estero, in particolare in Moravia e perfino in Ucraina (in tempi pi\u00f9 recenti anche in Nordamerica: Stati Uniti e Canada, dove tuttora vivono comunit\u00e0 di hutteriti di lingua tedesca). Ma lo scisma continu\u00f2 ad avere adepti ancora per molto tempo in questa regione.\nEt\u00e0 napoleonica.\nFin dai tempi dell'imperatore Massimiliano I le popolazioni del Tirolo erano organizzate per difendere militarmente il paese (\"Landlibell\": 23 giugno 1511), e Alting a San Giorgio era uno dei luoghi di concentramento delle truppe quando avveniva una chiamata alle armi. La cronaca ricorda che ci\u00f2 avvenne anche nel marzo del 1797, in occasione della guerra contro Napoleone.\nAnche in occasione della sollevazione del 1809 gli Sch\u00fctzen di San Giorgio contribuirono, insieme alle altre truppe pusteresi, alla conquista di Innsbruck con la conseguente, sia pur effimera, liberazione del Tirolo. E in seguito, quando l'intervento francese cominci\u00f2 a ribaltare la situazione, molti episodi eroici videro protagonisti uomini di San Giorgio, in particolare in occasione dell'assalto alla citt\u00e0 di Brunico, condotto tra il 30 novembre e il 2 dicembre 1809. L'operazione militare, iniziata con la cattura dei presidi francesi ad Aufhofen e Dietenheim, prosegu\u00ec con il concentramento dei volontari sui campi della Rienza ricoperti di neve, e un successivo attacco, al riparo di slitte cariche di fieno, passando dalla strada di Aufhofen e Dietenheim. Nonostante l'eroismo dei combattenti, male armati contro un avversario che disponeva di artiglieria, l'assalto venne respinto e, tra gli altri caduti, si registr\u00f2 la perdita dello jergina Bartlm\u00e4 M\u00fcller.\nXX secolo.\nNel corso della prima guerra mondiale, al termine della quale il Sud Tirolo venne separato dall'Austria e annesso all'Italia, San Giorgio pag\u00f2 un pesante tributo di sangue: in una cappella del cimitero sono ricordati 18 tra caduti e dispersi su una popolazione, all'epoca, di circa 500 persone.\nSotto il fascismo, che cerc\u00f2 di italianizzare con ogni mezzo l'Alto Adige, a San Giorgio furono molto attive le \"Katakombenschule\" (le \"scuole nelle catacombe\") per preservare e trasmettere il patrimonio linguistico e culturale ancestrale.\nSan Giorgio fu comune autonomo fino a tutto il 1927. A partire dal 1928 S. Giorgio venne assorbito come frazione nel comune di Brunico, insieme a Riscone (\"Reischach\"), Stegona (\"Stegen\"), Villa Santa Caterina (\"Aufhofen\") e Teodone (\"Dietenheim\").\nNel periodo delle \"Opzioni\" del 1939, quando ai sudtirolesi venne imposto di scegliere se restare nel loro paese italianizzandosi o trasferirsi altrove in territorio germanico, la totalit\u00e0 degli abitanti di San Giorgio (con la sola eccezione dei sacerdoti e di una famiglia mista italo-tedesca), optarono per lasciare il paese. In conseguenza di ci\u00f2, un primo contingente di 128 persone abbandonarono il paese nel 1939. Gli eventi successivi impedirono che altri li seguissero.\nNel corso della seconda guerra mondiale, San Giorgio ebbe non meno di 29 tra caduti e dispersi, su un totale di circa 650 abitanti.\nIn quegli anni si verificarono nel paese anche alcune gravi calamit\u00e0: un'alluvione causata dallo straripamento dell'Hirschbrunnbach dopo un temporale il 10 agosto 1940 (in quell'occasione si ebbe a registrare una vittima, il soldato italiano Alberto Pisetta - ricordato da una lapide -, e tutta la parte alta del paese fu devastata), e due gravi incendi: il primo, avvenuto il 5 maggio 1941, che distrusse 15 case di \"Gissbach\" (e tra esse il \"Gasthof B\u00e4ck\", che ospitava tutto il materiale della \"Musikkapelle\", che and\u00f2 cos\u00ec in fumo); il secondo l'anno successivo, il 30 ottobre 1942, che distrusse altre 5 case, sempre a \"Gissbach\".\nSociet\u00e0.\nEvoluzione demografica.\nCon 2.058 abitanti (dati del 2007), la popolazione di San Giorgio costituisce il 13,84% della popolazione complessiva del comune di Brunico (14.876). Dopo il capoluogo, Brunico (8.395 abitanti, 56,43% del totale), San Giorgio \u00e8 l'abitato pi\u00f9 numeroso, di poco superiore a Riscone (1.797 abitanti, 12,08%).\nCome mostra il grafico, la popolazione di San Giorgio \u00e8 rimasta per lungo tempo stabile, nell'Ottocento e fino agli inizi del Novecento (nel 1844 si contavano 449 abitanti e 52 case e nel 1910 437 abitanti e 56 case), cominciando a crescere negli anni venti e trenta. Questa tendenza si inverte bruscamente con la seconda guerra mondiale, sia a causa dei decessi, sia a causa di un numero considerevole di \"Optanten\" che abbandonarono il paese nel 1939. Nel dopoguerra, la curva demografica prende a salire decisamente. Nei 6 anni tra il 2001 e il 2007 il comune di Brunico nel suo complesso ha registrato un forte incremento demografico, (7,49%) passando da 13.762 a 14.876 abitanti. L'incremento di San Giorgio, inferiore alla media comunale, \u00e8 del 5,81% (di poco superiore, comunque, alla crescita del capoluogo: +5,76%), mentre gli incrementi maggiori si sono registrati a Stegona/Stegen (+21,18 %) e Riscone (+16,46%).\nLingue e dialetti.\nLa quasi totalit\u00e0 degli abitanti di San Giorgio \u00e8 germanofona. I dati dell'ultimo censimento (2001) non forniscono i rilevamenti per le singole frazioni. Per il comune di Brunico le cifre sono le seguenti: 83,14% di madrelingua tedesca, 14,91 di madrelingua italiana e 1,95 di madrelingua ladina. Il concentramento nel capoluogo delle attivit\u00e0 pi\u00f9 praticate dagli italofoni (in particolare quelle di funzionari dello Stato, militari, ecc.), e spesso anche delle loro residenze, permette di ritenere che nelle frazioni la percentuale di appartenenti a questo gruppo linguistico sia ancora pi\u00f9 ridotta.\nLa lingua parlata a San Giorgio \u00e8 una variet\u00e0 pusterese di sudtirolese. Alcuni testi nel dialetto locale - principalmente filastrocche e canzoncine infantili - sono riportati in Mitterhofer (1985: 316 e ss.).\nUna strofetta tradizionale del periodo natalizio, posta accanto ad un testo corrispondente in tedesco standard, pu\u00f2 fornire un esempio delle particolarit\u00e0 linguistiche di questo dialetto:\nGeografia antropica.\nUrbanistica.\nLa frazione \u00e8 costituita da due parti, separate dal torrente Aurino: San Giorgio alla sinistra e \"Gissbach\" (anche \"Giessbach\", \"Gi\u00dfbach\"; pronuncia locale: \"Gissboch\") alla destra orografica. Il ponte che unisce le due parti del paese si trova di fronte alla chiesa parrocchiale (\"Kirchenbr\u00fccke\"); in precedenza ne esisteva anche un altro, pi\u00f9 a valle, costruito da prigionieri di guerra russi durante la prima guerra mondiale, il cosiddetto Russenbr\u00fccke, di cui sono ancora visibili le spalle su entrambe le sponde all'altezza del campo sportivo. Un altro ponte, verso nord, venne costruito, nel 1948/'49, per far transitare sulla riva destra la strada statale della valle Aurina, abbandonando il tracciato stradale precedente sulla riva sinistra.\nToponomastica.\nOltre a questa divisione principale, nella frazione si individuano diverse localit\u00e0: \"Talacker\" (o \"Talackerer\", ad ovest, sulla strada che porta a Grimaldo/Greinwalden e Falzes); \"In der Lahn\" (sul lato nord, oltre l'Hirschbrunnbach); \"Zum hohen Kreuz\" (a nord-est, all'inizio della vecchia strada per Gais); \"Alping\" (a sud, in direzione di Brunico); \"Flugplatz\", \"Im Sack\" e \"Alting\" (i vasti campi a sud, sulla riva destra dell'Aurino: le uniche parti del paese completamente prive di abitazioni).\nAlcune di queste denominazioni sono \"trasparenti\". \"Tal-Acker\" significa \"campo della valle\" (anche se, per la verit\u00e0, \u00e8 il cognome del primo proprietario del fondo, nel 1443). \"In der Lahn\" significa \"nella frana\", con allusione alle tracce di antiche frane in quella parte del paese. \"Zum Hohen Kreuz\" vale \"alla Croce alta\", con allusione ad un curioso crocefisso che si trova lungo l'antica strada di Gais, che \u00e8 issato su un alto palo visibile da lontano. \"Im Sack\" (\"nella sacca\") sono i terreni compresi in un'ampia ansa dell'Aurino.\n\"Alting\" sembra connesso con una parola \"Thing\" o \"Ding\", che in antico alto tedesco designava un'assemblea del popolo e una corte di giustizia (il nome \"althing\", propriamente \"assemblea generale\", designa tuttora il parlamento nazionale islandese). La tradizione vuole che qui anticamente fosse il luogo in cui si teneva un grande mercato, cui corrisponde il moderno \"Stegener Markt\", il mercato mensile di Stegona (Mitterhofer 1985: 38).\nLa toponomastica locale \u00e8 molto ricca, ed esistono denominazioni specifiche per molti luoghi di minore rilevanza. Ad esempio il \"Flatschwaldile\" (un boschetto al bordo occidentale del paese, attrezzato con un piccolo parco giochi e un padiglione per feste nel bosco), \"Peinten\", una zona di campi ad est dell'abitato, divenuta notevolmente urbanizzata, \"Waglerz\u00e4une\" e \"Lanaz\u00e4une\", (\"Siepi\" Wagler e Lana), in direzione rispettivamente di \"Talacker\" e di \"In der Lahn\", ecc.\nStradario.\nLo stradario di San Giorgio riflette in larga misura le denominazioni \"storiche\" della localit\u00e0:\nInvece alcune vie \"nuove\" (tra la statale e i campi di Villa S. Caterina) hanno perlopi\u00f9 nomi \"di fantasia\" (\"Enzianweg\" \"via Genziana\", \"Edelweissweg\" \"via Stella alpina\").\nSuddivisioni storiche.\nFin dal Medioevo la parte a destra dell'Aurino fu sottoposta alla signoria di alcune famiglie nobili, col titolo di signori di Gispach (o Giesbach), in particolare la famiglia Troyer, che intorno al 1670 acquis\u00ec statuto baronale (\"Freiherr\") e poco dopo comitale (\"Graf\"). Nel 1696 l'imperatore Leopoldo I confer\u00ec al conte Franz Anton Troyer von Gie\u00dfbach una propria giurisdizione autonoma di \"Burgfriede\" (qualit\u00e0 di \"borgo franco\") estesa a tutto il territorio alla destra dell'Aurino. Per questo suo statuto particolare nel 1810 la \"Burgfriede\" di Gie\u00dfbach venne trasformata in un comune (\"Gemeinde\"), annesso prima al giudizio (\"Landgericht\") di Taufers (Tures) e poi, nel 1829, a quello di Brunico.\nSolo nel 1850 Gissbach si un\u00ec a San Giorgio venendo a formare un unico comune. Fino al grande accrescimento del paese dopo la fine della seconda guerra mondiale, Gissbach continu\u00f2 ad avere pi\u00f9 abitanti di San Giorgio (Mitterhofer 1985: 276).\nMonumenti e luoghi d'interesse.\nArchitettura civile.\nGran parte della case del paese anteriori all'espansione edilizia del dopoguerra \u00e8 costituita da edifici storici, di et\u00e0, spesso, plurisecolare. Grazie al sistema catastale tavolare della regione, \u00e8 possibile conoscere tutti i proprietari e lo stato delle propriet\u00e0, in diversi casi gi\u00e0 a partire dal Medioevo.\nGran parte delle case antiche di San Giorgio hanno secoli di storia alle spalle, e molte sono sottoposte alla tutela delle belle arti (\"Landesdenkmalamt\"). La monografia dedicata al paese e curata da M. Mitterhofer (1985) enumera 37 case e masi (\"H\u00f6fe\") di Gissbach e 31 di San Giorgio, descrivendone le propriet\u00e0 nel corso dei secoli (pp.\u00a0170\u2013236).\nTra queste, si possono ricordare:\nNonostante la tutela delle belle arti, diversi edifici storici sono stati abbattuti o completamente rifatti (nei 5 anni dal 2000 al 2004: Schopper, Kachler (Pupp), Brantlechner, Rader, Schneider, Stauder, Taman, Trojer e Z\u00fcndholzler), il che ha acceso qualche polemica tra chi cerca di difendere questo patrimonio culturale e chi sostiene la necessit\u00e0 di questi sacrifici quando si rendano indispensabili delle \"migliorie\": un dibattito che si \u00e8 particolarmente acutizzato riguardo al progetto di ampliamento del cimitero, che mette a repentaglio gli edifici tardogotici Roda e Kanins.\nArchitettura militare.\nL'estesa area pianeggiante a sud del paese, nella zona di Alting, \u00e8 stata pi\u00f9 volte utilizzata, nel tempo, come luogo per l'adunata e l'addestramento di milizie. Gi\u00e0 nel 1723 si accenna al luogo come \"Samblplatz\" (luogo di raccolta) in cui addestrare \"Militiae\" e anche nel 1797, in occasione delle guerre napoleoniche, il luogo assist\u00e9 alla parata delle truppe inviate contro Napoleone dalla valle Aurina (Mitterhofer 1985: 53).\nAll'estremo limite del territorio di San Giorgio, al confine con quello di Stegona, si trovano installazioni militari, con una santabarbara, circondata da alti terrapieni, ed alcuni edifici circostanti, e non \u00e8 raro che nel territorio, sottoposto a servit\u00f9 militari, utilizzato come area di addestramento, si svolgano delle esercitazioni.\nCultura.\nArte.\nOltre ad ospitare numerose opere d'arte, sia nella chiesa e negli edifici religiosi sia nelle costruzioni storiche, San Giorgio ha anche dato i natali a diversi artisti. In particolare, vi \u00e8 tutta una famiglia di autori di opere d'arte: la famiglia Kachler.\nProbabilmente gi\u00e0 il cognome di questa famiglia deriva dal mestiere esercitato dai primi che lo portarono: Kachler significa infatti \"fabbricante di piastrelle di maiolica\" (\"Kachel\"), ed a San Giorgio questa attivit\u00e0 era esercitata, probabilmente, in una fornace i cui resti sono stati trovati durante la costruzione della casa parrocchiale, a poca distanza dalla propriet\u00e0 nota come \"Kachler Hof\". Uno splendido esemplare di stufa antica decorata con maioliche artistiche raffiguranti scene di vita tradizionale \u00e8 tuttora conservato nell'albergo Michlwirt. Probabilmente i Kachler si tramandarono di padre in figlio l'arte di decorare le piastrelle e, in generale della decorazione, cosicch\u00e9 gi\u00e0 nel 1510 si ha notizia di un Michael Kachler alle dipendenze del barone K\u00fcnigl, mentre nel 1642 Jakob Kachler consegnava le piastrelle per una stufa di maiolica destinata al vescovo di Bressanone, Wilhelm von Welsberg. Si conoscono poi:\nAltri artisti nati o vissuti a San Giorgio:\nTradizioni e folclore.\nLa Sagra (Kirschta).\nL'ultima domenica di agosto a San Giorgio si festeggia il \"Kirschta\" (ted. \"Kirchstag\", it. \"Sagra\"), la festa della chiesa, e contemporaneamente l'\"Ernte-Dank\", la festa del raccolto. \u00c8 uno dei momenti pi\u00f9 sentiti da tutta la comunit\u00e0, che contribuisce con tutte le sue componenti alla riuscita della festa.\nIl Kirschta si svolge secondo un copione tradizionale consolidato, e si articola in diversi giorni, a partire dal venerd\u00ec sera (\"Kirschtafreita\"), e proseguendo il sabato (\"Kirschtasomsta\") e la domenica (\"Kirschtasunnta\"), concludendosi non prima del luned\u00ec successivo (\"Kirschtamunta\").\nTra gli eventi caratteristici della festa vi sono, oltre a numerosi concerti, serali e diurni, il sabato pomeriggio l'erezione del \"Kirschtamichlbaum\", un enorme tronco con un pupazzo in cima, ad opera dei giovani del paese, e la domenica mattina una processione per le vie del paese.\nRacconti tradizionali.\nLe tradizioni locali comprendono anche un certo numero di leggende e racconti che si tramandano su alcuni aspetti della vita del paese.\nUn elemento che ha stimolato la fantasia degli abitanti di San Giorgio \u00e8 la cappella di Maria Hilf, sulla cui origine esistono due diverse leggende. La prima sostiene che nei tempi antichi sulla Gro\u00dfe Pipe vi era un ricco castello abitato da nobili cavalieri, che per il loro comportamento irriguardoso nei confronti della religione vennero puniti con una disastrosa inondazione che trascin\u00f2 via il loro castello con tutte le loro ricchezze, risparmiando solo un'immagine della Madonna, che dalla cappella del castello era stata trasportata a valle arrestandosi, intatta, ai margini del bosco. I cavalieri sopravvissuti ricostruirono il castello ma, persistendo nel loro comportamento, subirono per altre due volte la stessa punizione divina, e in ogni occasione l'immagine della Madonna si posava, indenne al margine del bosco. Cosicch\u00e9, alla fine venne deciso di costruire, in questo luogo, la cappella che esiste tuttora. Secondo la seconda leggenda, invece, nel luogo poi occupato dalla cappella un tempo vi sarebbe stata l'apertura di una grotta che penetrava profondamente nelle viscere della terra. Avveniva spesso che i bambini del paese che giocavano nei pressi di questa apertura sparissero misteriosamente. Un giorno una contadina, giunta nel bosco con la figlioletta, si distrasse un momento e non la trov\u00f2 pi\u00f9. Per cercarla, il suo padrino le consigli\u00f2 di penetrare nella notte dentro alla cavit\u00e0, cosa che ella fece, scoprendo all'interno una vasta sala illuminata, piena di tutti i bimbi scomparsi in precedenza che attorniavano una signora misteriosa, che teneva in braccio la piccina scomparsa. Alla vista della madre coraggiosa, la bimba le corse incontro, seguita da tutti i bambini che uscirono con lei all'aperto, tornando all'affetto dei loro genitori.\nIstruzione.\nA San Giorgio sono attivi centri di insegnamento fin da epoche molto antiche. Un documento del XVII secolo ricorda che un nobile di Kehlburg (Sigmund von Rost, nato nel 1653), frequentava una \"deutsche Schule\" (\"scuola tedesca\") a San Giorgio. E in seguito si sa che Josef Cyriak von Troyer forn\u00ec una dotazione per un'istituzione destinata ai giovani della \"Burgfriede\" di Gissbach, affinch\u00e9 potessero apprendervi un mestiere (Mitterhofer 1985: 163).\nIn et\u00e0 teresiana e nei periodi successivi si svilupp\u00f2 un sistema di istruzione di base rivolto non solo a nobili e clero ma anche ai contadini. Il sistema scolastico varato nel 1744 dall'abate Felbiger, che introduceva il principio dell'istruzione obbligatoria (uno dei pi\u00f9 avanzati del tempo), dava molto spazio alle \"Volksschulen\" (\"scuole popolari\") anche nelle zone rurali.\nA San Giorgio si sa che dal 1780 al 1825 la casa St\u00f6ckler ha svolto la funzione di scuola del paese. Il contadino che l'abitava era al contempo maestro. Alcuni documenti ricordano i nomi di Peter Huber (30 fiorini di stipendio nel 1807) e di suo figlio Johann Huber (citato in un rapporto scolastico del 1820/21).\nScuole.\nDopo questo periodo in cui l'istruzione di base veniva impartita nelle case contadine, la sede della scuola venne trasferita nella casa parrocchiale (\"Pfarrwidum\") e successivamente in un edificio apposito, costruito nel 1897. Tale edificio \u00e8 ancora esistente, ma dal 1970 ospita un asilo infantile, mentre per la scuola (scuola elementare in lingua tedesca) \u00e8 stato costruito un nuovo edificio, pi\u00f9 capace e moderno, nei terreni adiacenti, con un ampliamento, in due riprese, terminato nel 1973 (\"Grundschule Bruneck/St. Georgen\", Gremsenstra\u00dfe 22). Nel 1977 la scuola \u00e8 stata intitolata a \"Hubert Pfalzer\", che per quasi 40 anni fu parroco di San Giorgio (dal 1938 al 1975, un anno prima della sua morte) e condivise con i parrocchiani i duri periodi delle opzioni, della guerra, degli incendi e alluvioni, acquisendo una grandissima considerazione non solo nel paese ma in tutta la regione.\nPer le scuole medie e superiori, gli abitanti di San Giorgio devono fruire degli istituti presenti nel capoluogo, raggiungibili con un efficiente sistema di \"scuolabus\".\nAl di fuori delle istituzioni scolastiche, \u00e8 attiva anche una vera e propria scuola di musica per i giovani del paese presso la \"Musikkapelle\", dove essi possono apprendere a suonare i vari strumenti, entrando poi nella \"Jugendkapelle\" e, spesso, nella banda degli adulti.\nBiblioteche.\nNello stesso edificio che ospita la scuola (\"Gremsenstrasse 22\") ha sede anche la biblioteca pubblica (\"\u00d6ffentliche Bibliothek St. Georgen\"), aperta prevalentemente nel pomeriggio durante l'anno scolastico. La biblioteca ha anche una succursale a Villa S. Caterina.\nIstituzioni, enti e associazioni.\nLo spirito comunitario degli abitanti di San Giorgio \u00e8 testimoniato dal numero delle associazioni che hanno sede nel paese e dalla vivacit\u00e0 delle loro attivit\u00e0. Le principali associazioni hanno la sede o il luogo di svolgimento delle rispettive iniziative presso il Vereinshaus (\"Casa delle associazioni\", 2), che originariamente era costituito da un edificio che fungeva solo da caserma dei pompieri; in seguito esso \u00e8 stato ampliato ed aperto ad altre associazioni, e nel 1996 \u00e8 stato completamente rinnovato. Il nuovo \"Vereinshaus\", ultimato nel 1998, oltre ad ospitare al pianterreno l'autorimessa per le autopompe e le attrezzature dei pompieri, \u00e8 dotato, tra l'altro, di una moderna sala prove per la \"Musikkapelle\" (seminterrato) ed una vasta sala per concerti e spettacoli al coperto (primo piano).\nI concerti estivi della \"Musikkapelle\" di San Giorgio e delle bande degli altri paesi che si esibiscono nei mesi estivi vengono invece tenuti presso il padiglione all'aperto, non lontano dal \"Vereinshaus\", ricostruito nel 1995. Un altro padiglione, pi\u00f9 piccolo, si trova nel \"Flatschwaldile\" ed \u00e8 utilizzato per feste campestri.\nTra le tante associazioni che hanno sede a San Giorgio, si ricordano:\nI componenti sono tutti contadini e gente comune del paese, con un buon numero di giovani e giovanissimi: il settore giovanile viene infatti considerato essenziale per il futuro del complesso. La banda giovanile di San Giorgio (\"Jugendkapelle\") pubblica anche dal 1997 un bollettino, \"Der Musikus\", che registra le sue attivit\u00e0 e gli avvenimenti nel mondo delle bande tirolesi.\nSport.\nL'attivit\u00e0 sportiva pi\u00f9 tradizionale e antica a San Giorgio sembra essere stato il \"Kegeln\", la caratteristica variante tedesca del bowling, che si praticava nelle osterie \"Kachler\" (poi Gasthof Pupp) a San Giorgio e \"Gasthaus B\u00e4ck\" (poi Hotel Gissbach) a Gissbach. Le prime gare sono attestate con sicurezza a partire dagli inizi del XX secolo: un torneo si disput\u00f2 alla taverna \"Michlwirt\" nel 1922. D'inverno era tradizionale anche una gara di slitte a cavalli tra Brunico e San Giorgio.\nCalcio.\nLa maggior squadra di calcio della frazione (nonch\u00e9 la pi\u00f9 titolata dell'intero comune di Brunico) \u00e8 la relativa sezione della polisportiva \"Amateur Sport Club Sankt Georgen\" (abbreviato \"ASC St. Georgen\", in italiano informalmente \"ASD San Giorgio\"). Fondata nel 1968 e contraddistinta dai colori rosso e nero, ha trascorso gran parte della propria storia nelle divisioni dilettantistiche regionali (segnatamente l'Eccellenza); il successo pi\u00f9 prestigioso \u00e8 costituito da alcune partecipazioni consecutive al campionato nazionale di Serie D a partire dal 2011, nonch\u00e9 dalla vittoria (prima squadra trentino-altoatesina a riuscirci) della Coppa Italia Dilettanti 2017-2018.\nSuoi campi interni sono alternativamente lo Sportpark di San Giorgio (dotato di un campo in erba naturale e di una tribuna capace di 800 spettatori) e il campo in erba sintetica del quartiere scolastico cittadino (utilizzato principalmente in inverno), i cui spalti arrivano a 1000 posti.\nIn ambito locale la squadra e i giocatori sono conosciuti coi soprannomi dialettali \"Sanjergina\" o \"Jergina\", derivati da quello col quale ci si riferisce agli abitanti di San Giorgio.\nImpianti sportivi.\nNel 1924 l'esercito italiano install\u00f2 un campo di esercitazioni dotato di attrezzature per l'atletica leggera in una striscia di terreno tra la strada principale e il torrente Aurino, ai margini del paese, in direzione della localit\u00e0 detta Alping. In questo luogo sono poi rimaste le principali attrezzature sportive del paese: un campo da calcio con una gradinata di cemento (costruito nel 1969 e successivamente ampliato e rimodernato a pi\u00f9 riprese), e accanto, in direzione nord, i campi da tennis (costruiti nel 1976) e una pista per hockey su ghiaccio (all'aperto, attiva solo nella stagione invernale, anch'essa costruita nel 1976).\nSempre in questa zona, presso il bar \"Alping\", si trovano le piste per il gioco del Kegeln (\"Kegelbahn Alping\"). Inoltre, dal 1981 esiste anche una palestra, edificata accanto alla scuola.\nEconomia.\nBench\u00e9 la localit\u00e0 di San Giorgio si presti prevalentemente all'agricoltura e alla silvicoltura, dai documenti che si possiedono si sa che gi\u00e0 anticamente nel paese venivano praticate anche altre attivit\u00e0 economiche. Oltre ai mulini, alla segheria ed al fabbro impiantati intorno al canale a monte dell'abitato (dove \u00e8 poi sorta la \"Zona industriale nord\" del paese), si sa dell'esistenza (almeno sin dal 1494) di una fornace per laterizi (\"Ziegelofen\"), situata nella zona dei Campi della Rienza, cui un'altra se ne affianc\u00f2 per qualche tempo dopo il 1770 (poi \"zona industriale sud\"), mentre una fornace per la produzione di piastrelle di ceramica era attiva a poca distanza dalla chiesa parrocchiale.\nAgricoltura.\nStoricamente l'agricoltura costituisce una risorsa importante del paese, occupando un numero non irrilevante di addetti. Delle terre utili per agricoltura e silvicoltura, circa 231 ha. sono coltivati (campi, orti, prati da sfalcio), 47 ha. sono per il pascolo e l'alpeggio, mentre 399 ha. sono occupati da boschi. Le dimensioni delle propriet\u00e0 agricole sono mediamente piuttosto ridotte: pi\u00f9 di 3/4 delle aziende agricole hanno una superficie inferiore a 5 ha. e nessuna supera i 15 ettari.\nNel 1985 si calcolava che la maggior parte delle risorse provenisse dalla produzione di latte (con 530 capi bovini), e da allora la situazione non \u00e8 molto cambiata. Pur essendo in regresso i prati e le aree a pascolo, la produzione \u00e8 sempre sostenuta grazie all'utilizzo di mangimi, in particolar modo del mais, che costituisce una delle colture principali dei campi di San Giorgio. Il latte di San Giorgio viene conferito alla Latteria Sociale di Brunico (Senni), fondata nel 1949. Dal 1998 essa si \u00e8 unita con altre due cooperative altoatesine nella Milkon Alto Adige, con il marchio \"Mila\".\nAltra voce importante nell'agricoltura di San Giorgio \u00e8 la coltivazione della patata, con oltre 12,5 ettari coltivati e raccolti annui superiori alle 300 tonnellate. Dal 1946 i coltivatori di patate di Brunico e della Pusteria si sono riuniti in una cooperativa (\"Pustertaler Saatbaugenossenschaft\", \"Cooperativa Produttori Sementi della Val Pusteria\"), che produce molte variet\u00e0 di patate di pregio, oltre ad altri tipi di verdure (barbabietole rosse (\"Rote R\u00fcben\"), sedano, rape e cavolfiori).\nLo sfruttamento dei boschi a San Giorgio \u00e8 relativamente limitato, a dispetto dell'estesa superficie boschiva, dal momento che, per diversi motivi (in particolare la natura scoscesa e rocciosa dei suoli), il tasso di accrescimento annuo \u00e8 piuttosto basso (1,39\u00a0m3 per ettaro).\nArtigianato, industria.\nSeguendo un'evoluzione comune a molte aree rurali in et\u00e0 moderna, anche a San Giorgio l'agricoltura ha progressivamente perso il suo ruolo di voce quasi esclusiva dell'economia, con lo sviluppo di sempre nuove attivit\u00e0, anche se rimane sempre un elemento non trascurabile della vita del paese. Gi\u00e0 nel 1931 si calcolava che gli altri settori avessero raggiunto per importanza l'agricoltura che occupava circa il 50% dei lavoratori, e da allora il numero degli addetti nei settori secondario e terziario \u00e8 andato ulteriormente crescendo.\nLe varie attivit\u00e0 che da sempre a San Giorgio affiancano l'agricoltura si sono col tempo evolute dando luogo a numerosi laboratori artigianali e vere e proprie piccole imprese, localizzate nelle due \"zone industriali\" a nord e a sud del paese.\nLa maggior parte delle attivit\u00e0 di queste ultime sono legate all'edilizia: imprese di costruzioni, porte e finestre, pavimenti, pittura e decorazione, installatori termo-sanitari, elettricisti, fabbri, fumisti.\nOltre a questi settori tradizionali, vi sono anche aziende che puntano su settori particolari (ad esempio nei sistemi di salita e anticaduta), o sulle nuove tecnologie, come il solare fotovoltaico e le energie alternative.\nTurismo.\nSan Giorgio ha una lunga tradizione di accoglienza di visitatori in alberghi e locande, probabilmente anche in virt\u00f9 della sua posizione, prossima a Brunico ma anche sulla strada verso la Valle Aurina, dunque in un luogo di transito.\nDiversi alberghi e pensioni odierni continuano una tradizione plurisecolare: gi\u00e0 nel 1679 si parla di \"Wirt und Gastgeb\" (\"oste e locandiere\") per il proprietario della casa Tischler, poi divenuta Albergo J\u00e4gerheim; il \"Gasthaus B\u00e4ck\", che fu per qualche tempo propriet\u00e0 della stessa famiglia di albergatori, \u00e8 diventato lo \"Sporthotel Gissbach\"; il Michlwirt, rimasto attivo come Gasthof con questo nome, era gi\u00e0 un \"Hospitzwrit\" nel 1685; Peter Kachler, proprietario della casa omonima, a San Giorgio, era anch'egli \"Wirt und Gastgeb\" nel 1676, e ancora agli inizi del 2000 l'edificio ospitava il \"Gasthof Pupp\" (dal nome degli ultimi proprietari), prima di essere trasformato in un locale bar.\nUn interessante documento del 1855 (Mitterhofer 1985: 295-6) rende conto di come la cittadina di San Giorgio sia stata impegnata per allietare il breve soggiorno dell'arciduca Carlo Ludovico, di passaggio da Brunico il 30 ottobre di quell'anno: tra i festeggiamenti previsti, enormi fal\u00f2 (\"H\u00f6henfeuer\"), schiocchi di frusta, spari e mortaretti.\nNonostante queste tradizioni di ricettivit\u00e0, San Giorgio ha avuto un'evoluzione meno marcata rispetto ad altri centri altoatesini in direzione di un'economia basata sul turismo. Infatti, pur essendosi anch'essa aperta all'accoglienza di turisti, sia nella stagione estiva che in quella invernale, San Giorgio possiede \"solo\" 5 tra alberghi e pensioni o garni, mentre una gran parte del flusso turistico trova accoglienza in affitto in appartamenti o camere di privati. Questo ha permesso al paese di non venire troppo \"sfigurato\" dall'edilizia alberghiera e di mantenere un aspetto per molti versi tradizionale. Diversi masi, poi, si sono aperti alla formula dell'agriturismo, che permette di mantenere, accanto alle risorse del turismo, anche le tradizionali attivit\u00e0 agricole.\nInfrastrutture e trasporti.\nStrade.\nIl paese \u00e8 attraversato da un'importante arteria stradale, la Strada statale 621 della Valle Aurina che collega Brunico a Predoi. Provenendo da Brunico, la statale si tiene sulla sinistra dell'Aurino, correndo parallela ad esso a poche decine di metri dalla riva; poi, verso l'estremit\u00e0 nord del paese, lo attraversa e si porta sulla riva destra.\nIl centro \u00e8 attraversato anche da due strade minori, perpendicolari alla statale, che conducono da una parte ad Villa S. Caterina e dall'altra a Greinwalden e Falzes.\nPercorsi ciclo-pedonali.\nParallelamente alla strada statale corre anche la Ciclabile della Valle Aurina, che in gran parte segue il tracciato di una vecchia ferrovia mantenendosi sulla riva sinistra dell'Aurino, e permette di raggiungere in bicicletta il capoluogo e le altre localit\u00e0 della valle Aurina senza inserirsi nel traffico motorizzato. All'ingresso in Brunico, dove la Statale Aurina si inserisce nella tangenziale ovest di Brunico, la pista ciclabile \u00e8 stata dotata di un sottopasso che la mantiene al di fuori del traffico veicolare intenso di questo snodo importante della viabilit\u00e0 della zona.\nInoltre, San Giorgio \u00e8 attraversata da numerosi sentieri che la collegano alle localit\u00e0 vicine ed alle alture che la circondano. In particolare, San Giorgio si trova ad un estremo dell'Alta via di Fundres (\"Pfunderer H\u00f6henweg\"), percorso panoramico in alta quota che parte da Vipiteno e, attraversando i monti di Fundres, giunge fino al Sambock e da l\u00ec scende fino a San Giorgio.\nTrasporti pubblici su strada.\nSan Giorgio \u00e8 collegata col resto della Valle Aurina e con il capoluogo da una linea automobilistica che effettua servizio tra Casere e Brunico seguendo la strada statale. \u00c8 anche integrata nel sistema di trasporti urbani di Brunico, che collega con cadenza pi\u00f9 frequente le varie frazioni (il cosiddetto \"Citybus\", che svolge servizio con piccoli autobus ecologici da 15+15 persone). A San Giorgio (precisamente a In der Lahn) si trova il capolinea della \"linea 1\", San Giorgio - Brunico - Riscone (Funivia).\nInoltre, a San Giorgio ha sede una cooperativa di taxi (\"Centrale Taxi S\u00fcdcab\"), che opera non solo su tutta l'area di Brunico e Pusteria, ma anche, con una seconda sede a Bressanone, nell'alta valle d'Isarco fino a Vipiteno.\nFerrovie.\nA S. Giorgio transitava la ferrovia della Valle Aurina (\"Taufra Bahnl\"), che collegava Brunico a Campo Tures con sette stazioni intermedie, una delle quali a San Giorgio, e che fu attiva dal 20 luglio 1908 fino al 1\u00ba febbraio 1957. E' sopravvissuto alla soppressione il piccolo edificio in legno che fungeva da stazione (\"Bohnhaisl\", ted. standard \"Bahnh\u00e4uschen\"); il percorso della ferrovia \u00e8 adibito a pista ciclabile.\nAeroporti.\nDurante la seconda guerra mondiale i campi a sud del territorio di San Giorgio sulla riva destra dell'Aurino sono stati impiegati come \"campo di aviazione militare\", e sono sempre rimasti dotati di segnali che delimitano un appezzamento per atterraggi di emergenza di piccoli velivoli (alianti e simili). Questi terreni hanno mantenuto il nome \"Flugplatz\" (\"campo d'aviazione\").\nAl confine col territorio di Stegona, nei Campi della Rienza, si trova inoltre un terreno adibito a \"campo di volo per aeromodelli'\", utilizzato dal \"Modellfluggruppe Bruneck\" (\"Gruppo di aeromodellismo di Brunico\").\nAmministrazione.\nDal 1927, con la perdita dell'autonomia comunale, l'amministrazione di San Giorgio fa capo al municipio di Brunico. In consiglio comunale sono sempre presenti degli jergina, e la partecipazione al voto amministrativo nelle sezioni di San Giorgio \u00e8 tra le pi\u00f9 alte del comune.\nPer qualche tempo, dopo essere divenuta frazione, e fino alle elezioni comunali del 1952, San Giorgio ha avuto dei \"Fraktionsvorsteher\" (\"sovrintendenti della frazione\"), con prerogative simili a quelle di un sindaco nella frazione.\nIn precedenza, in qualit\u00e0 di comune (\"Gemeinde\") San Giorgio era amministrata da un \"Gemeindevorsteher\".\nTra gli inizi del XX secolo e il 1927 si susseguirono i seguenti \"Gemeindevorsteher\":\nTra il 1927 e il 1952 vi furono i seguenti \"Fraktionsvorsteher\":\nGemellaggi.\nLa parrocchia di S. Giorgio \u00e8 gemellata con quella di S\u00e3o Desid\u00e9rio in Brasile (stato di Bahia).\nBibliografia.\nFonte principale:\nAltre opere consultate:\nCollegamenti esterni.\nVideo relativi al Kirschta"}
{"id": "2207044", "revid": "219110", "url": "https://it.wikipedia.org/wiki?curid=2207044", "title": "GpsBabel", "text": "GPSBabel \u00e8 un software libero per trasferire dati di strade, tracce, e nodi viari da ed a unit\u00e0 GPS e per convertirle tra gli oltre 100 formati di dati GPS.\nHa un'interfaccia a riga di comando e una grafica per Microsoft Windows e macOS.\nGli utenti Linux possono usare una delle GUI di terze parti come Gebabbel.\nGPSbabel fa parte di molte distribuzioni come Debian e Fedora."}
{"id": "2207045", "revid": "339392", "url": "https://it.wikipedia.org/wiki?curid=2207045", "title": "San Giorgio di Brunico", "text": ""}
{"id": "2207046", "revid": "339392", "url": "https://it.wikipedia.org/wiki?curid=2207046", "title": "San Giorgio in Valle Aurina", "text": ""}
{"id": "2207047", "revid": "339392", "url": "https://it.wikipedia.org/wiki?curid=2207047", "title": "St. Georgen an der Ahr", "text": ""}
{"id": "2207048", "revid": "339392", "url": "https://it.wikipedia.org/wiki?curid=2207048", "title": "St. Georgen bei Bruneck", "text": ""}
{"id": "2207050", "revid": "1543377", "url": "https://it.wikipedia.org/wiki?curid=2207050", "title": "Microsoft Streets &amp; Trips", "text": "Microsoft Streets &amp; Trips (la versione europea \u00e8 Microsoft AutoRoute) \u00e8 un programma di mappe sviluppato e distribuito da Microsoft."}
{"id": "2207051", "revid": "54354", "url": "https://it.wikipedia.org/wiki?curid=2207051", "title": "Microsoft AutoRoute", "text": ""}
{"id": "2207053", "revid": "287204", "url": "https://it.wikipedia.org/wiki?curid=2207053", "title": "Piede quadro", "text": "Il piede quadro (o piede quadrato), in inglese square foot (plurale: square feet), \u00e8 un'unit\u00e0 di misura della superficie ed \u00e8, per definizione, l'area racchiusa da un quadrato avente i lati lunghi un piede.\nIl piede quadro non fa parte del sistema SI, ma \u00e8 tuttora ampiamente utilizzato nei paesi di cultura anglosassone, come Regno Unito e Stati Uniti d'America.\nBench\u00e9 preferibilmente espresso con il simbolo ft\u00b2, viene spesso abbreviato con una serie di sigle diverse:\nUn piede quadro \u00e8 equivalente a:"}
{"id": "2207055", "revid": "484362", "url": "https://it.wikipedia.org/wiki?curid=2207055", "title": "Lingue tibeto-birmane", "text": "Le lingue tibeto-birmane sono lingue sino-tibetane, parlate nell'Asia centrale e meridionale. Derivano, secondo la classificazione classica di James Alan Matisoff (1978), da una separazione del proto-sino tibetano/Trans-Himalayano (la famiglia sinotibetana \u00e8 nata 7200 anni fa, cio\u00e8 intorno al 5200 a.C. secondo Laurent Sagart, Guillaume Jacques e Yunfan Lai, 2019) in due branche, il proto-tibeto-birmano e lingue sinitiche (la prima attestata \u00e8 l'Old Chinese/cinese antico grossomodo al termine del neolitico cinese; le ossa oracolari per la piromanzia pi\u00f9 antiche risalgono al 1250 a.C.). Secondo una ricerca di William S-Y. Chang (1998), alcune lingue sino-tibetane hanno iniziato a mostrare segni di separazione intorno al 4000 a.C.\nDistribuzione geografica e accenno al proto-tibeto-birmano (PTB).\nLe lingue tibeto-birmane sono parlate in Birmania, Tibet, Thailandia settentrionale, Vietnam, Laos, parte della Cina centrale (Guizhou, Hunan), parte del Nepal settentrionale, parte del Bangladesh nord-orientale, Bhutan, Pakistan orientale (Baltistan), e varie regioni dell'India (Himachal Pradesh, Uttarakhand, Sikkim, Arunachal Pradesh, Assam, Nagaland, Manipur, Mizoram, Tripura, Ladakh e il Kargil regioni del Jammu e Kashmir).\nDalla lingua originaria, secondo la classificazione di Matisoff, dal proto-tibeto-birmano (Proto-Tibeto-Burman Language, PTB) deriva in primis il proto-tibetico (ricostruito da Nicolas Tournadre, 2013; da esso deriva l'Old Tibetan/tibetano antico, da cui derivano le lingue tibetiche: si pensi al tibetano classico e moderno) e successivamente il proto-lolo-birmano (Proto-Lolo-Burmese Language, PLB), da cui derivano le lingue lolo e il proto-birmano, da cui deriva l'Old Burmese/birmano antico (il birmano/Burmese si parla nel Myanmar, anticamente detto \"Birmania/Burma\"). Il proto-tibeto-birmano \u00e8 stato ricostruito da Paul K. Benedict e la ricostruzione \u00e8 stata raffinata da James Matisoff. \"Burman\", rispetto a \"Burmese\", significherebbe pi\u00f9 precisamente \"birmanico\" e non \"il birmano\".\nLa famiglia sinotibetana, secondo il linguista Harald Hammarstr\u00f6m, contiene circa 500 lingue, in gran parte lingue minori. Di queste, secondo James Matisoff, circa 250-300 sono tibeto-birmane e quasi met\u00e0 di esse sono minori (solo 9 lingue hanno oltre un milione di parlanti). Secondo invece Ethnologue sono di pi\u00f9, 441. Il birmano \u00e8 quella pi\u00f9 parlata con circa 32 milioni di persone. Otto milioni di tibetani parlano una delle diverse lingue tibetane. Secondo lo stesso Matisoff, \u00e8 difficile capire quante siano effettivamente le lingue tibeto-birmane siccome talvolta ne vengono scoperte di nuove e per la difficolt\u00e0 in dei casi a dividere una \"lingua\" da un \"dialetto\".\nI tibeto-birmani, secondo un articolo di Bo Wen, Xuanhua Xie et al. (\"Analyses of Genetic Structure of Tibeto-Burman Populations Reveals Sex-Biased Admixture in Southern Tibeto-Burmans\", scritto nel 2003 e pubblicato nel 2004), derivano da una migrazione verso il sud di alcune trib\u00f9 dalla Cina nord-occidentale. Queste trib\u00f9, le Di-Qiang, entrarono in contatto con le trib\u00f9 native austroasiatiche e Mon-Khmer. Da questo studio genetico emerge che si sono anche mescolati geneticamente tra loro. La migrazione viene datata \"nel periodo delle Primavere e Autunni, circa 2600 anni fa\" (il periodo va da 771 a.C. al 476 a.C.). Siccome questo periodo \u00e8 ricordato per le guerre sanguinarie tra 120 feudi, poi riuniti dalla prima dinastia imperiale, la Dinastia Qin, si pu\u00f2 ipotizzare che siano avvenute per le guerre (in futuro, molte altre migrazioni avrebbero avuto come protagonisti dei profughi di guerra). L'avvenimento che d\u00e0 inizio a questo periodo \u00e8 la caduta della Dinastia Zhou, che \u00e8 costretta alla fuga in un piccolo territorio, l'unico che controlla saldamente. La trib\u00f9 che sconfisse gli Zhou, i Qianrong, era del gruppo Qiang e abitava proprio nella Cina nord-occidentale.\nUno strumento online utilizzabile per consultare le radici in proto-tibeto birmano e altre lingue sino-tibetane \u00e8 lo STEDT (Sino-Tibetan Etymological Dictionary and Thesaurus), un dizionario curato da James Matisoff dell'Universit\u00e0 di Berkley la cui versione finale \u00e8 stata rilasciata nel 2015. Un paper di Laurent Sagart (2019) indica le correzioni di alcune etimologie sbagliate. Alla creazione dello STEDT hanno partecipato anche Nicolas Tournadre e William Baxter. La ricostruzione in Old Chinese non sembra essere quella pi\u00f9 recente del 2014.\nClassificazione.\nSecondo \"Ethnologue\", la classificazione delle lingue tibeto-birmane \u00e8 la seguente:\nSuoni del proto-tibeto-birmano e del proto-lolo-birmano (Matisoff, 2003).\nSuoni del proto-lolo-birmano.\nIn tabella, si indicano i suoni del proto-lolo-birmano trattati in Matisoff, 2003:\nIl proto-lolo-birmano, secondo Matisoff, aveva due tipi di intonazione della vocale. Secondo la sua ricostruzione, sono una neutra e una tale per cui era accompagnata da un'aspirazione (\"breathy voice\"). Questa intonazione era contrastiva, cio\u00e8 distingueva due sillabe identiche e con significati diversi. Vengono segnalate con i numeri 1, 2 come apice se non si riesce a ricostruire di preciso il loro valore e con le lettere H e L.\nDa un veloce confronto con il proto-tibeto-birmano, come differenze si notano la mancanza di *ny-, la nascita di due liquide aspirate, una nuova vocale anteriore arrotondata, la mancanza della vocale neutra schwa, la caduta della labializzazione e degli allungamenti vocalici e la tonogenesi. Dal punto di vista della trascrizione, cambiano solo 4 lettere palatali con lo stesso pattern per la scrittura.\nCaratteristiche del proto-tibeto-birmano (Matisoff, 2003) in pillole e accenni al proto-lolo-birmano.\nNell'esposizione succinta delle caratteristiche del proto-tibeto-birmano (Matisoff, 2003) e mutazioni principali, le semivocali (\"glides\") sono trattate fugacemente e le rime (cio\u00e8 i nuclei di sillaba, le vocali nella sillaba) sono anch'esse trattate fugacemente. Matisoff spiega che la ricostruzione di Benedict, che lui stesso ha editato e pubblicato in un libro con annotazioni a partire dal manoscritto, si basa sul tibetano scritto (WT, Written Tibetan), birmano scritto (WB, Written Burmese), Jianghua, Lushai e Garo (sporadicamente cita l'Old Chinese nella ricostruzione di Karlgren e Baxter, 1992, che per\u00f2 \u00e8 vecchia e diversa da quella pi\u00f9 recente e innovativa, la Baxter-Sagart 2014. Siccome quella di Karlgren \u00e8 molto diversa da quella di Baxter 1992, che a sua volta \u00e8 molto diversa da quella del 2014, si accenna alle variet\u00e0 di cinese antico ma senza trattarle in modo approfondito, come fa in dei casi Matisoff. Karlgren, nel ricostruire l'Old Chinese, non ha usato i dialetti cinesi, come ad esempio il Min, non aveva a disposizione la ricostruzione del Proto-Min, non ha ipotizzato la presenza di *-s da cui nasce un tono siccome l'ha proposta Pulleyblank riprendendo l'idea da Haudricourt, ha lavorato alla ricostruzione prima delle importanti scoperte nelle grotte di Guodian, non ha proposto la faringalizzazione per spiegare la differenza tra sillabe di tipo A e B e usa un complesso sistema di vocali, oggi ridotte a sole sei in tutte le ricostruzioni. Lo stesso STEDT, rilasciato in versione finale nel 2015, contiene una ricostruzione Baxter non aggiornata. Pertanto, le comparazioni di Matisoff andrebbero perlomeno aggiornate con una ricostruzione diversa da quella di Karlgren. Come gi\u00e0 detto, qui non vengono trattate)."}
{"id": "2207058", "revid": "320578", "url": "https://it.wikipedia.org/wiki?curid=2207058", "title": "Strada della Principessa", "text": ""}
{"id": "2207064", "revid": "729019", "url": "https://it.wikipedia.org/wiki?curid=2207064", "title": "Battaglia di Kilinochchi", "text": "La battaglia di Kilinochchi \u00e8 stata combattuta tra l'Esercito dello Sri Lanka e le Tigri Tamil per il controllo del paese di Kilinochchi nel teatro settentrionale della quarta guerra Eleam della guerra civile dello Sri Lanka, tra il novembre 2008 e il gennaio 2009.\nStoria.\nKilinochchi era \"de facto\" la capitale del centro amministrativo della proposta di stato Tamil Eleam delle Tigri Tamil.\nL'esercito dello Sri Lanka condusse un'offensiva attraverso i mesi di novembre e dicembre 2009, durante la quale ci furono 3 tentativi di prendere la citt\u00e0.\nEntrambi gli schieramenti hanno dichiarato di aver avuto perdite minime e di aver inflitto il massimo danno all'altra parte durante questi assalti.\nLe forze aeree dello Sri Lanka hanno anche lanciato un attacco contro le posizioni LTTE a Kilinochchi\nIl 2 gennaio 2009 le divisioni dell'esercito dello Sri lanka avanzano in posizioni nei pressi della giungla.\nMahinda Rajapaksa, presidente dello Sri Lanka, annuncia che i militari hanno preso il controllo della citt\u00e0 e intima le tigri tamil di abbassare le armi e arrendersi.\nLoro dichiarano che la cattura del paese per loro \u00e8 stata una perdita insignificante e che dopo la loro fuoriuscita \u00e8 diventata una \"citt\u00e0 fantasma\".\nDopo la battaglia, diversi governi stranieri hanno chiesto a entrambe le parti di cercare una soluzione politica.\nLa borsa di Colombo ha registrato una crescita e la rupia Sri lankese si \u00e8 stabilizzata.\nL'esercito continua intanto ad avanzare nei territori posseduti dall'LTTE, catturando alcune postazioni pi\u00f9 strategiche, incluso il Passo dell'elefante e l'intera Autostrada A9."}
{"id": "2207065", "revid": "767487", "url": "https://it.wikipedia.org/wiki?curid=2207065", "title": "Borsa di Colombo", "text": "La Borsa di Colombo (in singalese: \u0d9a\u0ddc\u0dc5\u0db9 \u0d9a\u0ddc\u0da7\u0dc3\u0dca \u0dc0\u0dd9\u0dc5\u0db3\u0db4\u0ddc\u0dbd traslit. \"Kolamba kotas velandapola\"; in tamil: \u0b95\u0bca\u0bb4\u0bc1\u0bae\u0bcd\u0baa\u0bc1 \u0baa\u0b99\u0bcd\u0b95\u0bc1 \u0baa\u0bb0\u0bbf\u0bb5\u0bb0\u0bcd\u0ba4\u0bcd\u0ba4\u0ba9\u0bc8; CSE) \u00e8 la principale borsa valori dello Sri Lanka.\nLa sede \u00e8 presso il World Trade Center di Colombo, capitale finanziaria della nazione, dal 1995 e ha filiali in tutto il paese, principalmente a Kandy, Matara, Kurunegala e Negombo.\nInclude 298 societ\u00e0 (gennaio 2018) con una capitalizzazione azionaria complessiva di 2 355,7 miliardi di rupie singalesi (circa 11 miliardi di euro)."}
{"id": "2207066", "revid": "600229", "url": "https://it.wikipedia.org/wiki?curid=2207066", "title": "Contrappunto doppio", "text": "Il contrappunto doppio \u00e8 una particolare tecnica di scrittura musicale in cui due linee melodiche concomitanti possano scambiarsi indifferentemente tra di loro in maniera che la parte superiore diventi inferiore e viceversa.\nIl pi\u00f9 comune tipo di contrappunto doppio \u00e8 senz'altro quello all'ottava, in cui le parti possono essere scambiate trasponendo quella inferiore all'ottava superiore; \u00e8 il tipo di contrappunto in cui sono scritti il soggetto e il controsoggetto in una fuga.\nIn pratica invertendo le due linee melodiche ogni singolo intervallo diviene il proprio rivolto all'ottava.\nCos\u00ec l'ottava diviene l'unisono, la seconda diviene una settima, la terza una sesta e cos\u00ec via. Ne consegue che le consonanze accettate sui tempi forti sono solo unisono, ottava, terza e sesta.\nTutti gli altri intervalli devono essere invece trattati come dissonanti, quindi preparati (cio\u00e8 una delle due note della dissonanza deve essere presente nella stessa voce nell'accordo precedente) e risolti (cio\u00e8 la nota dissonante deve procedere secondo le regole di risoluzione). Gli intervalli maggiori divengono minori una volta rivoltati, e viceversa; ad esempio una terza maggiore (es.: do-mi) diventa una sesta minore (mi-do).\nLa quinta giusta, che \u00e8 normalmente considerata un intervallo consonante, nel rivolto si trasforma in quarta, e per questo va preparata e risolta come fosse un intervallo dissonante.\nUtilizzo.\nLe origini storiche del contrappunto doppio sono da ricercarsi nell'esigenza di imitare in tutte le voci di una composizione polifonica determinati spunti melodici. Il suo periodo di sviluppo pi\u00f9 importante \u00e8 stato quindi, naturalmente, quello della grande polifonia rinascimentale.\nIl contrappunto doppio \u00e8 infatti una pratica ricorrente in composizioni polifoniche a due tre, e pi\u00f9 voci, e nella fuga barocca riveste un ruolo di importanza fondamentale visto in continuo bisogno di inversione del soggetto e controsoggetto.\nContrappunto doppio alla dodicesima.\nEsiste nella pratica d'arte e di scuola anche un altro tipo di contrappunto doppio, il contrappunto doppio alla dodicesima.\nIl suo meccanismo \u00e8 simile a quello visto pi\u00f9 sopra per il contrappunto all'ottava, ma in esso la voce inferiore pu\u00f2 venire trasposta alla dodicesima. Una dodicesima dar\u00e0 quindi un unisono, un'undicesima dar\u00e0 una seconda, e cos\u00ec via.\nIl seguente schema illustra come si trasformano gli intervalli in tale tipo di contrappunto:\n1-12 2-11 3-10 4-9 5-8 6-7 7-6 8-5 9-4 10-3 11-2 12-1\nSi noter\u00e0 che gli intervalli consonanti sono soltanto l'unisono-dodicesima, la terza-decima e la quinta-ottava, mentre la sesta \u00e8 da evitare.\nQuesto tipo di contrappunto \u00e8 piuttosto scomodo da utilizzare in una composizione complessa a pi\u00f9 voci, date le distanze che si vengono a creare tra le parti, ma \u00e8 molto utile in composizioni a due voci; esso infatti crea, una volta rivoltate le parti, molta pi\u00f9 variet\u00e0 armonica del semplice contrappunto all'ottava, permettendone cos\u00ec un utilizzo pi\u00f9 ampio che non genera monotonia.\nEsempi validi di questa pratica si trovano in tutto il repertorio rinascimentale, particolarmente evidenti in alcune composizioni a due voci di Orlando di Lasso.\nContrappunto multiplo.\nLe stesse regole che valgono per il contrappunto doppio valgono pure quando le voci sono tre, quattro, cinque o pi\u00f9: ciascuna di tali voci deve poter stare indifferentemente sopra o sotto le altre. Quindi qualsiasi intervallo differente da unisono, terza, sesta o ottava dovr\u00e0 essere comunque considerato dissonante e quindi, ovviamente, preparato e risolto.\nIn questo caso, se avremo \"tre voci\" parleremo di contrappunto triplo, se ne avremo \"quattro\" parleremo di contrappunto quadruplo e cos\u00ec via.\nIl contrappunto multiplo \u00e8 indispensabile per costruire canoni, nei quali ogni voce deve, ovviamente, poter comparire indifferentemente sopra o sotto le altre."}
{"id": "2207072", "revid": "1305772", "url": "https://it.wikipedia.org/wiki?curid=2207072", "title": "Basilio Focaccia", "text": "Senatore della Repubblica per quattro legislature, assunse incarichi in diversi ministeri e ricopr\u00ec in posizioni di vertice in organismi dedicati allo sviluppo in Italia delle fonti energetiche derivanti dall'uso civile dell'energia nucleare in Italia: il Comitato Nazionale per le Ricerche Nucleari (CNRN) e il Comitato Nazionale per l'Energia Nucleare (CNEN).\nBiografia.\nNacque da famiglia di origini contadine, in ristrettezze economiche. Nonostante la brillantezza esibita negli studi, la modestissima estrazione economico-sociale gli precluse inizialmente la possibilit\u00e0 di proseguire oltre il livello delle elementari. Contadino anch'egli, pot\u00e9 affidare i precoci interessi culturali, soprattutto tecnico-scientifici, alla sola passione di autodidatta.\nLa sua formazione culturale conobbe una svolta solo nel 1908: diciannovenne, si arruol\u00f2 nella Regia marina militare, in cui si ferm\u00f2 diversi anni, prendendo parte alle operazioni belliche della guerra libica e della prima guerra mondiale.\nProsegu\u00ec ancora gli studi da autodidatta, potendo finalmente iscriversi, durante la ferma in mare, alla Scuola superiore Politecnica di Napoli. Nel 1920 si conged\u00f2 dalla Marina, dopo dodici anni di servizio, portando con s\u00e9 il grado di 2\u00b0 Capo elettricista. Ma l'impegno agli studi, coltivato durante la leva, gli permise quello stesso anno il conseguimento della laurea.\nCarriera accademica.\nDecise di dedicarsi alla carriera universitaria: nello stesso anno della laurea fu assistente volontario del senatore Luigi Lombardi presso la cattedra di Elettrotecnica e assistente ordinario dal 1921. Conseguita nel 1925 la libera docenza in \"Elettrotecnica\", ebbe dall'anno successivo l'incarico dell'insegnamento di Misure elettriche.\nNel 1930 risult\u00f2 secondo al concorso a cattedra di \"Elettrotecnica generale\" indetto dalla Scuola di Ingegneria dell'Universit\u00e0 di Pisa. Quello stesso anno, per motivi familiari, dovette declinare l'incarico di professore straordinario offertogli dall'Universit\u00e0 di Padova.\nNel 1934, fu nominato per \u00abchiara fama\u00bb, professore ordinario alla cattedra di Misure Elettriche dell'Universit\u00e0 di Napoli, di cui fu titolare dal 1935.\nDue anni dopo fu incaricato di Elettrotecnica presso l'Universit\u00e0 di Roma, dove si trasfer\u00ec definitivamente nel 1938, assumendo anche l'incarico di direttore dell'Istituto, rimanendovi fino al pensionamento e alla nomina ad emerito del 1966.\nFu socio dell'Accademia nazionale delle scienze e corrispondente dell'Accademia Pontaniana; gli fu conferito, nel 1961, il premio Giancarlo Vallauri; ricev\u00e9 la Medaglia d'oro per i Benemeriti della cultura.\nIncarichi politici.\nCon l'avvento dell'ordinamento repubblicano ricopr\u00ec varie cariche politiche: nelle elezioni politiche del 1948 fu eletto Senatore della Repubblica della I Legislatura nel collegio di Sala Consilina, carica politica che ricopr\u00ec consecutivamente anche nella II, III e IV Legislatura. Fu investito della nomina a sottosegretario nel governo De Gasperi VII (Trasporti), e De Gasperi VIII (marina mercantile) e nel governo Pella (industria e commercio). Nelle corso delle quattro legislature fu membro di numerose commissioni parlamentari.\nNel 1956 fu nominato alla presidenza del Comitato Nazionale per le Ricerche Nucleari e, nel 1957, fu relatore dei provvedimenti legislativi di ratifica dei trattati di Roma istitutivi del Mercato Comune Europeo e dell'EURATOM.\nNel 1960, fu nominato alla carica di vicepresidente del neonato Comitato Nazionale per l'Energia Nucleare, al cui interno fece parte della commissione per la sicurezza nucleare.\nFond\u00f2 l'Associazione Nazionale d'Ingegneria Nucleare, di cui fu socio onorario, e fu presidente della Rassegna Internazionale di Elettronica Nucleare e Tele-radio-cinematografica, fin dalla fondazione.\nManualistica.\nFu autore di diversi testi e dispense per corsi universitari:"}
{"id": "2207074", "revid": "21799244", "url": "https://it.wikipedia.org/wiki?curid=2207074", "title": "Regia marina militare", "text": ""}
{"id": "2207075", "revid": "339392", "url": "https://it.wikipedia.org/wiki?curid=2207075", "title": "Benemeriti della cultura", "text": ""}
{"id": "2207080", "revid": "287204", "url": "https://it.wikipedia.org/wiki?curid=2207080", "title": "Francois Couperin", "text": ""}
{"id": "2207081", "revid": "838137", "url": "https://it.wikipedia.org/wiki?curid=2207081", "title": "Pollice cubo", "text": "Il pollice cubo, in inglese cubic inch (plurale: cubic inches), \u00e8 un'unit\u00e0 di misura di volume ed \u00e8, per definizione, il volume racchiuso da un cubo avente gli spigoli lunghi un pollice.\nIl pollice cubo non fa parte del sistema SI, ma \u00e8 tuttora ampiamente utilizzato nei paesi di cultura anglosassone, come Regno Unito e Stati Uniti d'America.\nBench\u00e9 preferibilmente espresso con il simbolo in\u00b3, viene spesso abbreviato con una serie di sigle diverse:\nUn pollice cubo \u00e8 equivalente a:"}
{"id": "2207083", "revid": "1272592", "url": "https://it.wikipedia.org/wiki?curid=2207083", "title": "Antonio Vassilacchi", "text": "Biografia.\nNato nell'isola greca di Milos, ancora bambino si spost\u00f2 con la famiglia a Venezia. I genitori, viste le sue spiccate tendenze artistiche, lo mandarono a bottega a sedici anni dal Veronese. Presto Antonio divent\u00f2 il suo pupillo e collabor\u00f2 con lui per una serie di affreschi nel palazzo vescovile di Treviso, poi nella chiesa di Sant'Agata a Padova, a Montecchia di Crosara e in varie chiese a Venezia. Ebbe la sua grande occasione quando un incendio, nel dicembre 1577 distrusse il Palazzo Ducale a Venezia, e lui fu uno dei pittori incaricati di eseguire degli affreschi nel palazzo ricostruito.\nNel 1584 divenne membro della Fraglia dei pittori veneziani, e fu l\u00ec che gli venne affibbiato il soprannome di \"Aliense\", dal latino \"alienus\", straniero, perch\u00e9 non era n\u00e9 veneziano, n\u00e9 italiano.\nNel 1600 entr\u00f2 a far parte della \"Scuola di San Nicol\u00f2 dei Greci\", una confraternita di stranieri fra le pi\u00f9 vivaci culturalmente a Venezia.\nEbbe tre mogli, dalla prima nacque il figlio Stefano, che divenne un bravo pittore e collabor\u00f2 con lui per delle opere da eseguire per l'incoronazione di Baldovino di Fiandra, ma mor\u00ec giovane.\nVassilacchi ebbe anche due figlie una delle quali divent\u00f2 monaca nel monastero di Santa Chiara, dove il padre aveva dipinto un'Annunciazione.\nSpos\u00f2 la sua seconda moglie, Giacomina, il 2 novembre 1609, ma questa mor\u00ec sei giorni dopo.\nAnche l'ultimo matrimonio fu sfortunato. Il suo allievo e biografo Carlo Ridolfi racconta che Vassilacchi mostrava spesso agli amici un suo dipinto, in esso era ritratto lui stesso che trasportava sulla schiena la sua ultima moglie, la sua nutrice, suo zio, e suo figlio Stefano, poi commentava dicendo:\"Questo \u00e8 il peso che dovr\u00f2 sopportare finch\u00e9 vivo\".\nFra i suoi allievi ebbe anche Tommaso Dolabella.\nMor\u00ec a settantatr\u00e9 anni il sabato di Pasqua del 1629, fu sepolto con grandi onori nella chiesa di San Vidal il giorno di Pasqua. In quella chiesa, che si trovava nello stesso campo dove lui abitava, aveva dipinto una \"Resurrezione\" ed una \"Ascensione\".\nOpere principali.\nLe sue opere nel Palazzo Ducale, probabilmente superano quelle di qualsiasi altro singolo artista, in quanto egli dipinse in tutte le principali sale del Palazzo, come la Sala del Maggior Consiglio, la Sala dello Scrutinio, la Sala del Senato, la Sala del Consiglio dei Dieci e la Sala della Bussola.\nNel 1586 gli fu chiesto di dipingere uno dei suoi quadri pi\u00f9 grandi, la \"Resurrezione\", nel coro di San Marziale. Forn\u00ec il disegno preliminare, in chiaroscuro, della \"Crocifissione\" al pittore Domenico Cresti, che poi lo realizz\u00f2 nella stessa chiesa. I due dipinti, restaurati nel 1958, sono ancora appesi nello stesso luogo, uno di fronte all'altro, ai lati dell'altare maggiore della chiesa.\nNel 1591, dalla Scuola dei commercianti gli fu commissionato un dipinto nella chiesa di San Giovanni Elemosinario, a pochi metri dal centro commerciale di Venezia, il Ponte di Rialto. Nel 1588 dipinse \"La piaga dei serpenti\" nella Chiesa dell'Angelo Raffaele. All'interno della facciata della chiesa di San Zaccaria sono conservate altre quattro opere dell'Aliense.\nSempre del 1591 \u00e8 l\"'Adorazione dei pastori\", unica sua opera presente in Polesine nella cittadina di Loreo, e ricevuta dai depositi di Palazzo Ducale.\nNel 1592 dipinse il suo dipinto pi\u00f9 grande, il \"Trionfo dell'ordine dei Benedettini\". \nNel 1559 i monaci benedettini di San Giorgio Maggiore decisero di rinnovare il loro refettorio e diedero l'incarico al Palladio di eseguire il lavoro, dopo nel 1565, lo incaricarono di restaurare la Basilica, questi prepar\u00f2 un bellissimo progetto, ma riusc\u00ec a seguire i lavori solo fino al 1568, per cui al momento della sua morte, dodici anni dopo, nel 1580, l'opera era ancora incompiuta. L'abate quindi convoc\u00f2 Vassilacchi per selezionare i migliori, a suo parere, per la progettazione preliminare dell'altare maggiore della chiesa. Modesto e gentile com'era, per sua natura, l'Aliense ebbe da dire una buona parola su tutti i bozzetti, questo complic\u00f2 le cose e rese difficile la scelta. Alla fine, gli fu chiesto di presentare un progetto lui stesso. Questo fu immediatamente accolto e da esso nacque il grande bronzo del gruppo dei \"Quattro Evangelisti che sostengono il mondo e Dio\".\nNel 1594, l'Aliense, raccomandato dai Benedettini di San Giorgio Maggiore, si impegn\u00f2 a dipingere il ciclo della vita di Cristo per la chiesa di chiesa di San Pietro a Perugia, che apparteneva allo stesso Ordine. I suoi dipinti ancora oggi sopravvivono nella loro configurazione originale.\nNel 1602 inizi\u00f2 la decorazione del Duomo di Sal\u00f2, mentre altri lavori, soprattutto decorativi, si possono ammirare nella villa del senatore Giovanni Barbarigo a Noventa Vicentina, vicino a Montagnana, e sono veramente pregevoli.\nRitratti dell'artista.\nUna stampa che lo ritrae, eseguita dall'incisore Giovanni Domenico Campiglia (1692\u20131768) su disegno di Antonio Pietro Pazzi (1706\u20131770), \u00e8 conservata nella Galleria Tadini di Lovere (BG)."}
{"id": "2207087", "revid": "172294", "url": "https://it.wikipedia.org/wiki?curid=2207087", "title": "JADE Java Agent Development Framework", "text": ""}
{"id": "2207088", "revid": "86599", "url": "https://it.wikipedia.org/wiki?curid=2207088", "title": "Francis Gladheim Pease", "text": "Inizi\u00f2 la sua professione all'Osservatorio di Yerkes, nel Wisconsin, dove svolse l'attivit\u00e0 di osservatore e ottico; l\u00ec fu assistente di George W. Ritchey, che costru\u00ec molti dei pi\u00f9 grandi telescopi riflettori americani. Nel 1908 divent\u00f2 un costruttore di strumenti all'Osservatorio di Monte Wilson, progettando il telescopio da 2,5 metri di quest'osservatorio, pi\u00f9 l'interferometro da 15 metri usato per misurare il diametro delle stelle.\nFu a lungo assistente di Albert A. Michelson; nel 1920, i due furono in grado di utilizzare l'Interferometro di Michelson con il telescopio da 2,5 metri del Monte Wilson per misurare il diametro angolare della stella Betelgeuse, che stimarono essere pari a 0,047\", vicino al valore predetto da Eddington.\nFu in seguito coinvolto nella progettazione del Telescopio Hale, di 5,1 metri, dell'Osservatorio di Monte Palomar; nel 1928 fece la prima scoperta di una nebulosa planetaria all'interno di un ammasso globulare, M15.\nIl cratere Pease sulla Luna \u00e8 cos\u00ec chiamato in sua memoria."}
{"id": "2207090", "revid": "729019", "url": "https://it.wikipedia.org/wiki?curid=2207090", "title": "Junkers G 38", "text": "Lo Junkers G 38, in seguito indicato come Junkers Ju 38, era un aereo di linea quadrimotore ad ala alta sviluppato dall'azienda aeronautica tedesca Junkers Flugzeug- und Motorenwerke AG nei tardi anni venti.\nRealizzato in soli due esemplari venne utilizzato dalla compagnia aerea di bandiera tedesca Deutsche Luft Hansa (DLH) per tutti gli anni trenta e, successivamente, venne adottato dalla Luftwaffe come aereo da trasporto militare.\nPer le sue dimensioni venne considerato il pi\u00f9 grande velivolo da trasporto passeggeri terrestre negli anni venti e trenta.\nPur essendo un progetto destinato all'uso civile ne venne progettata una variante specificatamente militare, lo Junkers K 51, che non ebbe mai seguito produttivo ma che venne venduto al Giappone il quale ne realizz\u00f2 una versione ulteriormente modificata costruita su licenza, il bombardiere Mitsubishi Ki-20.\nStoria del progetto.\nCon le innovazioni tecnologiche che caratterizzarono negli anni venti le prime imprese di successo di trasvolate oceaniche, molti furono in Europa, tra i quali Hugo Junkers, che ipotizzarono un servizio regolare di trasporto transoceanico da sostituire ai lenti dirigibili che, dato i grandi incidenti, erano stati accantonati. La soluzione pi\u00f9 semplice era quella di sviluppare un idrovolante di grandi dimensioni.\nL'interesse per un simile velivolo era stato espresso anche dal Reichsverkehrsministerium (RVM), il Ministero dei trasporti del Reich della Repubblica di Weimar, che decise di finanziare il progetto. A questo scopo, nel 1927, Junkers e Ernst Zindel cominciarono a lavorare ai disegni del J 40 il quale riscosse l'interesse anche della Kriegsmarine per un possibile impiego militare. Nonostante ci\u00f2, Junkers decise in seguito di concentrarsi sullo sviluppo di una variante terrestre, la J 38, abbandonando la versione idro e che diventer\u00e0 l'unica delle due a concretizzarsi.\nInizialmente il J 38 era stato concepito come aereo postale a lungo raggio di grande capienza ma la possibilit\u00e0 di un utilizzo di linea da trasporto passeggeri sembrava essere una sfida tecnologicamente pi\u00f9 audace, la quale avrebbe significato un'ulteriore attenzione a livello internazionale, ed una possibilit\u00e0 economicamente pi\u00f9 remunerativa.\nI lavori di costruzione del nuovo velivolo, al quale venne definitivamente assegnata la designazione G 38, vennero iniziati nel 1927. La tecnica di costruzione era quella gi\u00e0 caratteristica dei precedenti progetti Junkers e ricorrevano ad un ampio uso di lamiera opportunamente corrugata che aumentava considerevolmente la robustezza strutturale anche se a scapito di una minore efficienza aerodinamica. Le dimensioni del velivolo risultavano per l'epoca notevoli anche per l'esigenza di aumentare lo spazio destinato al carico. Per ottimizzare lo sfruttamento degli spazi interni venne impiegato anche l'interno delle strutture alari in grado di sopportare anche carichi pesanti.\nIl primo esemplare, (c/n 3301) venne terminato nel 1929 e portato in volo per la prima volta il 6 novembre dello stesso anno dal pilota collaudatore dell'azienda Wilhelm Zimmermann, in quella prima occasione equipaggiato con una propulsione in configurazione mista, due motori Junkers L 55 12 cilindri a V da 441\u00a0kW e due Junkers L 8 6 cilindri in linea da 294\u00a0kW. Durante i 25\u00a0min di durata del volo Zimmermann espresse la sua soddisfazione nel raggiungimento delle specifiche del progetto. Durante l'anno successivo, il 27 marzo 1930 ricevette l'immatricolazione civile D-2000 e di seguito venne pianificato un intenso programma di prove e di esibizioni tra le quali sono rappresentate in un curioso accostamento quella all'Aeroporto di Berlino-Tempelhof, il maggio successivo, dove vennero esposti il G 38 accanto al pi\u00f9 piccolo velivolo in produzione alla Junkers, il monomotore biposto A 50. Durante le prove. nel tentativo di migliorarne le prestazioni, il velivolo venne privato della grande carenatura che ricopriva le gambe del carrello principale.\nIl secondo esemplare venne realizzato gi\u00e0 in configurazione da 34 passeggeri e completato il 1\u00ba luglio 1932, quindi immatricolato D-2500 e fornito alla DLH per un prezzo di acquisto di oltre 1\u00a0500 milioni di Reichsmark. Equipaggiato inizialmente con quattro motori L 88a venne aggiornato, anch'esso come il primo esemplare, dotandolo di quattro Jumo 4 a ciclo Diesel e ricevendo la nuova immatricolazione D-APIS. Quest'ultimo venne in seguito preso in carico dalla Luftwaffe dove ricevette marche militari GE+GG.\nTecnica.\nIl G 38 era un velivolo dall'aspetto imponente caratterizzato principalmente dalla struttura metallica ricoperta da pannelli in metallo ondulato, tipico della prima produzione Junkers, dalla grande ala di grande spessore e dall'impennaggio trideriva.\nLa fusoliera, a sezione rettangolare, era sviluppata in altezza, realizzata con struttura metallica su cui erano applicati pannelli di metallo ondulato. La cabina di pilotaggio, a due posti affiancati, era posizionata sulla parte superiore, caratterizzata da un'ampia finestratura ed occupata dal comandante, seduto sulla destra e dal secondo pilota, sulla sinistra. Nella parte posteriore era posizionato lo scompartimento passeggeri, nelle ultime versioni capace di 34 posti a sedere su due ponti, e che era collegato anteriormente ad una cabina panoramica finestrata sul muso ed altre due poste nelle grandi radici alari alte 2 metri, capaci complessivamente di 6 posti a sedere. Posteriormente terminava in un grande impennaggio biplano e dotato di tre elementi verticali.\nL'ala, realizzata anch'essa con struttura metallica e pannelli ondulati, era montata medio-alta, caratterizzata dal grande spessore e dall'elevata apertura. Essa integrava sia i salottini panoramici che parte della stiva di carico, i motori, ai quali era possibile accedere anche durante il volo, ed i serbatoi di combustibile.\nIl carrello d'atterraggio era fisso, un robustissimo quadriciclo anteriore con ogni gamba di forza dotata di due ruote in tandem integrato posteriormente da un singolo carrellino ruotato posto sotto la coda.\nLa propulsione era affidata a 4 motori posizionati sul bordo d'attacco alare e completamente integrati nella struttura dell'ala. Diverse le configurazioni che si sono succedute nelle varie sottoversioni, anche con l'abbinamento di diversi modelli tra quelli interni e quelli esterni. Le prime versioni erano riconoscibili anche per l'adozione di diverse eliche, quadripala per i motori interni e bipala per quelli esterni, mentre nelle ultime versioni equipaggiate con gli Junkers Jumo 204 a ciclo Diesel ed alimentati a gasolio erano tutte quadripala.\nImpiego operativo.\nCivile.\nNel febbraio 1931, il D-2000 venne destinato alla compagnia di bandiera tedesca Deutsche Luft Hansa (DLH) per essere utilizzato su rotte internazionali e voli speciali. Prima della consegna venne modificato equipaggiandolo con un nuovo allestimento interno con 19 posti a sedere per i passeggeri e con una nuova motorizzazione pi\u00f9 potente, gli Junkers L 88a 12 cilindri a V da 800\u00a0PS (588 kW) in luogo dei precedenti L 55. In questa configurazione venne designato G 38ce e consegnato alla compagnia il successivo 1\u00ba luglio ed utilizzato per collegare la Germania al Regno Unito, via Paesi Bassi, sulla rotta Berlino - Hannover - Amsterdam - Londra.\nGi\u00e0 il 3 ottobre venne riconsegnato agli stabilimenti Junkers per un ulteriore modifica. L'esigenza del maggior traffico internazionale richiese una trasformazione della capacit\u00e0 del velivolo passando dagli originali 19 ad una cabina capace di 30 posti a sedere per i passeggeri. Con l'occasione venne anche aggiornato l'impianto propulsivo, sostituendo i due L 8 rimasti con gli L 88a gi\u00e0 montati precedentemente. In questa nuova configurazione venne restituita alla DLH e ritornando operativo sulla rotta tra Berlino e Londra. Il comfort caratteristico dei viaggi aerei diede origine da parte dei passeggeri ad un soprannome, Fliegendes Junkers-Hotel, tradotto dal tedesco come \"Hotel volante Junkers\".\nNel 1934 i motori vennero nuovamente sostituiti con quattro Junkers Jumo 4, un motore a cilindri contrapposti a ciclo Diesel da 551\u00a0kW, quindi adott\u00f2 l'immatricolazione D-AZUR imposta da una nuova normativa. L'esemplare rimase in servizio fino al 1936 quando, secondo alcune fonti anche a causa di un errore di montaggio in fase di revisione agli stabilimenti di Dessau, rimase gravemente danneggiato quando precipit\u00f2 nei dintorni di Dessau durante un volo a bassa quota a causa delle forti raffiche di vento durante una tempesta.\nI primati.\nIl prototipo G 38 D-2000 fu protagonista del conseguimento di quattro primati mondiali successivi. Ai comandi di Zimmerman e Reginald Schinzinger, gi\u00e0 durante i test di immatricolazione vennero stabiliti due primati mondiali per la categoria in circuito chiuso di 100\u00a0km con 5\u00a0000\u00a0kg di carico utile percorso alla velocit\u00e0 media di 200,636 km/h.\nIn un successivo test a Dessau vennero stabiliti altri due primati mondiali, sempre con 5\u00a0000\u00a0kg di carico utile, di velocit\u00e0 sulla distanza e sulla durata, percorrendo 501,590\u00a0km in 3\u00a0h e 2\u00a0min alla velocit\u00e0 media di 184,464\u00a0km/h.\nNel novembre 1930 il G38 effettu\u00f2 un raid attraverso l'Europa che conferm\u00f2 definitivamente le caratteristiche di volo a lungo raggio e che determin\u00f2 la fine dei test di valutazione e la consegna, l'anno successivo, alla Deutsche Luft Hansa (DLH).\nMilitare.\nAllo scoppio della seconda guerra mondiale, la Luftwaffe prese in carico nel 1939 il G 38fi inquadrandolo in un'unit\u00e0 di trasporto speciale e tenendolo a disposizione come aereo da trasporto di seconda linea. La sua capacit\u00e0 di carico venne utile nell'aprile 1941, durante le fasi dell'Operazione 25, nome in codice del piano di invasione tedesco del Regno di Jugoslavia elaborato dall'Oberkommando der Wehrmacht (OKW), dove la capacit\u00e0 offensiva della Jugoslovensko kraljevsko ratno vazduhoplovstvo i pomorska avijacija (JKRV), la forza aerea reale jugoslava, era meno pericolosa per un velivolo dalle prestazioni limitate. Dopo la conquista della Grecia il velivolo rimase distrutto il 17 maggio 1941 da un'incursione della Royal Air Force su Atene.\nEsemplari attualmente esistenti.\nBench\u00e9 gli unici due esemplari costruiti siano rimasti distrutti, sono conservate due eliche bipala, originariamente abbinate ai motori esterni: una presso il Dessauer Technikmuseum Hugo Junkers a Dessau, in Germania, e la seconda presso un Hotel di Billund, in Danimarca."}
{"id": "2207093", "revid": "61051", "url": "https://it.wikipedia.org/wiki?curid=2207093", "title": "Junkers G.38", "text": ""}
{"id": "2207096", "revid": "45383199", "url": "https://it.wikipedia.org/wiki?curid=2207096", "title": "Ecumenici", "text": ""}
{"id": "2207097", "revid": "247222", "url": "https://it.wikipedia.org/wiki?curid=2207097", "title": "Rudy Marra", "text": "Biografia.\nNel 1980 inizia a suonare in un gruppo punk formato con alcuni amici; dopo aver conseguito la laurea in sociologia all'Universit\u00e0 di Urbino si dedica all'attivit\u00e0 di cantautore, ottenendo un contratto con la Dischi Ricordi e pubblicando nel 1986 il suo primo 45 giri, che passa inosservato, ma gli consente la sua prima apparizione televisiva su RAI 1 che riprende in diretta \"La Vela d'oro e d'argento\", tradizionale kermesse di presentazione dei programmi televisivi.\nDopo qualche anno di attivit\u00e0 dal vivo, senza incisioni discografiche, passa alla Sony Music e nel 1991 partecipa al Festival di Sanremo con la canzone \"Gaetano\", scritta in collaborazione con Attilio Pace e Mauro Spina: viene eliminato, ma vince il Premio della critica per le nuove proposte. La canzone ottiene un discreto successo, cos\u00ec come l'album che la contiene, Com'eravamo stupidi (prodotto da Marco Marati e con la produzione artistica di Mauro Spina e Stefano Melone), che contiene tra le altre \"Gino &amp; Fausto\", canzone dedicata a Gino Bartali e Fausto Coppi usata come sigla dei notiziari sul Giro d'Italia in quegli anni sulle reti Mediaset. Realizza anche il suo primo videoclip proprio sulla canzone presentata a SanRemo e per molto tempo \u00e8 nel top della classifica della sezione italiana dell'emittente Videomusic.\nPassa quindi alla Polydor e pubblica nel 1995 il suo secondo album, Sopa d'amour, prodotto da Mauro Spina, lanciato dal singolo \"Sono felice\" ed il videoclip relativo alla canzone \u00e8 realizzato, su soggetto dello stesso Rudy Marra, con la regia di un giovane Luca Lucini. Forma inoltre la Sopaband, il gruppo che lo accompagna in tour, comprese le date della Max Generation di quell'anno che portano in giro per tutta Italia le migliori nuove realt\u00e0 della musica italiana rock e d'autore.\nCollabora poi con Cristiano De Andr\u00e9, per cui scrive le strofe della canzone \"Sapevo il credo\" (contenuta nell'album Scaramante); scrive inoltre buona parte delle canzoni dell'album \"Sto bene al mondo\" del 2003 di Tosca, tra cui \"Carlo e Alice\" con la collaborazione di Stefano Melone.\nNel 2002 pubblica il terzo album, Le parole d'amore, che viene distribuito solo in Francia, a cui seguono alcuni concerti. \u00c8 un album che raccoglie il meglio dei primi due dischi pi\u00f9 tre inediti, tra cui \"Ciao Luigi\", canzone dedicata alla storia d'amore di Luigi Tenco e Dalida.\nNel 2006, anticipato dall'EP \"Amore di contrabbando\", pubblica il suo quarto album, Sono un genio ma non lo dimostro, prodotto dallo stesso Rudy e da Stefano Melone, grazie al quale nel 2007 vince il Premio Giorgio Lo Cascio e nel gennaio 2008 si aggiudica per il miglior album anche il premio Mariposa ad Isola delle Femmine - Palermo.\nIn particolare il brano \"Trompe l'oeil (facciamo finta)\" viene trasmessa sulle radio nazionali; nella canzone \"Ognuno pensi per s\u00e9\", suona la Banda Osiris. Per questo album vengono prodotti tre videoclip con la regia di Fernando Maraghini ed Erica Pacileo: il primo \u00e8 per \"Amore di Contrabbando\", gli altri due per la canzone \"Trompe l'oeil\". I tre video non passano per le emittenti tradizionali, ma solo su web e sui canali satellitari.\nNel 2007 le edizioni Zona pubblicano \"L'utente potrebbe avere il terminale spento\", il suo primo romanzo, un racconto tragicomico e surreale sul tema della Comunicazione, sua vera passione, per studi fatti e per esperienza sul campo. Nel 2015 sempre Zona edizioni esce il racconto breve \"Le facce\". \nNel 2011 uno speciale progetto live \"C'\u00e8 da bruciare tutto!\" che lui stesso definisce di \"free punkluezz\" cio\u00e8 un miscuglio di alternative rock, free jazz, blues e altro, nel quale sperimenta suoni duri e baritonali. Porta in giro 14 canzoni inedite oltre qualche riadattamento di suoi vecchi classici e la riproposizione di \"Piccoli dettagli\", brano scritto per Giusy Ferreri. In scaletta anche un adattamento di \"Buena\", brano dei Morphine contenuto nell'album Cure of pain. Il tour live prende inizio a met\u00e0 del mese di maggio 2011 in alcuni club del nord Italia con una formazione tutta italiana. Da luglio, inserisce nella band il sassofonista Dana Colley da Boston, cofondatore dei Morphine. Il tour diventa di Rudy&amp;The M.O.B. feat Dana Colley. La collaborazione con Dana Colley si ripropone il 7 agosto 2011 per un concerto tributo a Mark Sandman, morto a Palestrina durante un tour dei Morphine nel 1999.\n\u00c8 docente della sezione Canzone dell'Officina delle Arti Pier Paolo Pasolini, progetto di alta formazione della Regione Lazio nell'ambito della canzone, del teatro e del multimediale, coordinato rispettivamente da Tosca, Massimo Venturiello e Simona Banchi, in cui si accede per bando pubblico."}
{"id": "2207100", "revid": "279556", "url": "https://it.wikipedia.org/wiki?curid=2207100", "title": "Basiliche Papali", "text": ""}
{"id": "2207109", "revid": "729019", "url": "https://it.wikipedia.org/wiki?curid=2207109", "title": "Hobo (casa discografica)", "text": "La Hobo \u00e8 una casa discografica italiana nata nel 1994, fondata dal cantautore abruzzese Mimmo Locasciulli.\nStoria della Hobo.\nGi\u00e0 nel 1986 Locasciulli aveva creato un'azienda di produzioni musicali con questo nome; solo dopo qualche anno l'ha trasformata in vera e propria casa discografica.\nFin dagli inizi dell'attivit\u00e0, la Hobo, che ha sede a Roma, ha pubblicato oltre ai dischi di Locasciulli anche quelli di altri artisti, come Goran Kuzminac e Claudio Lolli.\nHa anche tentato il lancio di nuovi artisti, come Stefano Delacroix e Guido Elle.\nQuasi tutti i dischi dell'etichetta sono stati registrati nello studio Hobo Recording, a Saracinesco, di propriet\u00e0 di Locasciulli.\nPer la distribuzione si \u00e8 appoggiata alla Sony Music fino al 2002, e dal 2003 all'Egea Music, etichetta che solitamente si occupa di jazz.\nI dischi pubblicati.\nPer la datazione ci siamo basati sull'etichetta del disco o sulla copertina; qualora nessuno di questi elementi avesse una datazione, ci siamo basati sulla numerazione del catalogo."}
{"id": "2207116", "revid": "280502", "url": "https://it.wikipedia.org/wiki?curid=2207116", "title": "Papa Caiazzu", "text": ""}
{"id": "2207124", "revid": "98720", "url": "https://it.wikipedia.org/wiki?curid=2207124", "title": "Tabellina pitagorica", "text": ""}
{"id": "2207129", "revid": "1543377", "url": "https://it.wikipedia.org/wiki?curid=2207129", "title": "Angelo Del Boca", "text": "Biografia.\nFiglio di Giacomo (nato nel 1878, albergatore richiamato in servizio sul fronte dell'Isonzo e in Trentino sul monte Corno) e Rosa Silvestri (originaria di Rovereto sulla Secchia). Durante le fasi finali della Seconda guerra mondiale, Angelo Del Boca fu costretto ad arruolarsi nella Repubblica Sociale Italiana al fine di scongiurare l'arresto del padre da parte delle autorit\u00e0 di Sal\u00f2, che ricorrevano all'arresto dei familiari dei giovani in et\u00e0 di leva per costringerli a unirsi alle file della Repubblica Sociale. Venne quindi inviato in Germania, dove si sottopose all'addestramento e venne assegnato alla 4\u00aa Divisione alpina Monterosa; rientrato in Italia, disert\u00f2 nell'estate 1944 per unirsi al movimento resistenziale che combatteva le truppe tedesche e i collaborazionisti di Sal\u00f2, entrando a far parte della 7\u00aa brigata alpina della 1\u00aa divisione Giustizia e Libert\u00e0 Piacenza. Durante il periodo della guerra conobbe l'infermiera Maria Teresa Maestri, che spos\u00f2 nel 1947 e da cui ebbe i figli Alessandra, Daniela e Davide; dopo la morte di Maria Teresa, s'\u00e8 sposato con Paola Zoli, da cui nel 1991 \u00e8 nata Ilaria. I suoi trascorsi nella resistenza vennero poi raccolti nel volume \"Nella notte ci guidano le stelle\", in cui descrive la paura dei rastrellamenti, degli incendi dei paesi, della violenza delle truppe nazi-fasciste, rivelando in un passaggio nel volume tutte le inquietudini di un adolescente: \u00abCombatto non per la Patria ma per rivedere il volto di mia madre\u00bb\nNel dopoguerra s'iscrisse al Partito socialista italiano di unit\u00e0 proletaria (PSIUP) e inizi\u00f2 a scrivere libri di memorie (tra cui la raccolta di racconti \"Dentro mi \u00e8 nato l'uomo\") e articoli giornalistici, divenendo redattore capo del settimanale socialista \u00abIl Lavoratore\u00bb di Novara; in seguito divenne inviato speciale della \u00abGazzetta del Popolo\u00bb e del quotidiano \u00abIl Giorno\u00bb di Enrico Mattei (direttore Italo Pietra); nel 1981, con l'avvento di Bettino Craxi, Angelo Del Boca decise di abbandonare \u00abIl Giorno\u00bb e il Partito socialista italiano.\nDopo aver smesso i panni di giornalista e caporedattore, Del Boca si concentr\u00f2 sullo studio del passato coloniale italiano, che gli ha permesso di scrivere numerosi libri, pubblicati da importanti case editrici come Laterza, Feltrinelli, Bompiani, Neri Pozza e Mondadori, sulla guerra di aggressione fascista di Benito Mussolini in Africa orientale e sulla riconquista della Libia, denunciando per la prima volta l'uso, da parte italiana, dei gas contro i membri della resistenza e le popolazioni africane. Tra il 1976 e il 1984 pubblica la sua opera pi\u00f9 importante e famosa, suddivisa in quattro volumi: \"Gli italiani in Africa orientale\", alla quale segu\u00ec nel 1986 la storia del colonialismo in Libia descritta nei due volumi \"Gli italiani in Libia\". A queste due importantissime opere seguirono diversi volumi, i pi\u00f9 significativi dei quali sono \"L'Africa nella coscienza degli italiani\" del 1992; la biografia di Hail\u00e9 Selassi\u00e9 \"Il negus. Vita e morte dell'ultimo re dei re\" del 1995; \"I gas di Mussolini. Il fascismo e la guerra d'Etiopia\" del 1996. Nel 1998 Del Boca ebbe la possibilit\u00e0 di incontrare nel deserto il dittatore libico Muammar Gheddafi, e il lungo colloquio si tradusse nel volume \"Gheddafi. Una sfida dal deserto\", similmente a quanto gli accadde anni prima, quando ebbe la possibilit\u00e0 di conoscere e stimare il \"negus\" Hail\u00e9 Selassi\u00e9 e di poter accedere ai suoi archivi. Nel 2005 usc\u00ec uno dei maggiori successi editoriali, \"Italiani, brava gente?,\" in cui vengono narrati i peggiori crimini italiani: dalla soppressione del brigantaggio nel 1861 alla ribellione dei \"boxer\" in Cina, dai crimini in Libia ed Etiopia alla guerra d'occupazione nei Balcani ed al vergognoso collaborazionismo della Repubblica Sociale Italiana nelle deportazioni naziste, dimostrando ancora una volta che il mito degl'\u00abitaliani brava gente\u00bb, incapaci di crudeli atrocit\u00e0, \u00e8 smentito dalla storiografia. I crimini compiuti dagli italiani in Africa e altrove \u00abe le tragedie che nella nostra storia ci hanno travolto non sono sentite come effetto di una nostra partecipazione\u00bb, mentre \u00abi cattivi stanno sempre dall'altra parte\u00bb; e, secondo Del Boca e molti altri storici, quella dell'italiano brava gente \u00ab\u00e8 un'autoimmagine, un concetto creato da noi stessi. \u00c8 un mito che nasce nell'immediato dopoguerra\u00bb.\nNel 2008 ha pubblicato la sua autobiografia \"Il mio Novecento: biografia di un giornalista e di un intellettuale rigoroso\", in cui ripercorre tutta la propria vita intrecciando quella della sua generazione (una generazione che, con gente come lui, ha fatto l'Italia democratica e repubblicana) a quella di tanti uomini in varie aree del mondo. Ultimo importante lavoro in ordine temporale \u00e8 \"Nella notte ci guidano le stelle. La mia storia partigiana\" (con chiaro riferimento nel titolo a un verso della famosa canzone partigiana \"Fischia il vento\"), pubblicato da Mondadori nel 2015.\nCaso non eccezionale di giornalista diventato storico autodidatta, ha ricevuto (a settantacinque anni compiuti) una laurea \"honoris causa\" nel 2002 da parte dell'Universit\u00e0 degli studi di Torino, a cui poi si aggiunse anche un analogo riconoscimento da parte dell'universit\u00e0 di Lucerna; nel luglio del 2014 anche l'Universit\u00e0 di Addis Abeba gli confer\u00ec una laurea onorifica in Storia africana, rendendo Del Boca il primo italiano e il primo europeo a ottenere tale riconoscimento in Etiopia dopo la Seconda guerra mondiale. Stima che Del Boca ha mostrato, affiancata a una serena critica, nei confronti di Hail\u00e9 Selassi\u00e9, imperatore d'Etiopia, nel proprio libro biografico \"Il Negus, vita e morte dell\u2019ultimo Re dei Re\", che Del Boca concluse cos\u00ec: \u00abQualunque sia il giudizio finale su Hail\u00e8 Selassi\u00e8, la sua figura merita rispetto e considerazione. \u00c8 impossibile non provare un senso di grande ammirazione e di riconoscenza verso l\u2019uomo che il 30 giugno 1936, dalla tribuna ginevrina della Societ\u00e0 delle Nazioni, denunciava al mondo i crimini del fascismo e avvertiva che l\u2019Etiopia non sarebbe stata che la prima vittima di quella funesta ideologia. Per questo suo messaggio, malauguratamente non ascoltato, gli siamo un po' tutti debitori.\u00bb.\nRicerca storiografica.\nDopo un primo fortunato volume del 1965 sulla guerra d'Etiopia, a met\u00e0 degli anni Settanta, dopo avere smesso la professione d'inviato speciale e di caporedattore, Del Boca si concentr\u00f2 sullo studio del colonialismo italiano, avviando una poderosa ricerca storiografica che port\u00f2 alla pubblicazione di quattro volumi dedicati alla colonizzazione italiana dell'Africa orientale, due volumi incentrati sulla conquista della Libia e due ampie biografie su Hail\u00e9 Selassi\u00e9 e Mu\u02bfammar Gheddafi.\nLa ricostruzione complessiva della storia militare e politica italiana in Africa termin\u00f2 all'incirca a met\u00e0 degli anni '80; da quel momento anche il panorama degli studi sul colonialismo italiano conobbe significativi mutamenti: spinta dall'interesse suscitato dalla ricerca di Del Boca in ambito accademico, una nuova generazione di storici italiani, ma anche africani ed europei, inizi\u00f2 a occuparsi della storia dei paesi un tempo dominati dall'Italia; contemporaneamente per\u00f2, s'aprirono nuove polemiche e dibattiti che acquisirono rilevanza non solo culturale e storiografica, ma soprattutto politica e diplomatica.\nNel secondo dopoguerra in Italia vennero profuse pochissime energie per documentare e affrontare il passato coloniale italiano, e ancor meno per accendere il dibattito civile e politico nei confronti delle \"ex\" colonie; forse solo Del Boca seppe coniugare il rigore della ricerca alla capacit\u00e0 d'intervento pubblico: negli anni '80 e '90, in particolare, decine e decine di migliaia di lettori e un'ancor pi\u00f9 vasta platea televisiva hanno imparato a conoscere e a criticare il passato coloniale italiano. Fino ad allora la memoria degli italiani in Africa era legata soprattutto alle esperienze dirette degl'italiani che effettivamente furono mandati a combattere o che vi si trasferirono per colonizzare i nuovi territori; la maggior parte degli italiani avevano vissuto l'esperienza coloniale solo attraverso la propaganda del regime, che negli anni del dopoguerra fu velocemente dimenticata. Fu Del Boca a riportare in auge la storia coloniale e ad aprire un dibattito fino ad allora non affrontato. \nFu tra i primi studiosi italiano a denunciare le atrocit\u00e0 compiute dalle truppe italiane in Libia e in Etiopia, anche col ricorso a bombardamenti aerei terroristici su centri abitati e talora persino coll'impiego d'armi chimiche come iprite, fosgene e arsina contro le truppe combattenti e la popolazione civile; document\u00f2 inoltre l'apertura di campi di concentramento per l'internamento di guerriglieri e personalit\u00e0 nemiche e il ricorso alle deportazioni di massa, come avvenne con le popolazioni della Cirenaica. Per le sue denunce Angelo Del Boca \u00e8 stato per anni contestato dalla stampa conservatrice e dalle associazioni di reduci e di profughi italiani dall'Africa; primo fra tutti il gi\u00e0 ministro dell'Africa Italiana Alessandro Lessona, il quale, appena Del Boca inizi\u00f2 a documentare, alla fine degli anni Sessanta, la storia della campagna d'Etiopia e il ricorso italiano alle armi chimiche, polemizz\u00f2 con lo storico sostenendo energicamente per il resto della propria vita che l'Italia fascista non aveva mai usato le armi chimiche in Etiopia; per questa sua posizione, Lessona ricevette il sostegno dalla platea ancora abbastanza ampia di reduci e di nostalgici, che, nelle elezioni dell'aprile 1963, gli valse un seggio senatoriale a Firenze per il MSI. Ma solo dalla seconda met\u00e0 degli anni '80, con la pubblicazione completa dell'opera \"Gli italiani in Africa orientale\", il dibattito si fece pi\u00f9 intenso e interess\u00f2 anche gli ambienti politici. Del Boca ne fece fin da subito le spese: nel 1982 l'Associazione nazionale reduci d'Africa dichiar\u00f2 di voler portare lo storico in tribunale a causa dei suoi scritti e per la \u00abtutela morale del sacrificio compiuto dagli Italiani in Africa\u00bb, e sempre in quell'anno la rivista \u00abIl reduce d'Africa\u00bb dedic\u00f2 a Del Boca un articolo ricco di invettive, alle quali affianc\u00f2 l'invito criminale a chiunque si fosse ritenuto offeso da quanto scritto \u00aba recarsi dai Del Boca vari e provvedere da solo, a propria difesa, a difesa di ci\u00f2 che fu e fece\u00bb In quest'ottica l'opera di ricostruzione storica dei crimini italiani in Africa e di fustigazione del colonialismo italiano ha avuto il merito di incrinare nell'opinione pubblica il mito degl'\u00abItaliani brava gente\u00bb, vessillo delle destre italiane e degli ambienti neofascisti; opera che per\u00f2 s'\u00e8 scontrata, secondo Del Boca stesso, anche con la storiografia vicina \u00abagli ambienti conservatori per cui certe cose non si possono dire perch\u00e9 siamo, appunto, \"brava gente\"\u00bb. \nDi rilievo \u00e8 la sua polemica del 1995 con il giornalista Indro Montanelli, il quale sosteneva che quello italiano fu un colonialismo mite, portato avanti grazie all'azione d'un esercito cavalleresco, incapace di compiere brutalit\u00e0, rispettoso del nemico e delle popolazioni indigene; in numerosi interventi pubblici, Montanelli neg\u00f2 infatti ripetutamente l'impiego sistematico di armi chimiche da parte dell'aviazione militare italiana in Etiopia: tuttavia nel 1996 Montanelli si scus\u00f2 pubblicamente con Del Boca quando quest'ultimo dimostr\u00f2, documenti alla mano, l'impiego di tali mezzi di distruzione. Montanelli basava le proprie tesi sulla testimonianza oculare, ma Del Boca, oltre a dimostrare che l'apparato militare italiano riusc\u00ec a mantenere uno stretto segreto sulla guerra chimica grazie all'allontanamento dei giornalisti dal fronte e all'impiego di squadre del servizio per la bonifica del terreno, dimostr\u00f2 anche come lo stesso Montanelli, durante i primi episodi di impiego delle armi chimiche, era ricoverato in ospedale ad Asmara e che, quando fu dimesso, non torn\u00f2 pi\u00f9 al fronte, per cui non poteva essere considerato attendibile. A confermare definitivamente le parole di Del Boca fu, nel 1996, l'ammissione dell'allora ministro della Difesa generale Domenico Corcione, che rifer\u00ec al Parlamento dell'impiego di bombe d'aereo e proiettili d'artiglieria caricati a iprite e arsine durante la guerra d'Etiopia. \nDel Boca ebbe anche il merito di far conoscere diversi crimini di cui si era macchiata l'Italia, come quelli commessi durante la riconquista della Libia a cavallo del 1930, la strage di civili nella capitale Addis Abeba a seguito della rappresaglia scatenata dagli italiani dopo l'attentato al generale Rodolfo Graziani del febbraio 1937, il massacro di monaci copti nella citt\u00e0-convento di Debra Liban\u00f2s nel maggio del 1937 \u2013 diretto dal gen. Pietro Maletti, ma voluto e rivendicato dallo stesso Graziani \u2013 e le famigerate operazioni di \u00abpolizia coloniale\u00bb, con cui si cerc\u00f2 di pacificare con la repressione e il terrorismo le diverse regioni dell'Etiopia. Nel 2010 proprio queste operazioni sono state al centro del saggio di Federica Saini Fasanotti, storica legata agli ambienti della destra cattolica, in \"Etiopia: 1936-1940. Le operazioni di polizia coloniale nelle fonti dell'esercito italiano\"; la quale, pur condannando l'aggressione italiana e riconoscendo le molte atrocit\u00e0 commesse dal nostro esercito, cita il telegramma firmato da Graziani il 31 ottobre, in cui il vicer\u00e9 auspicava \u00ablarga generosit\u00e0 e perdono\u00bb ai guerriglieri, e quindi esprime un giudizio positivo, per la capacit\u00e0 del successore di Graziani, il duca d'Aosta, d'istaurare buoni rapporti con gli etiopici e di combattere la guerriglia in modo efficace; tanto da far pensare che, se non fosse scoppiata la Seconda guerra mondiale, l'insurrezione sarebbe andata scemando fino a esaurirsi. Del Boca si disse d'accordo solo in parte, riconoscendo al duca d'Aosta il merito di aver intrapreso una politica di dialogo con i capi abissini, ma ricorda che non cessarono rappresaglie e l'uso di gas tossici; tanto che la rivolta etiopica contro l'occupante, dopo una flessione, era tornata vigorosa nel 1939. Molto diverso \u00e8 il parere di Del Boca sul telegramma: \u00abGraziani aveva sulla coscienza massacri spaventosi, come l'eccidio di massa dei monaci copti di Debr\u00e1 Liban\u00f3s, e la sua presunta resipiscenza non convince. Ormai era in disgrazia presso Mussolini, a causa degli effetti pessimi della sua politica, e cercava di mettere le mani avanti. Ma non serv\u00ec, perch\u00e9 venne sostituito poco dopo\u00bb.\nD'accordo con l'analisi di Del Boca si espresse anche lo storico Matteo Dominioni, che descrisse la ricerca della Fasanotti di \u00abstampo neocolonialista\u00bb, una ricerca che ha posto l'accento sulle crudelt\u00e0 dei guerriglieri con l'intento di giustificare i crimini commessi da un esercito invasore verso un popolo di \u00abselvaggi\u00bb che si opponevano alla gloriosa \u00abmissione civilizzatrice\u00bb italiana; Dominioni, come Del Boca, non nega che \u00abgli abissini fossero un popolo bellicoso, capace di gesti brutali\u00bb, ma afferm\u00f2 altres\u00ec che in una ricerca storiografica \u00abnon ci si pu\u00f2 basare solo su documenti italiani\u00bb d'epoca fascista: bisogna considerare anche l'altro punto di vista.\nDediche.\nIn memoria di Del Boca \u00e8 stata allestita nell'autunno del 2021, presso il \"Museo Villa Freisch\u00fctz\" di Merano, a cura di Ariane Karbe e Hannes Obermair la mostra \u00abIl mantello etiope\u00bb che verte sulla questione coloniale e della restituzione di beni museali appropriati nel contesto della guerra d'Etiopia. La dedica \u00e8 stata motivata cos\u00ec: \u00abi suoi lavori critici sul periodo coloniale italo-fascista, nonostante forti opposizioni, hanno cambiato permanentemente il profilo storico pubblico, non ultimo anche grazie al loro sguardo empatico, sempre attento all'\"altro\" e che ha quindi cambiato anche la percezione del \"s\u00e9\"\u00bb."}
{"id": "2207131", "revid": "21079", "url": "https://it.wikipedia.org/wiki?curid=2207131", "title": "Nonluoghi", "text": ""}
{"id": "2207133", "revid": "21079", "url": "https://it.wikipedia.org/wiki?curid=2207133", "title": "Superluoghi", "text": ""}
{"id": "2207152", "revid": "119747543", "url": "https://it.wikipedia.org/wiki?curid=2207152", "title": "Alberto Garutti", "text": "Garutti \u00e8 un esponente di rilievo dell'Arte Pubblica in Italia. Attualmente insegna presso lo IUAV di Venezia e la Facolt\u00e0 di Design e Arti al Politecnico di Milano. Fino al 2013 \u00e8 stato titolare della Cattedra di Pittura presso l'Accademia di Brera di Milano. I suoi lavori sono stati esposti in numerose collezioni pubbliche e esposizioni, sia in Italia che all'estero.\nBiografia.\nAlberto Garutti nasce a Galbiate, in provincia di Lecco, nel 1948. Negli anni '50 si trasferisce con la famiglia a Milano, dove si laurea in Architettura al Politecnico e intraprende la carriera artistica collaborando, sin dai primi anni, con gallerie nazionali e internazionali come il Banco a Brescia di Massimo Minini e Paul Maenz Galerie a Colonia.\nNel 1990 partecipa alla Biennale di Venezia, dove espone, in una sala personale, opere provenienti dalla serie \"Orizzonti.\" Dall'inizio degli anni novanta, alterna la sua carriera artistica con l'insegnamento presso l'Accademia di Brera.\nNel 1998 realizza a Bergamo l'opera pubblica \"Ai nati oggi,\" che verr\u00e0 riproposta allo S.M.A.K. Museum di Gand in Belgio nel 2000 ed alla Biennale d'arte di Istanbul nel 2001 sfruttando il sistema d'illuminazione stradale del Ponte sul Bosforo. Nel 2001 progetta a Bolzano (in collaborazione con Museion) l'opera pubblica \"Piccolo Museion\" mentre, l'anno successivo, realizza a Kanazawa in Giappone, l'opera \"Dedicato agli abitanti delle case,\" in collaborazione con il 21st Century Museum of Contemporary Art. L'anno seguente oltre a mostre e manifestazioni artistiche, Garutti partecipa al premio Furla per l'Arte come membro della commissione giudicatrice. Tra il 2003 e il 2008 sono numerosi i progetti che vedono Garutti impegnato per la realizzazione di opere pubbliche, (presso la sede Tiscali a Cagliari, \"Arte all'Arte\" \"e\" Villa Manin a Codroipo) per mostre personali in gallerie private (Galleria Minini a Brescia, Magazzino d'Arte Moderna di Roma, Studio Guenzani a Milano) e musei (MARTa Museum a Herford). Sempre negli stessi anni, nel 2004, \u00e8 Presidente della commissione italiana dell\u2019\"Italian Studio Program\" per selezionare 10 candidati da presentare alla Commissione Statunitense del MoMA PS1 Contemporary Art Center di New York per l'attribuzione di una borsa di studio.\nNel 2008 partecipa alla mostra \"ITALICS, Arte italiana fra tradizione e rivoluzione 1968-2008\" presso Palazzo Grassi a Venezia, in seguito riproposta presso il Museum of Contemporary Art di Chicago, Nel 2009 presenta l'opera \"il cane qui ritratto appartiene a una delle famiglie di Trivero, Quest'opera \u00e8 dedicata a loro e alle persone che sedendosi qui ne parleranno | il cane qui ritratto appartiene a una delle famiglie di Trivero. Quest'opera \u00e8 dedicata a loro e alle persone che sedendosi qui ne parleranno\" commissionata dalla Fondazione Zegna. Nel 2009 viene allestita, prima presso gli spazi del MAXXI - Museo nazionale delle arti del XXI secolo di Roma e qualche mese dopo alla Fondazione Sandretto Re Rebaudengo di Torino, l'opera \"Temporali.\" Nello stesso anno vince il Premio Terna 02 ed il Premio per la Cultura della citt\u00e0 di Gand in Belgio. Nel 2010 l'opera \"tutti i passi che ho fatto nella mia vita mi hanno portato qui, ora\" viene installata negli spazi dell'Aeroporto di Malpensa e della Stazione Cadorna di Milano e l'anno successivo a Mosca per il Moscow Museum of Modern Art. Nel 2012 Milano gli dedica la sua prima retrospettiva nelle sale del PAC, dove si ripercorrono i punti cardine della sua carriera nella mostra Didascalia/Caption. In contemporanea alla mostra viene inaugurata la sua prima opera d'arte pubblica a Milano, inserita nel nuovo complesso architettonico di piazza Gae Aulenti. Nel 2013 alcune sue opere vengono selezionate per essere esposte alla Prague Biennale 6.\nRiconoscimenti.\nNel 2011 Il lavoro per la Corale Vincenzo Bellini viene selezionato da Creative Time di New York, tra i 100 progetti pubblici della mostra \"Living as Form: Socially Engaged Art from 1991-2011.\""}
{"id": "2207157", "revid": "1494169", "url": "https://it.wikipedia.org/wiki?curid=2207157", "title": "Acagi\u00f9", "text": ""}
{"id": "2207159", "revid": "7336", "url": "https://it.wikipedia.org/wiki?curid=2207159", "title": "Anacardio", "text": ""}
{"id": "2207160", "revid": "7336", "url": "https://it.wikipedia.org/wiki?curid=2207160", "title": "Acajou", "text": ""}
{"id": "2207161", "revid": "729019", "url": "https://it.wikipedia.org/wiki?curid=2207161", "title": "Amulung", "text": "Amulung \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nAmulung \u00e8 formata da 47 baranggay:"}
{"id": "2207162", "revid": "1573940", "url": "https://it.wikipedia.org/wiki?curid=2207162", "title": "Chiesa di Sant'Orsola (Roma)", "text": "La chiesa di Sant'Orsola \u00e8 una chiesa di Roma, nel quartiere Nomentano, in via Livorno.\nEssa \u00e8 annessa all'Istituto scolastico Sant'Orsola. La chiesa si presenta a tre navate separata da pilastri. Nel presbiterio vi sono tre vetrate: quella centrale raffigura la Madonna, mentre le due laterali angeli in adorazione. Nelle pareti laterali quattro pannelli di legno intarsiato, con la raffigurazione di santi."}
{"id": "2207163", "revid": "3115", "url": "https://it.wikipedia.org/wiki?curid=2207163", "title": "Chiesa di Santa Lucia (Roma)", "text": "La chiesa di Santa Lucia \u00e8 un luogo di culto cattolico di Roma, sede dell'omonima parrocchia appartenente alla diocesi di Roma e, dal 1973 del titolo cardinalizio di \"Santa Lucia a Piazza d'Armi\".\nL'edificio \u00e8 situato nel tratto della circonvallazione Clodia tra piazzale Clodio e piazza Maresciallo Giardino, nel quartiere Della Vittoria, rientrante all'interno dei confini del Municipio Roma I.\nStoria.\nLa chiesa di Santa Lucia, con l'attiguo complesso parrocchiale, venne costruita nel 1938 su progetto dell'architetto romano Tullio Rossi, autore di varie chiese edificate nella capitale tra il 1930 e il 1960 circa.\nNegli anni successivi il luogo di culto \u00e8 stato oggetto di svariati interventi di restauro e riadattamento: importanti quelli degli anni 1990, con la realizzazione di un nuovo presbiterio (1994) e della cappella dell'Adorazione, lungo la navata laterale di destra, inaugurata e benedetta da monsignor Piero Marini il 31 gennaio 1999; risalgono ai primi anni 2010 le vetrate della navata centrale, opera del Centro Aletti.\nLa parrocchia che insiste sulla chiesa di Santa Lucia, affidata al clero diocesano di Roma, venne eretta il 22 maggio 1936 con il decreto del cardinale vicario Francesco Marchetti Selvaggiani \"Succrescente in die\", i cui confini vennero stabiliti da un decreto dello stesso il 30 settembre 1938.\nDescrizione.\nEsterno.\nL'esterno della chiesa, interamente rivestito con mattoncini in cotto color marrone scuro, \u00e8 privo di particolari decorazioni. Il prospetto, preceduto da un sagrato, \u00e8 costituito dalla facciata a salienti, che segue la conformazione interna dell'edificio; in corrispondenza della navata mediana, vi \u00e8 il portico, che si apre sull'esterno con tre fornici a serliana, intervallati da quattro pilastri, ognuno traforato al centro con un'apertura rettangolare.\nSulla parte posteriore dell'edificio vi \u00e8 la torre campanaria. Questa \u00e8 a pianta rettangolare e all'interno della cella \u00e8 accolto il seguente concerto di 3 campane (in origine 4), fuso nel 1938 dalla ditta Lucenti:\nInterno.\nL'interno della chiesa \u00e8 a tre navate, separate da colonne cilindriche in finto marmo con semplici capitelli decorati a mosaici; le due navate laterali sono gemelle, di sezione minore rispetto a quella centrale. Quest'ultima \u00e8 illuminata da quattordici finestre, realizzate dal Centro Aletti e incentrate sulle opere di misericordia; all'inizio della navatella di sinistra, sulla parete, vi \u00e8 un affresco policromo raffigurante la \"Madonna del Divino Amore\", di Silvio Alessandri; a met\u00e0 della navata opposta, invece, si aprono tre confessionali con vetrate policrome e la cappella feriale, con un quadro devozionale raffigurante il \"Sacro Cuore di Maria\". In fondo a ciascuna delle due navatelle, vi \u00e8 una cappella a pianta rettangolare e priva di altare: quella di sinistra ospita una statua di \"Santa Lucia\", in marmo bianco, opera di Francesco Nagni, con retrostante mosaico policromo dell'Alessandri; dello stesso autore \u00e8 anche la decorazione musiva della cappella dell'Adorazione, a destra, con tabernacolo ovoidale sormontato da quattro angeli argentati, opera di Lello Scorzelli.\nLa navata centrale termina con l'abside poligonale, avente copertura con soffitto piano. In essa e nell'ultima parte dell'aula trova luogo il presbiterio, rialzato di alcuni gradini rispetto al resto della chiesa, con moderni arredi in granito e porfido rosso. In posizione avanzata vi sono il fonte battesimale e l'imponente ambone (a sinistra) e l'altare, la cui mensa ha gli angoli smussati (al centro); in posizione arretrata chiude l'area presbiterale una parete con profilo ad arco, al centro della quale vi \u00e8 un \"Crocifisso\" bronzeo opera di Francesco Nagni.\nOrgano a canne.\nNell'abside, alle spalle della parete sulla quale \u00e8 posto il crocifisso del presbiterio, a pavimento, si trova l'organo a canne Mascioni \"opus 907\", costruito nel 1969 per il Pontificio Collegio Latino Americano e donato alla chiesa di Santa Lucia nel 1975 dall'Arma dei Carabinieri.\nLo strumento \u00e8 interamente a trasmissione elettrica e il corpo fonico \u00e8 privo sia di mostra, sia di cassa di contenzione (ad esclusione di quella espressiva); la consolle \u00e8 situata nella navata laterale di destra, nei pressi del presbiterio, e dispone di due tastiere di 61 note ciascuna e pedaliera concavo-radiale di 32 note, con i registri, le unioni, gli accoppiamenti e gli annullatori azionati da placchette a bilico poste al di sopra del secondo manuale."}
{"id": "2207164", "revid": "1833487", "url": "https://it.wikipedia.org/wiki?curid=2207164", "title": "PalaSele", "text": "Il Palasele \u00e8 un palazzetto dello sport della citt\u00e0 di Eboli.\nCaratteristiche.\n\u00c8 situato in via Serracapilli, nelle vicinanze dello Stadio Jos\u00e9 Guimar\u00e3es Dirceu utilizzato dalla principale squadra di calcio locale, l'Academy Ebolitana.\nIl Palasele \u00e8 il pi\u00f9 grande palazzetto della Campania, infatti con i suoi posti a sedere \u00e8 in grado di ospitare eventi e manifestazioni a carattere nazionale ed internazionale.\nUtilizzo.\nLa struttura \u00e8 utilizzata ordinariamente anche per attivit\u00e0 sportive locali come judo, pugilato, hockey su pista, pallavolo, basket e danza sportiva.\nOgni anno, di solito la seconda settimana di settembre, l'impianto ospita la fiera campionaria locale dove vengono esposte ultime tecnologie innovative di ogni settore.\nSabato 15 dicembre 2001 il PalaSele \u00e8 stato protagonista della dodicesima puntata, della seconda edizione, del programma Torno Sabato...la lotteria di Giorgio Panariello.\nIl 4 giugno 2004 il PalaSele ha ospitato una partita del girone eliminatorio della World League della nazionale di pallavolo maschile, Italia Vs Cina terminato con il risultato di 3 a 0 a favore degli azzurri. \nNel 2009 vi si \u00e8 svolta la Final Eight di Coppa Italia di pallavolo femminile 2008-2009. \nDal 3 al 14 luglio 2019 il PalaSele ha ospitato alcune gare di qualificazione e le finali di pallavolo maschile e femminile della XXX Universiade.\nConcerti.\nSia per la capienza che per l'acustica il PalaSele \u00e8 inserito spesso nelle date dei concerti e spettacoli di alcuni dei pi\u00f9 importanti cantanti italiani:\nHanno effettuato concerti al PalaSele anche i seguenti artisti: Edoardo Bennato, Arisa, Peppino Di Capri, Pino Daniele, Fabrizio Moro, Annalisa, Clementino, Francesco Gabbani, Al Bano, Rocco Hunt, Il Volo, Noemi e Francesca Michielin."}
{"id": "2207170", "revid": "339392", "url": "https://it.wikipedia.org/wiki?curid=2207170", "title": "Forme di stato", "text": ""}
{"id": "2207172", "revid": "729019", "url": "https://it.wikipedia.org/wiki?curid=2207172", "title": "Aparri", "text": "Aparri \u00e8 una municipalit\u00e0 di Prima classe delle Filippine, situata nella Provincia di Cagayan, nella Regione della Valle di Cagayan.\nAparri \u00e8 formata da 42 baranggay:"}
{"id": "2207173", "revid": "767487", "url": "https://it.wikipedia.org/wiki?curid=2207173", "title": "Bart\u0142omiej P\u0119kiel", "text": "Biografia.\nP\u0119kiel fu l'assistente di Marco Scacchi quando quest'ultimo guidava la Cappella Reale di Varsavia e successivamente fu egli stesso \"Kapellmeister\" dal 1649 al 1655. Dopo questa data si trasfer\u00ec a Cracovia, dove diresse l'orchestra della cattedrale dopo la morte di Franciszek Lilius nel 1657. La maggior parte delle sue composizioni fu perduta durante la guerra tra Polonia e Svezia. Importante fu la sua produzione di musica sacra, di cui ci restano circa 30 opere, per cori a pi\u00f9 voci con accompagnamento strumentale, secondo i canoni dello stile concertato italiano."}
{"id": "2207174", "revid": "110157", "url": "https://it.wikipedia.org/wiki?curid=2207174", "title": "Basilica di San Giovanni Bosco", "text": "La basilica di San Giovanni Bosco \u00e8 un luogo di culto cattolico di Roma, situato nel quartiere Don Bosco, tra via Tuscolana e l'aeroporto di Centocelle.\nStoria.\nLa Basilica fu costruita agli inizi degli anni cinquanta del Novecento dall'architetto siciliano Gaetano Rapisardi, che vinse il concorso indetto dalla Pontificia commissione centrale per l'arte sacra in Italia per conto dei Salesiani.\nIl 12 settembre 1952 fu posta la prima pietra del nuovo edificio da parte del cardinale vicario Clemente Micara, ma i lavori veri e propri iniziarono circa un anno dopo; la chiesa fu inaugurata il 2 maggio 1959 con solenne consacrazione a opera del cardinale Benedetto Aloisi Masella, protettore della Congregazione Salesiana; buona parte degli interni per\u00f2 era ancora da realizzare, e solo nel 1964 l'edificio fu ultimato secondo i piani originari.\nIl giorno successivo alla consacrazione, il 3 maggio, papa Giovanni XXIII venne in visita alla nuova chiesa per pregare davanti alla tomba del santo torinese a cui era intitolato l'edificio sacro e la cui urna, per l'occasione, era stata trasferita da Torino a Roma.\nLa chiesa \u00e8 sede parrocchiale, eretta il 7 novembre 1953 con il decreto del cardinale vicario Clemente Micara \"Pervigili cura\", e affidata ai Padri Salesiani, che sono i proprietari della chiesa.\nPapa Paolo VI, con la costituzione apostolica \"Romana haec Sedes\" del 5 febbraio 1965, la elev\u00f2 a diaconia cardinalizia, con la denominazione di \"San Giovanni Bosco in via Tuscolana\" e, il 20 novembre successivo, la promosse alla dignit\u00e0 di basilica minore con la lettera apostolica \"Adulescentium patris\".\nNel 2010 viene nominato cardinale diacono della basilica Robert Sarah, prefetto della Congregazione per il culto divino e la disciplina dei sacramenti, che prender\u00e0 possesso della propria diaconia l'anno seguente.\nDescrizione.\nL'esterno.\nEsternamente la basilica si presenta compatta e dominata dalle due cupole, di cui la maggiore ha un diametro di circa 40 metri. Nella sua parte terminale \u00e8 collocata un'opera bronzea di Alessandro Monteleone composta da quattro angeli, di tre metri d'altezza, che sorreggono una corona sormontata da una croce.\nNella facciata \u00e8 inserito un altorilievo, opera di Arturo Dazzi, raffigurante l\"'Apoteosi di san Giovanni Bosco\", sovrastante la dedica della chiesa: \"Sancto J. Bosco A. D. MCMLVIII\". \nL'altorilievo \u00e8 accompagnato, alla sua destra e alla sua sinistra, da 6 statue marmoree, raffiguranti gli arcangeli Michele e Gabriele (di Ercole Drei), i santi Francesco di Sales e Giuseppe Cafasso (di Giovanni Amoroso e Antonio Venditti), ed i papi Pio IX e Pio XI (di Francesco Nagni).\nNella facciata \u00e8 incluso il portico, con cinque porte bronzee, di cui la centrale e principale, \u00e8 alta 10 metri. Le due porte mediane sono accompagnate da \"statue bronzee di angeli\", opera di Eugenio De Courten, mentre le due porte esterne sono sormontate da statue bronzee di Attilio Selva, una raffigurante \"Cristo redentore\" e l'altra \"San Giovanni Battista\".\nLe campane.\nLa basilica possiede due torri campanarie simmetriche, su una delle quali sono installate le campane.\nIl concerto di campane \u00e8 formato da nove bronzi inceppati a \" slancio\" in tonalit\u00e0 di Si bemolle2 maggiore (Si b2 - Do 3 - Re 3 - Mi b 3 - Fa 3 - Sol 3 - La 3 - Si b 3 - Do 4), ed \u00e8 frutto di unica fusione ad opera della fonderia Colbachini di Bassano del Grappa nell'anno 1957.\n\u00c8 uno dei pi\u00f9 grandi concerti di campane della capitale (sia come numero di campane che come tonalit\u00e0).\nL'interno.\nL'interno della chiesa \u00e8 a pianta basilicale a tre navate separate da pilastri, e con transetto.\nLa navata centrale \u00e8 illuminata dalla grande cupola, mentre le navate laterali sono illuminate da 32 grandi lampadari in oro e vetro di Murano, fatti a mano con motivi floreali ed angeli. Nei pilastri, che separano fra loro le navate, sono incastonate le formelle in bronzo della \"Via Crucis\" di Venanzo Crocetti. L'interno delle due cupole sono decorate con mosaici di Augusto Ranocchi: i mosaici della cupola minore raffigurano diversi simboli cristiani alternati a scritte in latino; mentre i mosaici della grande cupola rappresentano alcuni sogni che hanno caratterizzato la vita di Giovanni Bosco.\nLa chiesa \u00e8 poi riccamente decorata da vetrate policrome, che creano un particolare effetto scenico. Le vetrate principali si trovano nei tamburi delle due cupole: nel tamburo della cupola maggiore vi sono raffigurate \"Storie della Bibbia\", opera di Marcello Avenali e Lorenzo Bigotti; nel tamburo di quella minore, \"I sette sacramenti\" e le \"Opere di misericordia\", di Bruno Saetti. Altre vetrate sparse per la chiesa sono opera di Rolando Monti, Virgilio Guzzi e Luigi Montanarini.\nIl presbiterio originario, di Luigi Venturini, prevedeva una balaustra che lo separasse dal resto della chiesa; nel 1992 alcuni interventi di ammodernamento, ad opera di Costantino Ruggeri, portarono all'eliminazione della balaustra, e al rifacimento dell'altare e dell'ambone. L'altare maggiore \u00e8 un monolito di marmo di Carrara dal peso di 10 tonnellate: nella sua parte frontale esso \u00e8 scolpito a formare delle rocce che ricordano il monte Calvario, su cui trov\u00f2 la morte il Cristo; ed inoltre presenta delle fenditure, che richiamano il pane che sull'altare viene spezzato e donato ai fedeli. L'ambone, luogo di lettura della parola di Dio, \u00e8 anch'esso costituito da un unico blocco di marmo. Dietro l'altare maggiore \u00e8 collocato il tabernacolo, sormontato da un tronetto a raggiera ed un crocifisso, opera composita di Pericle Fazzini.\nLa parte di fondo del presbiterio \u00e8 dominata da un grande mosaico, di 100 metri quadrati, raffigurante la \"Gloria di san Giovanni Bosco\", opera di Giovanni Brancaccio, fiancheggiato da otto bassorilievi, raffiguranti alcuni episodi significativi della vita del santo piemontese, opera di autori diversi, tra cui Alessandro Monteleone, Francesco Nagni e Luigi Venturini.\nSulle navate laterali insistono dodici cappelle laterali, sei per lato, arricchite da opere d'arte di artisti del Novecento italiano, tra cui Michele Gorrisi, Emilio Greco, Paolo Crida, Goffredo Verginelli, Baccio Maria Bacci, Attilio Torresini, Lorenzo Gigotti, Enrico Martini, Antonio Biggi, Primo Conti, Tommaso Bartolini, Mario Caffaro Rore, Emilio Notte, Oddo Aliventi, Silvio Consadori, Enzo Assenza.\nOrgano a canne.\nSulla cantoria di sinistra del presbiterio si trova il grande organo a canne Tamburini \"opus 394\", costruito fra il 1958 e il 1959. Progettato da Fernando Germani, lo strumento \u00e8 stato pi\u00f9 volte revisionato, ma mantenendo inalterate le sue caratteristiche originarie; fra questi interventi di restauro vi \u00e8 quello del 1988 ad opera dell'organaro Alvaro Vercelli; inoltre, nel 1994, lo strumento \u00e8 stato integralmente revisionato e restaurato. L'organo \u00e8 a trasmissione elettro-pneumatica con consolle in cantoria. I registri sono 70 registri per un totale di 5.274 canne e 13 campane tubolari; tutt'oggi \u00e8 uno dei pi\u00f9 grandi organi a canne d'Italia."}
{"id": "2207175", "revid": "1543377", "url": "https://it.wikipedia.org/wiki?curid=2207175", "title": "Record britannici del nuoto", "text": "I record britannici del nuoto sono i tempi pi\u00f9 veloci mai nuotati in una competizione, da un nuotatore rappresentante la Gran Bretagna.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2207177", "revid": "1573940", "url": "https://it.wikipedia.org/wiki?curid=2207177", "title": "Chiesa di San Gelasio I papa", "text": "La Chiesa parrocchiale di San Gelasio I papa \u00e8 una chiesa di Roma, nel quartiere Ponte Mammolo, in via Fermo Corni, 1.\nEssa fu costruita agli inizi degli anni novanta ed inaugurata dal cardinale Camillo Ruini, con la solenne consacrazione, il 15 novembre 1992, intitolata a San Gelasio I, 49\u00ba Vescovo di Roma e Pontefice della Chiesa Cattolica.\nLa chiesa \u00e8 sede parrocchiale, istituita il 19 maggio 1972 con il decreto del cardinale vicario Angelo Dell'Acqua \"Quotidianis curis\", \u00e8 affidata a don Domenico Romeo sacerdote diocesano della Diocesi di Roma dal 01 settembre 2018.\nL'area territoriale parrocchiale comprende parte del quartiere di Ponte Mammolo e parte di quello di Rebibbia. Sono presenti nel territorio parrocchiale due edifici adibiti al culto:\n- Chiesa Parrocchiale di San Gelasio I Papa;\n- Chiesetta di Rebibbia.\n\u00c8 stata visitata da papa Francesco il 25 febbraio 2018."}
{"id": "2207179", "revid": "120666228", "url": "https://it.wikipedia.org/wiki?curid=2207179", "title": "Chiesa di San Gaspare del Bufalo", "text": "La chiesa di San Gaspare del Bufalo \u00e8 una chiesa di Roma, nel quartiere Tuscolano, in via Rocca di Papa.\nStoria.\nEssa fu costruita su progetto dell'architetto Pier Luigi Nervi tra il 1976 ed il 1981, e venne solennemente consacrata dal cardinale Ugo Poletti il 24 ottobre 1981. Come ricorda una lapide posta in fondo alla chiesa, il 6 dicembre 1981, alcuni mesi dopo l'attentato, la chiesa ricevette la visita di Giovanni Paolo II.\nLa chiesa \u00e8 sede parrocchiale, istituita il 19 marzo 1961 con il decreto del cardinale Luigi Traglia \"Cum in regione\", ed affidata ai sacerdoti della Congregazione dei Missionari del Preziosissimo Sangue, che ne sono i proprietari e al cui fondatore \u00e8 intitolata la chiesa.\nDescrizione.\nLa chiesa, in cemento armato a vista, si presenta a pianta quadrata e l'ingresso principale \u00e8 posto in uno dei suoi vertici. La copertura a piramide \u00e8 realizzata in rame con giunti sagomati anch'essi in rame. All'ingresso \u00e8 posto la statua di san Gaspare, titolare della chiesa. Staccato dal corpo principale \u00e8 il basso campanile, realizzato da sette pilastri in cemento armato che sorreggono le campane.\nL'interno si presenta con un piano di calpestio in leggera discesa verso l'altare, e con i banchi disposti ad emiciclo. All'altare maggiore vi \u00e8 un trittico bronzeo di Raoul Vistoli, raffigurante \"Ges\u00f9 crocifisso, Maria e Gaspare del Bufalo\"; dietro \u00e8 posta una vetrata policroma con la raffigurazione dei simboli eucaristici del pane e del vino. Di notevole fattura la \"Via Crucis\", opera bronzea del sacerdote francescano Andrea Martini, le cui scene si susseguono, senza soluzione di continuit\u00e0, lungo le pareti dell'edificio: i bozzetti in vetroresina sono esposti nella chiesa di San Frumenzio ai Prati Fiscali. A fianco del presbiterio vi \u00e8 la cappella del Santissimo Sacramento, a pianta ottagonale, dominata da una grande opera in ceramica, raffigurante il santo titolare della chiesa.\nOratorio.\nLa chiesa inoltre, dispone anche di un oratorio, adibito esattamente di fronte ad essa. Quest'ultimo dispone di un campo da basket e ben due campi da calcio a 5 in erba sintetica, utilizzati per le partite in casa e per gli allenamenti della squadra della chiesa. Il tutto \u00e8 all\u2019aperto. L\u2019oratorio, infine, ha anche un piccolo parco giochi per i bambini "}
{"id": "2207180", "revid": "196390", "url": "https://it.wikipedia.org/wiki?curid=2207180", "title": "Hedge Fund", "text": ""}
{"id": "2207184", "revid": "21801396", "url": "https://it.wikipedia.org/wiki?curid=2207184", "title": "Pap\u00e0 e Mamma sono alieni", "text": ""}
{"id": "2207187", "revid": "729019", "url": "https://it.wikipedia.org/wiki?curid=2207187", "title": "Baggao", "text": "Baggao \u00e8 una municipalit\u00e0 di Prima classe delle Filippine, situata nella Provincia di Cagayan, nella Regione della Valle di Cagayan.\nBaggao \u00e8 formata da 48 baranggay:"}
{"id": "2207190", "revid": "184925", "url": "https://it.wikipedia.org/wiki?curid=2207190", "title": "U Roy", "text": ""}
{"id": "2207191", "revid": "726373", "url": "https://it.wikipedia.org/wiki?curid=2207191", "title": "L'uomo dalla pistola d'oro (romanzo)", "text": "L'uomo dalla pistola d'oro (\"The Man with the Golden Gun\") \u00e8 il dodicesimo e ultimo romanzo dello scrittore britannico Ian Fleming incentrato sulle avventure di James Bond. Fu pubblicato postumo a un anno dalla morte dell'autore.\nTrama.\nJames Bond, ignaro della sua identit\u00e0, attenta alla vita di M con una pistola caricata a veleno. Il tentativo fallisce. James Molony, neurologo del Servizio Segreto inglese, scopre che 007, dato per caduto nella sua ultima missione in Giappone, era stato scovato dai sovietici, ridotto a un automa con un lavaggio del cervello durante il suo soggiorno in URSS e \"riprogrammato\" per uccidere M. 007 \u00e8 reintegrato in virt\u00f9 dell'ottimo stato di servizio, ma deve sottoporsi a un'intensa terapia sotto l'osservazione di Molony e adattarsi a un ruolo non operativo e a una vita in ufficio.\nSul tavolo di M finisce il fascicolo di Francisco Scaramanga, un killer professionista, spesso al soldo del KGB, che si nasconde a Cuba. Il capo del servizio segreto decide di mettere 007 alla prova: lo manda sulle tracce dell'assassino, consapevole che, se il suo ex agente migliore non \u00e8 guarito, potrebbe aver firmato la sua condanna a morte. Un modo, comunque, per risolvere la questione.\nGiunto a Kingston, Bond incontra la sua ex segretaria Mary Goodnight, che ora lavora per la sezione J del servizio. Su un giornale locale legge un'inserzione che ha tutta l'aria di una comunicazione del KGB e si reca a Sav'la Mar in un bordello gestito da Tiffy. Mentre chiede informazioni, si imbatte in Scaramanga, che sta esibendo il suo talento di tiratore con la sua particolare pistola d'oro, sparando agli uccellini che Tiffy, molto affezionata a loro, tiene in una gabbia. Bond riesce a farsi assumere da Scaramanga come guardia del corpo per un importante evento di due giorni.\n007 si trova a partecipare a una riunione dei pi\u00f9 spietati \"gangster\" mondiali: vi riconosce il suo vecchio amico Felix Leiter, infiltratosi a registrare l'incontro per conto della CIA. Nella stessa sera, Mary Goodnight si intrufola nella stanza di Bond per comunicargli un \"Urgentissimo\": 007 vi legge che uno dei partecipanti alla riunione, Hendriks, \u00e8 in realt\u00e0 un agente del KGB che ha l'incarico di ucciderlo.\nIl giorno dopo Scaramanga invita tutti a un viaggio con battuta di caccia in treno. il piano di Scaramanga sarebbe uccidere 007, ma questi con l'aiuto di Felix Leiter riesce a scampare al tentativo, eliminando i gangster. Bond e Leiter saltano dal treno, seguiti da Scaramanga gravemente ferito, l'americano si rompe una gamba. Bond inseguir\u00e0 Scaramanga e lo uccider\u00e0, dopo che questi ha tentato di ucciderlo un'ultima volta.\nIn ospedale ricever\u00e0 da Mary Goodnight il reintegro nella sezione 00 da parte di M, e rifiuter\u00e0 il cavalierato offerto dalla Regina per i suoi servigi.\nAdattamenti cinematografici.\nAl romanzo \u00e8 ispirato il film \"Agente 007 - L'uomo dalla pistola d'oro\" (1974), per la regia Guy Hamilton, con Roger Moore interprete di James Bond e Christopher Lee nei panni di Francisco Scaramanga."}
{"id": "2207197", "revid": "767487", "url": "https://it.wikipedia.org/wiki?curid=2207197", "title": "Inner Circle (gruppo musicale)", "text": "Gli Inner Circle sono un gruppo musicale giamaicano fondato nel 1968.\nStoria.\nLa band divenne nota negli anni settanta come gruppo reggae pop. Nel 1973 il sub\u00ec una scissione da cui prese vita il gruppo dei Third World; gli Inner Circle continuarono comunque la propria attivit\u00e0 pubblicando l'album \"Rock the Boat\" nel 1974. L'ingresso nel gruppo del cantante Jacob Miller, nel 1976, diede un nuovo impulso al gruppo; Miller port\u00f2 una profonda spiritualit\u00e0 rastafariana e l'interesse per i temi sociali, valori su cui si basano molti celebri lavori del gruppo come \"Forward Jah Jah Children\".\nOggi gli Inner Circle sono ricordati soprattutto per la canzone \"Sweat a la la la long\" dall'album \"Bad To The Bone\" (1992) e per \"Bad Boys\", che \u00e8 stata tra l'altro usata nella colonna sonora del reality show \"Cops\" e che ha dato il titolo ai tre film polizieschi \"Bad Boys\" , \"Bad Boys II\" e Bad Boys For Life con protagonisti Will Smith e Martin Lawrence."}
{"id": "2207199", "revid": "287204", "url": "https://it.wikipedia.org/wiki?curid=2207199", "title": "Ballesteros", "text": ""}
{"id": "2207200", "revid": "1516566", "url": "https://it.wikipedia.org/wiki?curid=2207200", "title": "Ritratto di Hilaire De Gas", "text": "Il Ritratto di Hilaire De Gas \u00e8 un dipinto del pittore francese Edgar Degas, realizzato intorno al 1857 e conservato al Mus\u00e9e d'Orsay di Parigi.\nDescrizione.\nRen\u00e9 Hilaire De Gas, nonno del celebre pittore, era un uomo che dopo i burrascosi trascorsi della rivoluzione francese decise di trasferirsi a Napoli, dove entr\u00f2 nel mondo degli affari diventando un benestante quanto colto banchiere: le vicende biografiche di Ren\u00e9 vengono affrontate in maggiore dettaglio nel paragrafo \"Edgar Degas \u00a7 Origini familiari\". Il giovane Degas, dopo essersi formato in patria, avrebbe poi coronato i suoi studi andando a visitare il nonno a Napoli, citt\u00e0 culturalmente molto vivace all'epoca. L'opera, datata in alto a destra (\u00abCapodimonte 1857\u00bb), dopo varie peregrinazioni trov\u00f2 la sua collocazione definitiva al museo d'Orsay, a Parigi, dove \u00e8 esposta tuttora sotto il numero d'inventario RF 3661.\nRen\u00e9 Hilaire Degas, colto mentre siede su una poltrona, non manca certo di portamento: indossa per l'occasione un gilet bianco, dei pantaloni grigi ed una giacca nera, che mettono in risalto il suo aspetto distinto. Tuttavia l'espressione un po' stanca del viso ed il bastone dall'impugnatura d'avorio tenuto sul grembo tradiscono il peso dei suoi ottantasette anni, e l'inesorabilit\u00e0 del tempo che passa. Il bastone, tuttavia, suggerisce anche il suo \"status\" di capofamiglia e, anzi, restituisce l'impressione di un'innata autorit\u00e0. Oltre che nel presente dipinto, uno dei vertici assoluti della ritrattistica degassiana, il pittore avrebbe ritratto il nonno in tre disegni a matita del 1856 e in un altro olio del 1857, rimasto incompiuto, dove troviamo Ren\u00e9 Hilaire seduto ad un tavolo intento a leggere il giornale con un cappello verde in testa.\nDal punto di vista tecnico il dipinto \u00e8 impostato su una griglia di linee orizzontali (descritte dal divano), verticali (che seguono l'imponente figura di Ren\u00e9 Hilaire) ma anche diagonali (si guardi il braccio sinistro dell'uomo, ottimale anche per conferire stabilit\u00e0 alla scena), in pieno accordo con i canoni compositivi del Rinascimento. La tavolozza, arpeggiata sulle armonie degli ocra e dei neri, sente la vivissima influenza della lezione di Flandrin e di Lamothe, maestri giovanili di Degas, che per\u00f2 viene gi\u00e0 parzialmente superata grazie all'inserimento di un \u00abgiallo tenue e luminoso, che alleggerisce tutta la composizione\u00bb (Alessandra Borgogelli). La scena, infatti, rivela una maggiore vivacit\u00e0 rispetto ai dipinti dei maestri, anche perch\u00e9 inondata di una luce che riscalda solo le parti del dipinto pi\u00f9 rilevanti e perch\u00e9 ravvivata dalla posa disinvolta e non troppo ufficiale del nonno."}
{"id": "2207201", "revid": "1543377", "url": "https://it.wikipedia.org/wiki?curid=2207201", "title": "Enrico Cravero", "text": "Nel 1853 entr\u00f2 come operaio meccanico nello stabilimento G. Ansaldo &amp; C. di Sampierdarena, per passare due anni dopo in quello dei Fratelli Orlando che gestivano l'ex Arsenale Regio alla Foce del Bisagno.\nNel 1858, alla ricerca di miglior fortuna, si rec\u00f2 prima in Svizzera e poi a Costantinopoli ma poco dopo ritorn\u00f2 a lavorare come operaio dagli Orlando e nel 1859 venne nominato capo operaio. Nel 1865 gli Orlando chiusero il Cantiere della Foce ed andarono a gestire il Cantiere di Livorno ed Enrico Cravero, con un socio apr\u00ec una piccola officina, assumendone la direzione tecnica e a partire dal 1872 anche la direzione amministrativa e nel 1874 l'officina contava 229 operai.\nNel 1879 Enrico Cravero chiuse l'opificio per assumere, nel 1880, in societ\u00e0 con un gruppo di capitalisti, il Cantiere della Foce trasformando nel giro di pochi anni il vecchio Arsenale Regio in un moderno complesso industriale che arriv\u00f2 ad impiegare oltre un migliaio di lavoratori. Nel 1890 il cantiere venne ceduto agli Odero, che avevano gi\u00e0 uno stabilimento a Sestri Ponente unificandone l'attivit\u00e0.\nAll'inizio degli anni trenta a causa della ristrutturazione della citt\u00e0 di Genova il Cantiere della Foce venne soppresso e ad Enrico Cravero \u00e8 intitolata la strada che passa nei pressi dove era ubicato l'ex Arsenale Regio.\nNon ha avuto discendenti."}
{"id": "2207205", "revid": "1613185", "url": "https://it.wikipedia.org/wiki?curid=2207205", "title": "Ritratti alla Borsa", "text": "Ritratti alla Borsa (Portraits \u00e0 la Bourse) \u00e8 un dipinto a olio su tela di Edgar Degas, di 100x82\u00a0cm, conservato nel Mus\u00e9e d'Orsay di Parigi, databile tra il 1878 ed il 1879.\nStoria e descrizione.\nIn questo dipinto il pittore disegna degli speculatori indaffarati sotto il portico della Borsa di Parigi. \u00c8 un ambiente che lui stesso conosce bene, poich\u00e9 proviene da una famiglia borghese legata alla finanza.\nDegas realizz\u00f2 due versioni di questa scena: un pastello, pi\u00f9 piccolo, e quest'olio. Il personaggio centrale che tiene in mano un appunto \u00e8 Ernest May, ricco finanziere e collezionista d'arte, che dal 1878 inizia a collezionare quadri di Degas e di altri pittori impressionisti. Il May domina completamente la scena tanto che i volti degli altri personaggi sono solo abbozzati, non definiti: c'\u00e8 l'uomo alle sue spalle, che cerca di guardare oltre quasi a voler leggere il contenuto del biglietto; c'\u00e8 l'uscire che tende il biglietto al May; sulla destra, in primo piano, si indovinano le spalle di un uomo, con le mani dietro la schiena, ma senza testa; infine sulla sinistra, nascosti dietro i pilastri della Borsa, due figure indefinite e quasi grottesche.\nQuest'olio figura nei cataloghi delle mostre impressionistiche del 1879 e del 1880; caso raro, visto che difficilmente la stessa opera, che non era in vendita, veniva presentata in due esposizioni successive.\nIl quadro appartenne alla collezione personale di Ernest May e dei suoi discendenti, prima che fosse donato allo Stato nel 1923; dal 1986 si trova nell'attuale sede."}
{"id": "2207206", "revid": "1543377", "url": "https://it.wikipedia.org/wiki?curid=2207206", "title": "H\u00e9l\u00e8ne Rouart nello studio del padre", "text": "Ritratto di H\u00e9l\u00e8ne Rouart (\"H\u00e9l\u00e8ne Rouart in her Father's Study\") \u00e8 un dipinto a olio su tela di Edgar Degas, di 162,5x121\u00a0cm, conservato nella National Gallery di Londra, datata 1886.\nIl quadro ritrae la figlia dell'industriale ed amico personale di Degas, Henri Rouart. La ragazza posa fra le collezioni del padre, tra cui si possono notare due tele alle sue spalle ed alcune mummie egiziane. La donna \u00e8 ritratta, in piedi, col volto triste e lo sguardo malinconico, le mani e le braccia abbandonate sulla spalliera della poltrona del padre. Accanto, su un tavolo, due pile di fogli e libri."}
{"id": "2207208", "revid": "729019", "url": "https://it.wikipedia.org/wiki?curid=2207208", "title": "Ballesteros (Cagayan)", "text": "Ballesteros \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nBallesteros \u00e8 formata da 19 baranggay:"}
{"id": "2207210", "revid": "729019", "url": "https://it.wikipedia.org/wiki?curid=2207210", "title": "Carabineros de Chile", "text": "I Carabineros de Chile (Carabinieri del Cile) sono la forza di polizia e gendarmeria nazionale del Cile. La loro missione \u00e8 quella di mantenere l'ordine e garantire il pubblico rispetto per le leggi del Paese.\nDipendono dal \"Ministerio del Interior\" (Ministero interno) e per le operazioni militari dal \"Ministerio de Defensa Nacional\" (Ministero della difesa nazionale), attraverso il Sottosegretario ai Carabinieri.\nStoria.\nOrigini.\nLe origini dei \"Carabineros de Chile\" risalgono ai \"Dragones de la Reina\" (Dragoni della Regina) istituiti nel 1758 e rinominati \"Dragoni del Cile\" nel 1812 e altre organizzazioni che ricoprivano funzioni di sorveglianza e polizia locale.\nIn seguito, citt\u00e0 come Santiago e Valpara\u00edso crearono le loro proprie forze di polizia cittadine. Nel 1881 la \"Polic\u00eda Rural\" (Polizia Rurale) fu creata per le aree rurali del Paese. Comunque, il problema principale di questi servizi di polizia era che dipendevano dalle autorit\u00e0 locali per le decisioni ordinarie. Questa situazione conduceva i comandanti locali ad abusare del loro potere per scopi politici. Nel 1896 la \"Polic\u00eda Fiscal\" fu istituita per servire in tutte le citt\u00e0.\nIl corpo.\nLa prima organizzazione di polizia con il nome di \"Carabinieri\" fu il \"Cuerpo de Carabineros\", in analogia ai Reali Carabinieri italiani, che erano arma dell'esercito. Il Corpo fu formato nel 1903 con reparti di cavalleria dell'esercito, per instaurare la legge e l'ordine nella regione dell'Araucan\u00eda del Cile meridionale.\nLe due Istituzioni vantano uno storico rapporto di reciproca amicizia che risale agli inizi del XX secolo, allorch\u00e9 il Governo cileno dette vita appunto al Cuerpo de Carabineros del Ejercito, sul modello dei Carabinieri italiani, cui furono chiesti anche istruttori per apprenderne le modalit\u00e0 addestrative. L'Arma mand\u00f2 allora i marescialli maggiori Torquato Cremonesi e Attilio Felice Riva.\nNel 1908 fu creata l'accademia dei Carabinieri (\"Escuela de Carabineros\"), attualmente basata a Providencia.\nNel 1927, il Presidente Carlos Ib\u00e1\u00f1ez del Campo al \"Cuerpo de Carabineros\" aggreg\u00f2 la \"Policia Fiscal\", la \"Policia Rural\" e assunse la nuova denominazione di \"Carabineros de Chile\", un'istituzione sotto il diretto controllo del governo nazionale. L'organizzazione continua tuttora a portare il nome dato da Ib\u00e1\u00f1ez, che divenne il primo \"Director General\" (Direttore Generale) dei Carabinieri del Cile.\nDal golpe del 1973.\nNel 1973 i Carabineros, guidati dal generale Cesar Mendoza Dur\u00e1n, in seguito nominato Direttore Generale, si unirono al golpe del 1973 sotto la guida dei vertici delle Forze armate cilene, che deposero il Presidente Salvador Allende. Il comandante dei Carabinieri fu un membro ufficiale della Giunta militare (1973-1990), sia come membro dell'Istituzione responsabile dei ruoli amministrativi, sia come ministro dell'Educazione.\nNel 2008 \u00e8 stata nominata la prima donna generale.\nNel 2011 dal ministero della difesa, passano sotto la dipendenza del ministero dell'interno e insieme alla Polic\u00eda de Investigaciones compongono le \"Fuerzas de Orden y Seguridad de Chile\".\nI Carabineros oggi.\nL'attuale missione dei Carabineros \u00e8 quella di mantenere o di ristabilire l'ordine e la sicurezza nella societ\u00e0 cilena attraverso i compiti di polizia, l'educazione civica, il servizio per la comunit\u00e0, e, in caso di guerra, di agire come una forza militare (ogni Carabiniere ha un addestramento militare). Svolgono anche funzioni di polizia militare.\nSecondo la corrente Costituzione in stato d'emergenza i Carabineros sono integrati direttamente nelle Forze Armate per garantire l'ordine e la sicurezza del Paese. I Carabinieri sono comunemente e informalmente chiamati \"Pacos\", simile al francese \"flic\" o all'inglese \"cop\".\nDispongono anche di una squadra per le operazioni speciali (similmente al GIS delle controparti italiane) chiamato GOPE (\"Grupo de Operaciones Policiales Especiales\" - Gruppo di Operazioni Speciali di Polizia), tristemente noto negli anni '70. Esiste anche un corpo d'\u00e9lite incaricato della sicurezza al Palazzo La Moneda e del Presidente della Repubblica.\nOrganizzazione.\nSecondo la definizione della Legge Costituzionale, N\u00ba 18.961, i Carabinieri del Cile sono una forza di polizia, tecnica e di carattere militare, che integra la forza pubblica ed esiste per dare efficacia alla Legge; la sua finalit\u00e0 \u00e8 garantire e mantenere l'ordine e la sicurezza pubblici interni in tutto il territorio della Repubblica e compiere tutte le funzioni assegnate dalla Legge. Il Cile ha anche una forza di polizia investigativa, la \"Policia de Investigaciones\" e una polizia penitenziaria, la Gendarmeria de Chile.\nI Carabinieri dipendono direttamente dal Ministero della Difesa Nazionale e, per quanto concerne i compiti di polizia, dal Ministero degli Interni; si collega amministrativamente ai ministeri tramite la Sottosegreteria ai Carabinieri. Si relaziona con i Ministeri, Intendenze, Governatorati e le altre autorit\u00e0 locali tramite la Direzione Generale, le Alte Ripartizioni (Direzioni e Comandi di Zona), Ripartizioni (Prefetture, Dipartimenti e Scuole) e Unit\u00e0 (Commissariati, Gruppi e Sezioni) secondo corrispondenza. I Carabinieri del Cile come corpo armato sono sostanzialmente obbedienti, che non si occupa di politica, professionale, gerarchizzato e disciplinato e il suo personale \u00e8 soggetto alle norme previste nella legge summenzionata, i suoi regolamenti, il codice di giustizia militare e delle proprie regole interne. I Carabineros non possono appartenere a partiti politici o sindacati n\u00e9 ad istituzioni, gruppi o organizzazioni i cui principi e gli obiettivi sono in contrasto con le funzioni che la Costituzione della Repubblica e le leggi affidate alla polizia.\nSpetta solo all'Istituzione e al suo personale l'utilizzo dello stemma, il colore e lo stile delle uniformi, gradi, stemmi, insegne, medaglie e distintivi che caratterizzano e sono individuati dallo statuto, leggi e regolamenti.\nDirezione generale.\nDal dicembre 2018 il generale direttore dei Carabineros \u00e8 Mario Rozas.\nSubdirecci\u00f3n General.\nAl vertice della Sottodirezione dal dicembre 2018 vi \u00e8 il generale ispettore Diego Olate Pinares.\nGradi e scala gerarchica.\nI Carabinieri del Cile hanno un'origine militare, derivando dagli Antichi Corpi di Cavalleria dell'Esercito cileno. Per questo motivo, tende ad avere molte analogie nei gradi militari, e la rigorosa disciplina organizzativa, con le Forze Armate.\nConformemente alla legge la N\u00ba 18.1961, i gradi e la scala gerarchica del personale dei Carabinieri del Cile \u00e8 la seguente:\nUfficiali Generali e di \"Nomina suprema\".\nHanno questo nome (\"nomina suprema\") perch\u00e9 la loro nomina, le promozioni e i congedi sono adottati con un Supremo Decreto del Presidente del Cile e del Ministero della Difesa Nazionale.\nPersonale di nomina istituzionale o Sottufficiali.\nHanno questo nome perch\u00e9 le loro nomine, promozioni e congedi sono assunte tramite una Risoluzione del Generale Direttore."}
{"id": "2207214", "revid": "729019", "url": "https://it.wikipedia.org/wiki?curid=2207214", "title": "Buguey", "text": "Buguey \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nBuguey \u00e8 formata da 30 baranggay:"}
{"id": "2207220", "revid": "767487", "url": "https://it.wikipedia.org/wiki?curid=2207220", "title": "Calayan", "text": "Calayan \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nCalayan \u00e8 formata da 12 baranggay:"}
{"id": "2207221", "revid": "1924342", "url": "https://it.wikipedia.org/wiki?curid=2207221", "title": "You Are the Sunshine of My Life", "text": "You Are the Sunshine of My Life \u00e8 una canzone scritta e registrata da Stevie Wonder nel 1972, pubblicata l'anno successivo come secondo singolo estratto dall'album \"Talking Book\". I primi due versi del brano sono cantati da James Gilstrap e Lani Groves.\nLa canzone divenne il terzo singolo di Wonder a raggiungere la vetta della \"Billboard Hot 100\" ed il primo al numero uno della adult contemporary chart. Inoltre il brano fece vincere a Wonder un Grammy Award alla miglior interpretazione vocale maschile nel 1974.\nLa rivista \"Rolling Stone\" ha inserito il brano alla posizione 281 della lista delle 500 migliori canzoni della storia. Nel 1982, la canzone \u00e8 stata inserita in un episodio della serie televisiva \"Taxi\", mentre nel film del 2005 \"Jarhead\", il personaggio interpretato da Jamie Foxx costringe il personaggio interpretato da Jake Gyllenhaal a cantare il brano.\nCover.\n\"You Are the Sunshine of My Life\" \u00e8 stato oggetto di numerose cover nel corso degli anni, fra cui si ricordano le versioni di Wencke Myhre, Sacha Distel &amp; Brigitte Bardot (in francese con il titolo \"Tu Es Le Soleil De Ma Vie\"), Acker Bilk, Anita O'Day, Engelbert Humperdinck, Morgana King, Ferrante &amp; Teicher, Ray Conniff, Frank Sinatra, Liza Minnelli, Mel Torm\u00e9, Perry Como, Petula Clark, Ella Fitzgerald, Richard Clayderman, Shirley Bassey, The Ventures e Tom Jones.The Swingle Singers (Swing Sing - 2009). In Italia \u00e8 stata interpretata da Iva Zanicchi che la inser\u00ec nel suo album Le giornate dell'amore del 1973 e da Johnny Dorelli che la inser\u00ec in due suoi Album (Mi Son Svegliato e C'eri Tu - 1989 e Swingin' - 2004)"}
{"id": "2207227", "revid": "767487", "url": "https://it.wikipedia.org/wiki?curid=2207227", "title": "Camalaniugan", "text": "Camalaniugan \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nCamalaniugan \u00e8 formata da 28 baranggay:"}
{"id": "2207229", "revid": "307923", "url": "https://it.wikipedia.org/wiki?curid=2207229", "title": "Claveria", "text": ""}
{"id": "2207232", "revid": "767487", "url": "https://it.wikipedia.org/wiki?curid=2207232", "title": "Myron J. Gordon", "text": "Professore di finanza all'Universit\u00e0 di Toronto, \u00e8 celebre per la pubblicazione nel 1959 del modello di Gordon per la valutazione di azioni e imprese.\nGordon si \u00e8 laureato all'Universit\u00e0 del Wisconsin-Madison nel 1941 e ha conseguito il dottorato ad Harvard nel 1952."}
{"id": "2207237", "revid": "1675182", "url": "https://it.wikipedia.org/wiki?curid=2207237", "title": "Suncheon", "text": "Suncheon \u00e8 una citt\u00e0 della Corea del Sud, sulla costa sud nella provincia della Sud Jeolla. \u00c8 un'importante citt\u00e0 dalla tradizione agricola e industriale, e conta una popolazione di circa 270.000 abitanti, creando un'importante area urbana con le vicine citt\u00e0 di Yeosu e Gwangyang, con le quali in futuro creer\u00e0 una citt\u00e0 metropolitana. \nLa citt\u00e0 preserva anche il famoso tempio buddhista di Songgwang, le rovine di alcuni castelli medievali e ospita un parco ecologico. "}
{"id": "2207238", "revid": "287204", "url": "https://it.wikipedia.org/wiki?curid=2207238", "title": "Peso venezuelano", "text": "Il peso \u00e8 stata una valuta del Venezuela fino al 1874.\nStoria.\nFino al 1821 in Venezuela circol\u00f2 il \"real\" coloniale spagnolo. Tra il 1802 e il 1821 la zecca di Caracas emise il \"real\". Nel 1811 furono proclamati gli Stati Uniti del Venezuela (in spagnolo: \"Estados Unidos de Venezuela\") che emisero carta moneta denominata in \"reales\" e \"pesos\", con 8 \"reales\" = 1 \"peso\". Il \"real\" colombiano circol\u00f2 in Venezuela dal 1821, con alcune monete coniate a Caracas. Nel 1837 il \"real\" colombiano fu sostituito dal \"peso\" colombiano. Nel 1843 il Venezuela introdusse la propria valuta, il \"peso\", di valore pari alla valuta colombiana. Era suddiviso in 10 \"reales\", ciascuno dei quali a sua volta pari a 10 \"centavos\". Il \"peso\" fu rimpiazzato nel 1874 dal \"venezolano\" alla pari.\nMonete.\nNel 1843 vennero introdotte monete di rame in tagli da \u00bc, \u00bd e 1 \"centavo\". A queste seguirono nel 1858 monete d'argento da \u00bd, 1, 2 e 5 \"reales\". Nel 1863 furono emesse monete d'argento da 10 \"reales\" (1 \"peso\"), sebbene la maggior parte di queste vennero pi\u00f9 tardi fuse.\nBanconote.\nNel 1811 gli \"Estados Unidos de Venezuela\" emisero banconote in tagli da 2 \"reales\", 1, 2, 4, 5 e 10 \"pesos\". Nel 1849 il Tesoro emise banconote da 5 \"pesos\", che furono seguite da emissioni governative da 5, 10, 50, 100, 500 e 1\u00a0000 \"pesos\" dal 1859. A partire dal 1860 furono emesse banconote da 8 \"reales\" e 20 \"pesos\"."}
{"id": "2207239", "revid": "1226", "url": "https://it.wikipedia.org/wiki?curid=2207239", "title": "Trasposizione cinematografica", "text": ""}
{"id": "2207241", "revid": "1253940", "url": "https://it.wikipedia.org/wiki?curid=2207241", "title": "London Trams", "text": "London Trams \u00e8 una branca del Transport for London che gestisce il servizio di tram di seconda generazione nell'area di Londra. Oggi esistono o sono in progetto e costruzione le seguenti linee:\nUno schema denominato \"City Tram\" \u00e8 stato proposto dalla City of London per collegare Battersea ad Hackney via Elephant and Castle e The City, ma questo progetto non figura in alcun documento ufficiale della TfL."}
{"id": "2207242", "revid": "287204", "url": "https://it.wikipedia.org/wiki?curid=2207242", "title": "Gay and Lesbian International Sport Association", "text": "La Gay and Lesbian International Sport Association (Associazione sportiva internazionale Gay e Lesbica), o GLISA \u00e8 un'organizzazione sportiva LGBT internazionale che patrocina l'organizzazione e lo svolgimento dei World Outgames.\nLa GLISA si pone come obiettivi la crescita dello sport LGBT, l'integrazione degli sportivi LGBT attraverso la cooperazione con gli organismi sportivi \"regolari\" e le associazioni per i diritti civili, l'organizzazione di eventi sportivi internazionali e la professionalizzazione del movimento sportivo LGBT.\nStoria.\nLa GLISA fu fondata ufficialmente a Boston nel marzo 2004. La sua nascita fu una diretta conseguenza delle divergenze tra la Federazione dei Gay Games e il comitato organizzativo dei Gay Games 2006 assegnati alla citt\u00e0 di Montr\u00e9al. La Federazione dei Gay Games, preoccupata per la sostenibilit\u00e0 economica del progetto degli organizzatori di Montreal, chiese un ridimensionamento dei piani che non venne accettato. Non essendo stato possibile raggiungere un punto di accordo, la Federazione decise di assegnare l'organizzazione dei Gay Games 2006 alla citt\u00e0 di Chicago. Il comitato organizzatore di Montreal decise di portare comunque a termine il progetto dell'evento e alcune associazioni che fino allora avevano aiutato gli organizzatori costituirono una nuova associazione sportiva LGBT internazionale, la GLISA, che diede il suo patrocinio ai giochi del 2006 che divennero cos\u00ec la prima edizione dei World Outgames.\nNonostante la prima edizione di Montreal subisse un importante passivo finanziario, la risposta in termini di partecipazione degli atleti fu comunque buona e la GLISA decise quindi che i World Outgames si sarebbero svolti con cadenza quadriennale, in analogia con i Gay Games. Questa decisione provoc\u00f2 tensioni tra la GLISA e la Federazione dei Gay Games, soprattutto per il rischio di sovrapposizione tra i due eventi come avvenuto nel 2006, tuttavia le due federazioni trovarono alla fine un punto di accordo con cui da un lato si ribadiva la cadenza quadriennale per entrambi gli eventi, dall'altro si stabiliva che i Gay Games e i World Outgames si sarebbero tenuti a un anno di distanza l'uno dall'altro, in modo da garantire per entrambi la massima partecipazione. A sua volta, la federazione LGBT europea, l'EGLSF, in nome dello stesso principio di non sovrapposizione, stabil\u00ec che anche gli Eurogames, la principale competizione LGBT europea, non si sarebbero svolti negli anni in cui fossero programmati i Gay Games e i World Outgames.\nComposizione e organizzazione.\nLa GLISA \u00e8 composta da associazioni e federazioni sportive LGBT di tutto il mondo, che hanno lo status di membri effettivi della federazione, e prevede una suddivisione in cinque sezioni continentali: Africa, Asia-Pacifico, Europa, Nord America, Centro e Sud America per un totale di circa ottanta associazioni rappresentate. Vi sono poi altre organizzazioni di tipo culturale o di promozione dei diritti civili che aderiscono alla GLISA con lo status di membri associati.\nL'organismo decisionale \u00e8 l'assemblea dei delegati, composta dai rappresentanti dei membri effettivi, mentre l'organismo esecutivo \u00e8 il consiglio direttivo, eletto dall'assemblea dei delegati. A completamento dell'organizzazione, sono previsti dei comitati operativi (politica generale e pianificazione; finanze; aspetti tecnico-sportivi; relazioni sociali; comunicazione; servizi; relazioni con le citt\u00e0 ospitanti gli Outgames) che rispondono al consiglio direttivo e all'assemblea dei delegati.\nA febbraio 2009 la GLISA conta circa ottanta membri effettivi nei cinque continenti rappresentati.\nGli eventi sportivi.\nGli Outgames continentali.\nLa GLISA promuove anche l'organizzazione degli Outgames su scala continentale, contando sulle relative strutture regionali. I primi Outgames continentali si sono svolti nel 2007 a Calgary (Outgames del Nord America) seguiti nel 2008 dagli Outgames dell'Asia-Pacifico con sede a Melbourne."}
{"id": "2207243", "revid": "767487", "url": "https://it.wikipedia.org/wiki?curid=2207243", "title": "Claveria (Cagayan)", "text": "Claveria \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nClaveria \u00e8 formata da 41 baranggay:"}
{"id": "2207249", "revid": "767487", "url": "https://it.wikipedia.org/wiki?curid=2207249", "title": "John Hiatt", "text": "Nei suoi dischi ha suonato vari stili musicali, incluso new wave e country. Hiatt \u00e8 stato nominato a undici Grammy Awards e ha vinto altri premi nell'industria della musica.\nHa pubblicato venti album in studio e due live.\nLe sue canzoni sono state riprese da vari artisti, inclusi Bob Dylan, Willy DeVille, Linda Ronstadt, Bonnie Raitt, Eric Clapton, B.B. King, Willie Nelson, Jesse Brand, Three Dog Night, Joan Baez, Paula Abdul, Buddy Guy, Desert Rose Band, Jimmy Buffett, Mandy Moore, Iggy Pop, Emmylou Harris, Kathy Chiavola, Rodney Crowell, Nick Lowe, The Nitty Gritty Dirt Band, Rosanne Cash, Jewel, Ren\u00e9 Evald, Joe Cocker, Aaron Neville, Keith Urban e Jeff Healey.\nBiografia.\nFiglio di Robert e Ruth Hiatt, all'et\u00e0 di nove anni suo fratello maggiore si uccise a soli 21 anni. Due anni dopo il padre mor\u00ec dopo una lunga malattia. Per evadere dallo stress di quell'infanzia, Hiatt era solito guardare le gare di Formula 1 ed ascoltare Elvis Presley, Bob Dylan e il blues.\nHiatt racconta spesso che con altri rub\u00f2 un'auto, crimine per cui fu arrestato ma non condannato. Impar\u00f2 a suonare la chitarra ad undici anni, e inizi\u00f2 la sua carriera nella musica a Indianapolis. Suon\u00f2 in vari locali, principalmente l\"'Hummingbird\", suonando con una variet\u00e0 di gruppi.\nSi trasfer\u00ec a Nashville all'et\u00e0 di diciotto anni e ottenne un impiego come autore musicale a 25 dollari a settimana. Hiatt, che non era in grado di leggere o scrivere spartiti musicali, dovette registrare tutte le 250 canzoni che scrisse.\nCarriera solista.\nIncontra Don Ellis di Epic Records nel 1973 ed esce il primo singolo, \"We Make Spirit\". Nel 1974 pubblica \"Hangin' around the Observatory\", che fu un successo di critica ma non di vendite. L'anno dopo fu pubblicato \"Overcoats\" e, essendo un insuccesso, la Epic rescisse il contratto con Hiatt. I quattro anni successivi rest\u00f2 senza un contratto discografico, e il suo stile si evolse dal country-rock alla new wave.\nIl periodo MCA/Geffen.\nNel 1979 firm\u00f2 per la MCA con cui pubblic\u00f2 due album con poco successo commerciale. Ebbe alcune critiche positive da critici olandesi. Si esib\u00ec al Paradiso di Amsterdam per la prima volta nel \u201879; ci torn\u00f2 spesso e si costru\u00ec una buona base di fan.\nNel 1982 passa all'etichetta Geffen, e incise tre dischi stilisticamente differenti: il primo, \"All of a Sudden\", caratterizzato dall'uso intenso di tastiere e sintetizzatori, gli altri due invece combinavano influenze country e soul.\nLavorando per la Geffen, Hiatt venne definito \"l'Elvis Costello americano\".\nRegistr\u00f2 anche un duetto con Costello, \"Living a Little, Laughing a Little\", che compare sul disco \"Warming Up to the Ice Age\". Bob Dylan fece una cover di \"The Usual\". Per\u00f2 anche la Geffen licenzi\u00f2 Hiatt, dopo che il disco non entr\u00f2 in classifica.\nIl successo.\nJohn Hiatt giunse al successo nel 1987 con la pubblicazione dell'album \"Bring the Family\", con il supporto di un gruppo formato da Ry Cooder, Nick Lowe e Jim Keltner. Una delle tracce del disco, \"Have a Little Faith in Me\", sar\u00e0 poi ripresa da numerosi artisti come Joe Cocker, Delbert McClinton, Jeep, Mandy Moore e Bon Jovi. Nel 1989 Bonnie Ratt raggiunge il N\u00b011 della classifica USA con la sua versione di \"Thing Called Love\".\nDopo \"Bring the Family\", Hiatt riusc\u00ec a mandare nove album nella classifica Billboard 200.\nNel 1988 ritorn\u00f2 in studio per registrare un nuovo album, \"Slow Turning\", che fu il primo disco ad entrare nella parte alta della classifica. Nel 1989 Jeff Healey fece una versione personale di \"Angel Eyes\" della Jeff Healey Band, portandola alla top 5 della Billboard Hot 100.\nAnni \u201890 e oltre.\nNel 1992 Cooder Keltner e Lowe supportarono di nuovo Hiatt, ma stavolta diedero un nome al gruppo, Little Village. Le aspettative per l'album erano tante, ma il disco non ebbe successo e dopo un album il gruppo si sciolse.\nNel 1993 Hiatt pubblic\u00f2 \"Perfectly Good Guitar\", prodotto da Matt Wallace dei Faith No More che sal\u00ec fino alla posizione n\u00ba47 della classifica, per\u00f2 non quello che l'etichetta A&amp;M si aspettava. L'anno successivo usc\u00ec il primo disco dal vivo, \"Hiatt Comes Alive at Budokan?\", l'ultimo con la A&amp;M.\nRicevette la sua prima candidatura al Grammy nel \u201895 per l'album \"Walk On\".\nNel 2000, pubblic\u00f2 il primo album per un'etichetta indipendente, la (Vanguard Records). \"Crossing Muddy Waters\", influenzato dal bluegrass gli frutt\u00f2 la nomina di cantante/artista dell'anno nel \"Nashville Music Awards\".\nL'anno seguente fu candidato al Grammy come miglior album di folk contemporaneo.\nNel 2002 compose parecchie canzoni per la colonna sonora del film Disney \"Country Bears\", eseguendo la voce del primo cantante.\nIl disco successivo, \"Master of Disaster\" fu pubblicato nel giugno 2005 e venne prodotto da Jim Dickinson, con al basso David Hood e parecchi membri dei Mississippi Allstars. Divent\u00f2 un album indipendente top-ten ma non ebbe successo commerciale.\nNel maggio 2008 usc\u00ec \"Same Old Man\" e il 18 luglio Hiatt suon\u00f2 due canzoni con la figlia Lilly al \"Ravinia Outdoor\" nei dintorni di Chicago. Seguirono altri album: \"The Open Road\" per New West Records nel 2010, \"Dirty Jeans and Mudslide Hymns\" sempre New West Records nel 2011 e \"Mystic Pinball\" nel 2012. A Luglio 2014 \u00e8 uscito \"Terms of My Surrender\" un album prevalentemente acustico, con forti influenze blues, registrato in studio in presa diretta che segna un po' una svolta rispetto ai due precedenti album prevalentemente rock."}
{"id": "2207250", "revid": "115303014", "url": "https://it.wikipedia.org/wiki?curid=2207250", "title": "Living for the City", "text": "Living for the City \u00e8 una canzone scritta, prodotta e registrata da Stevie Wonder nel 1973, pubblicata come secondo singolo estratto dall'album \"Innervisions\".\nIl singolo raggiunse l'ottava posizione della \"Billboard Hot 100\" e la vetta della \"R&amp;B\" \"chart\", e nel 2005 la rivista Rolling Stone l'ha posizionata al 104 nella lista della 500 migliori canzoni della storia.\nCover.\n\"Living for the City\" \u00e8 stato oggetto di numerose cover nel corso degli anni, fra cui si ricordano le versioni di Ray Charles, Gillan, Danny Bowes e Luke Morley, Ramsey Lewis, Jonny Lang, Melissa O'Neil, Bonnie Tyler, Ike &amp; Tina Turner, Alicia Keys, Michael McDonald e dai Toto."}
{"id": "2207255", "revid": "69377", "url": "https://it.wikipedia.org/wiki?curid=2207255", "title": "Maurizio Seimandi", "text": ""}
{"id": "2207266", "revid": "339392", "url": "https://it.wikipedia.org/wiki?curid=2207266", "title": "San Giovanni elemosinario", "text": ""}
{"id": "2207267", "revid": "1305772", "url": "https://it.wikipedia.org/wiki?curid=2207267", "title": "Acque territoriali", "text": "Col termine acque territoriali o mare territoriale si considera in diritto internazionale quella porzione di mare adiacente alla costa degli Stati; su questa parte di mare lo Stato esercita la propria sovranit\u00e0 territoriale in modo del tutto analogo al territorio corrispondente alla terraferma, con alcuni limiti. Il principio del mare territoriale si contrappone al generico principio consolidato in secoli di storia del \"mare libero\", affermatosi grazie ai Paesi Bassi e che permetteva l'uso delle acque in via generale a tutti senza la possibilit\u00e0 di bloccare commerci e transiti altrui. \nLa disciplina e la regolamentazione delle acque territoriali, prima rimessa quasi esclusivamente alle consuetudini internazionali, \u00e8 stata poi regolata da alcune convenzioni, come la \"Convenzione di Ginevra sul mare territoriale e la zona contigua\" del 1958 e la \"Convenzione di Montego Bay\" del 1982, che \u00e8 quella attualmente in vigore.\nLa disciplina attuale.\nIn base alle consuetudini internazionali, l'ampiezza di tale porzione di mare era stabilita in 3 miglia marine dalla costa (corrispondente alla gittata media dei cannoni), ma alcuni Stati rivendicavano ampiezze maggiori, fino a 200 miglia marine dalla costa. La Convenzione di Montego Bay stabilisce che ogni Stato \u00e8 libero di stabilire l'ampiezza delle proprie acque territoriali, fino a un'ampiezza massima di 12 miglia marine, misurate a partire dalla \"linea di base\" (articolo 3 Convenzione di Montego Bay). La \"linea di base\" corrisponde alla linea di bassa marea lungo la costa, \"come indicato dalle carte nautiche a grande scala ufficialmente riconosciute dallo Stato costiero\" (articolo 5 Convenzione di Montego Bay); in caso la costa sia frastagliata o vi siano isole nelle sue immediate vicinanze, la Convenzione (articolo 7) indica criteri specifici per tracciare la linea di base.\nSul mare territoriale (inclusi suolo e sottosuolo marino) lo Stato costiero esercita la propria sovranit\u00e0 in modo pressoch\u00e9 esclusivo, con due importanti limiti:"}
{"id": "2207269", "revid": "339392", "url": "https://it.wikipedia.org/wiki?curid=2207269", "title": "San Giovanni Elemosinario", "text": ""}
{"id": "2207270", "revid": "339392", "url": "https://it.wikipedia.org/wiki?curid=2207270", "title": "San Giovanni l'Elemosinario", "text": ""}
{"id": "2207271", "revid": "339392", "url": "https://it.wikipedia.org/wiki?curid=2207271", "title": "San Giovanni l'elemosinario", "text": ""}
{"id": "2207274", "revid": "125933362", "url": "https://it.wikipedia.org/wiki?curid=2207274", "title": "Eobard Thawne", "text": "Eobard Thawne, meglio conosciuto come Professor Zoom o Anti-Flash (\"Reverse Flash\"), \u00e8 un personaggio dei fumetti creato da John Broome (testi) e Carmine Infantino (disegni), pubblicato dalla DC Comics. La sua prima apparizione avviene in \"The Flash\" (vol. 1) n. 139 (settembre 1963).\n\u00c8 un supercriminale principalmente associato a Barry Allen (il secondo supereroe noto come Flash) ed \u00e8 il secondo Anti-Flash in ordine cronologico. Nato nel XXV secolo, \u00e8 uno scienziato dotato di super velocit\u00e0 che viaggia nel tempo per combattere con il suo nemico pi\u00f9 odiato, Flash. \u00c8 il discendente di Malcolm Thawne e antenato materno di Bart Allen, Thaddeus Thawne e Owen Mercer.\nNel 2009 \"IGN\" ha inserito il Professor Zoom al 31\u00ba posto nella classifica dei pi\u00f9 grandi cattivi dei fumetti di tutti i tempi e nel 2015 al 2\u00ba posto nella lista dei Top 5 dei pi\u00f9 grandi nemici di Flash.\nStoria editoriale.\nCreato da John Broome e Carmine Infantino, Eobard Thawne ha fatto il suo debutto in \"The Flash\" n. 139 (settembre 1963). In Italia, la prima storia in cui compare l'Anti-Flash \u00e8 su Super Albo Nembo Kid n. 42 della Mondadori. Nelle prime pubblicazioni, il cognome del Professor Zoom molto spesso compare erroneamente come Thawnye, Thayne e Thine.\nSebbene questo personaggio sia stato originariamente introdotto durante l'era della pubblicazione DC su Terra-Uno, la sua storia in seguito agli eventi della serie limitata \"Crisi sulle Terre infinite\" del 1985-1986 rimane intatta. Tuttavia, alcuni elementi della storia Pre-crisi del personaggio potrebbe essere stata alterata o rimossa per la continuity della Nuova Terra Post-crisi, e dovrebbero essere considerati apocrifi.\nNel 2009, Eobard Thawne \u00e8 stato reimmaginato come uno dei principali cattivi nell'universo DC dallo scrittore Geoff Johns in \"Flash: Rinascita\". La sua resurrezione avviene in un evento prossimo al futuro, in seguito al quale si rende responsabile per la trasformazione di Barry Allen in Black Flash. In seguito viene rivelato che poich\u00e9 Thawne ha ricreato l'incidente che ha dato a Barry i suoi poteri, \u00e8 stato in grado di attirare Barry fuori dalla Forza della Velocit\u00e0 durante la \"Crisi finale\" e trasformarlo temporaneamente in Black Flash.\nNel 2011 esce \"Flashpoint: Reverse Flash\" miniserie in sei numeri interamente dedicata al nemico del Velocista Scarlatto, scritta da Sean Ryan e disegnata da Joel Gomez. L'Anti-Flash racconta la sua storia, di come ha modificato il passato dell'odiato Barry Allen.\nBiografia.\nLe origini.\nEobard Thawne nasce a Central City nel XXV secolo. I suoi genitori lo hanno modificato geneticamente per essere molto intelligente e per avere un aspetto particolare. Tuttavia, una volta cresciuto, i genitori si cominciarono a preoccupare della mancanza di rapporti sociali e della tendenza a sognare ad occhi aperti, fortemente disapprovata nella loro societ\u00e0 irreggimentata. Sperando che aiutare a prendersi cura di un fratello avrebbe aiutato Eobard ad adattarsi, i suoi genitori ebbero un secondo figlio, Robern. Eobard fatic\u00f2 a gestire il suo fratellino irritandosi molto ai rimproveri dei genitori per i suoi continui scatti di rabbia, innescati dalla frustrazione. Eobard trascorse cos\u00ec tanto tempo nelle sedute di legami sociali e nelle analisi psicologiche con Robern che rimase molto indietro nei suoi studi. Di conseguenza, la sua domanda per studiare la forza della velocit\u00e0 al Flash Museum venne respinta. Perci\u00f2 Eobard inizia a fare illegalmente ricerche su tale argomento. Tuttavia, venne catturato da Robern, ora ufficiale della polizia scientifica.\nUna versione futura di Eobard viaggia nel passato e impedisce a Robern di nascere. Ci\u00f2 permise a Eobard di concentrarsi completamente sui suoi studi, venendo in seguito ammesso con successo per studiare al Flash Museum. Un altro scienziato, il professor Drake, annunci\u00f2 che era sul punto di provare l'esistenza della Forza della Velocit\u00e0. Eobard si offr\u00ec di collaborare con lui, ma fu rifiutato. Ancora una volta, una versione futura di se stesso viaggi\u00f2 nel tempo e uccise Drake. Eobard viene quindi nominato professore del Flash Museum. La sua conoscenza della Forza della Velocit\u00e0 fa s\u00ec che i suoi pari lo chiamino Professor Zoom. Tuttavia, la sua ricerca non ha avuto successo e non \u00e8 stato in grado di attingere alla Forza della Velocit\u00e0. Alla fine, i suoi genitori si preoccuparono e istigarono alla chiusura del Flash Museum. Di nuovo, il suo io futuro interviene con la linea temporale e causa la morte dei suoi genitori, permettendogli di continuare la sua ricerca.\nInizialmente Eobard era un grandissimo fan di Flash. Thawne aveva letto e riletto pi\u00f9 volte la biografia di Allen (scritta da sua moglie Iris), e arriv\u00f2 a sottoporsi ad una plastica facciale pur di assomigliare al suo eroe. Dopo aver ottenuto la super velocit\u00e0 replicando il bagno chimico che diede i poteri a Barry Allen ed essersi impossessato del suo famoso tapis roulant, Eobard viaggi\u00f2 nel tempo per incontrare il suo eroe.\nSbagliando i calcoli, Thawne arriv\u00f2 nel periodo dopo la morte di Barry Allen, e si spavent\u00f2 quando apprese che era destinato a divenire il pi\u00f9 grande nemico di Barry e ad essere ucciso dalle mani del suo eroe. Il suo stato mentale gi\u00e0 disturbato dal viaggio nel tempo, unito allo shock della scoperta, fece s\u00ec che la sua mente gli facesse credere di essere Barry Allen, ritornato dalla morte, per salvarsi dal brutto destino che lo attendeva. Grazie alla conoscenza della vita di Barry Allen, dovuta alla biografia scritta da Iris Allen, l'impersonificazione fu resa ancora pi\u00f9 convincente, tant'\u00e8 che neppure l'anello di Hal Jordan riusc\u00ec a rivelare l'inganno. Tuttavia, la vita di Thawne come Barry fu presto messa allo scoperto; la determinazione di essere Flash del futuro super criminale lo convinse ad attaccare Central City, credendo che egli fosse stato dimenticato in favore di Wally. Lasci\u00f2 Wally a morire in una trappola, spezz\u00f2 una gamba a Jay Garrick in una battaglia, liberandosi simultaneamente di Johnny Quick e Max Mercury quando tentarono di fermarlo.\nDopo aver rivelato la verit\u00e0 (avendo scoperto il libro di Iris che port\u00f2 con s\u00e9 dal futuro), Wally West ricacci\u00f2 Thawne nel suo tempo per un'ultima battaglia, che vinse falsando l'uso del tapis-roulant di Barry: finse di recarsi nel futuro, all'epoca in cui Eobard era neonato, per ucciderlo nella culla, ma all'ultimo si scans\u00f2, rimandando Thawne nella sua epoca. Wally aveva paura di rimpiazzare Barry, ma era pi\u00f9 spaventato dal lasciarlo fare a Thawne: il suo subconscio gli impediva di sviluppare i suoi poteri, per paura di surclassare il suo amato zio, ma super\u00f2 il blocco, diventando cos\u00ec veloce come il suo predecessore.\nSebbene la mente di Thawne cancellasse questi eventi, lo portarono comunque all'ossessione di uccidere Barry Allen.\nLa trasformazione nell'Anti-Flash.\nThawne inizi\u00f2 la carriera da criminale nella sua era, il XXV secolo. Il dipartimento di polizia e gli altri criminali cominciarono a conoscerlo come \"il Professore\" a causa delle sue inclinazioni scientifiche. Flash rimase uno dei suoi personaggi preferiti della storia, ma adesso lo odiava perch\u00e9 l'eroe sosteneva la legge e la giustizia mentre Thawne si schierava dalla parte opposta. Trova una capsula temporale con all'interno il costume di Barry Allen. Riusc\u00ec ad utilizzare una macchina che amplificava l'energia della velocit\u00e0 del costume, dandosi le abilit\u00e0 di Flash finch\u00e9 lo indossava. Durante il processo, i colori del costume si invertirono: il costume divent\u00f2 giallo, gli stivali e il fulmine sull'emblema divennero rossi, e il cerchio bianco del simbolo divent\u00f2 nero. Egli utilizz\u00f2 i suoi poteri per commettere dei crimini, ma fu fermato da Flash, che viaggi\u00f2 avanti nel tempo per vedere che la capsula temporale era aperta, perch\u00e9 conteneva anche un orologio atomico che minacciava di esplodere come una bomba atomica.\nFlash, presumendo che la sua controparte potesse sapere dove fosse l'orologio, lo segu\u00ec. Dopo una furiosa battaglia, Thawne fu finalmente battuto, quando si vant\u00f2 di come avesse usato un composto chimico per proteggere se stesso dall'attrito dell'aria. Scommettendo che l'aura invisibile intorno al suo corpo sarebbe stata una protezione superiore, Flash afferr\u00f2 Zoom e cominci\u00f2 a spingerlo in avanti cos\u00ec velocemente, che l'intensa frizione dell'aria ne surriscald\u00f2 il costume e le scottature riportate forzarono Zoom ad arrendersi. Tuttavia, si rivel\u00f2 tutto uno spreco di tempo, dato che Zoom non sapeva niente dell'orologio, quindi Flash fu in grado di ritrovarlo e spostarlo in un'area isolata prima che esplodesse, all'ultimo momento.\nIncolpando Flash per la sua sconfitta, Thawne cominci\u00f2 a viaggiare nel tempo in cerca di vendetta, utilizzando la sua conoscenza della storia come vantaggio. Cominci\u00f2 anche ad ossessionarsi nel voler rimpiazzare Barry Allen, non solo come Flash, ma anche come marito di Iris West.\nL'alleanza con Al Desmond.\nZoom riusc\u00ec a fuggire di prigione, determinato a riacquistare i suoi poteri, dal momento che Flash gli tolse il vestito. Scopr\u00ec un nuovo elemento, Element Z, che gli garantiva una super velocit\u00e0 quando indossava un medaglione contenente la sostanza. Tuttavia, l'elemento non era stabile e perse i suoi poteri dopo un breve periodo di tempo. Determinato a correggere questo difetto, Zoom invi\u00f2 la sua immagine astrale indietro nel tempo per contattare Al Desmond, il ravveduto nemico di Flash, una volta noto come Mr. Element e Dr. Alchemy e uno degli studiosi pi\u00f9 esperti su elementi nella storia. Qui, costrinse Desmond a mescolare una sostanza radioattiva che avrebbe inviato il corpo fisico di Zoom anche al XX secolo. Il malvagio velocista costrinse Desmond, contro la sua volont\u00e0, a riprendere il suo vecchio personaggio di Mr. Element per commettere diversi crimini, cos\u00ec che sarebbe stato disposto ad aiutare Zoom a purificare Element Z. Una volta completato, Zoom ha utilizzato il Cosmic Treadmill per tornare alla sua epoca, dove ha tentato di ricattare il governo minacciando di liberare prigionieri pericolosi dal carcere con la sua nuova super velocit\u00e0, a meno che non ricevesse ingenti somme di denaro. Tuttavia, Flash lo segu\u00ec fino al XXV secolo, sconfiggendolo. Venne rimandato in prigione e il suo medaglione portato via.\nL'alleanza con la Societ\u00e0 segreta dei supercriminali.\nZoom ritorna dalla sua epoca nel XX secolo richiamato dal Mago, che lo recluta per unirsi alla Societ\u00e0 segreta dei supercriminali. Insieme a Plant Master, Blockbuster e Star Sapphire, ruba un transponder trans-spaziale dagli S.T.A.R. Labs, in modo da utilizzarlo per trasportarsi alla dimensione del Mago (Terra-2) per conquistarla. Il Professor Zoom, reclutato principalmente per la sua esperienza tecnologica, \u00e8 stato incaricato di far funzionare la macchina. Tuttavia, le cose non vanno come previsto, e la squadra di cattivi arriv\u00f2 sulla Terra-3, casa del Sindacato d'America del Crimine. Il Mago ha determinato che potevano viaggiare nel mondo corretto raccogliendo tre simboli di potere in modo da poter lanciare un incantesimo per abbattere la barriera dimensionale. Zoom \u00e8 stato incaricato di ottenere uno degli oggetti, l'anello del Power Ring. Ottiene una vittoria, cos\u00ec come i suoi compagni di squadra, e la Societ\u00e0 \u00e8 arrivata sulla Terra-2, presso la sede della Injustice Society. Il Mago inizi\u00f2 a convocare membri della Justice Society of America uno alla volta facendoli combattere contro i suoi compagni di squadra. Mentre Blockbuster combatt\u00e9 Atom, il Professor Zoom e Plant Master sconfissero il dottor Mid-Nite. Quando Zoom chiese di sapere quando avrebbero iniziato a combattere i membri pi\u00f9 potenti della JSA, il Mago ha spiegato che voleva prima affrontare i membri pi\u00f9 deboli.\nDurante un'avventura in cui membri della Societ\u00e0 hanno cambiato corpo con membri della Justice League of America, Zoom e i suoi compagni hanno appreso le identit\u00e0 segrete dei vari membri della Justice League. Per proteggere i loro cari, Zatanna cancell\u00f2 magicamente queste informazioni dalle loro menti.\nL'assassinio di Iris West-Allen.\nUtilizzando l'alias \"Mr. Zyx\" e apparendo invisibile facendo vibrare le sue molecole alla supervelocit\u00e0, Zoom contatt\u00f2 il capo della polizia corrotto di Central City Matthew Paulson, che convinse a rubare eroina confiscata dalla polizia. Quindi progett\u00f2 di stabilizzare il farmaco, confezionandolo con latte in polvere fabbricato in una fabbrica che stava usando come nascondiglio, con l'obiettivo finale di creare un vasto numero di tossicodipendenti che avrebbero agito ai suoi ordini.\nZoom si innamor\u00f2 quindi della moglie di Barry, Iris. Un giorno, venne da lei e le chiese di lasciare Barry per lui o morire. A una festa in costume il giorno successivo, Zoom ha chiesto a Iris cosa avesse deciso. Lo schiaffeggi\u00f2, mettendo in chiaro che anche se non amasse cos\u00ec tanto Barry, non gli avrebbe mai permesso di metterle una mano su di lei. Intanto, mentre Barry era stato drogato con la \"polvere d'angelo\", Iris and\u00f2 a prendergli un bicchiere d'acqua. Entr\u00f2 in una stanza dove il pazzo condannato, Clive Yorkin, si stava nascondendo. Qui, Zoom vibr\u00f2 fino all'invisibilit\u00e0 e fece scivolare la sua mano vibrante attraverso il cranio di Iris, danneggiando fatalmente le molecole nel suo cervello. Ovviamente, tutte le prove finirono per colpevolizzare Yorkin.\nCi volle molto tempo perch\u00e9 Allen riuscisse a rimettere in piedi la sua vita, dopo tutto ci\u00f2. Poco dopo aver ritrovato l'amore, Zoom riapparve, minacciando di uccidere la nuova fidanzata di Barry nel giorno delle sue seconde nozze. Terrorizzato che la storia potesse ripetersi, Allen istintivamente e inavvertitamente uccise il suo nemico, spezzandogli il collo in una battaglia finale.\nDopo che fu giudicato non colpevole di omicidio, dal processo conseguente, nonostante il fatto che anche Wally West (il Kid Flash corrente e futuro Flash) testimoni\u00f2 contro di lui, Barry si trasfer\u00ec nel XXX secolo in pensione, per vivere con la sua \"resuscitata\" Iris, solo per morire pi\u00f9 tardi durante Crisi sulle Terre infinite.\nLa morte da parte di Flash.\nDopo anni passati a provare varie frequenze vibratorie, l'Anti-Flash riusc\u00ec finalmente a liberarsi dalla sua prigione extra-dimensionale. Il giorno in cui Barry Allen avrebbe dovuto sposare Fiona Webb, Zoom lasci\u00f2 un messaggio per la sua nemesi al Flash Museum, dicendogli di incontrarlo nella casa dove vivevano Barry e Iris. In quel momento fu rapito dal suo successore dal futuro, il secondo Zoom, che lo port\u00f2 diversi anni nel futuro. Dal momento che i nuovi poteri di Zoom gli hanno impedito di utilizzare il tapis roulant cosmico, chiese a Thawne di farlo funzionare per lui in modo che potessero costringere Wally West a sorvegliare l'attacco alla moglie che ha provocato la morte dei loro gemelli non ancora nati pi\u00f9 e pi\u00f9 volte. Thawne, con vaghi ricordi del suo primo incontro con Wally, acconsent\u00ec. Tuttavia, Barry si present\u00f2 presto, riportando Thawne nel suo tempo. Poco dopo, Barry, nel disperato tentativo di salvare la vita di Fiona, arriva a grande velocit\u00e0 alle spalle del Professor Zoom. Una volta bloccato, l'arresto improvviso della corsa fece spezzare il collo di Zoom, uccidendolo all'istante.\nSuccessivamente, cinque villain, Capitan Boomerang, Capitan Cold, il Pifferaio, il Mago del Tempo e Trickster requisiscono il cadavere di Thawne dall'obitorio e tengono una cerimonia speciale in cima a una colonna di roccia isolata a trenta miglia a nord di Central City. Successivamente distruggono la bara dalla rabbia, maledicendolo il fatto che sia stato ucciso dalla loro nemesi. Fu cos\u00ec sepolto ad Avernus, il cimitero nascosto dei nemici.\nZoom \u00e8 stato impersonato almeno due volte dopo la sua morte. Una volta da Abra Kadabra durante il processo di Barry Allen, e poi da Wally West nel tentativo di ingannare Kadabra e Replicant. Diversi anni dopo, il detective Hunter Zolomon adott\u00f2 il costume di Zoom e divenne il terzo Anti-Flash, togliendo il titolo \"Professore\" dal suo nome.\nGuerra pericolosa.\nHunter Zolomon pi\u00f9 tardi infiltr\u00f2 la gi\u00e0 crescente \"Guerra dei Cattivi\" tra il cattivi di Capitan Cold, i cattivi riformati di Trickster e i cattivi, a cui era stato fatto il lavaggio del cervello, di Top. Rapidamente rianimando sua moglie, e portatala fuori dalla guerra alla casa di Linda Park, Zoom ritorn\u00f2 al fronte per sconfiggere Capitan Cold, affermando che \"l'Uomo che Domin\u00f2 lo Zero Assoluto\" stava sprecando il tempo di Flash con i suoi metodi da criminale vecchio stile e pieno di boria. Mentre Flash e Kid Flash (Bart Allen) tentavano di contenere la battaglia, Zoom strozz\u00f2 Kid Flash, minacciando di spezzargli il collo in maniera simile a come fece Barry Allen a Eobard Thawne. Prima che Zoom potesse uccidere Kid Flash, tuttavia, il Professor Zoom in persona arriv\u00f2 su un tapis roulant cosmico, con Jay Garrick incatenato sulla parte davanti, dato che Zoom aveva prima catturato Jay e forzato a portare indietro nel tempo il Professor Zoom dal giorno della sua morte per servirsi della sua assistenza.\nNe deriv\u00f2 una battaglia tra i due Flash e Kid Flash contro i due Zoom (durante il quale Kid Flash scapp\u00f2 dalla presa di Zoom vibrando cos\u00ec velocemente da divenire intangibile, l'unico potere che Zoom non poteva duplicare) ma alla fine i due Zoom riuscirono nel loro intento, acchiappando Flash e saltando sul tapis-roulant. Zoom obblig\u00f2 Flash a guardare il loro primo combattimento, in cui Linda fu gravemente ferita e abort\u00ec. Zoom sent\u00ec che Wally West avrebbe dovuto concentrarsi sui sentimenti di tristezza e perdita da questa esperienza e disse al Professor Zoom di rimandarlo all'inizio cos\u00ec che potesse guardarlo di nuovo. Ma quando la scena ricominci\u00f2 dall'inizio, lo zio e mentore di Wally, Barry Allen apparve, sul suo tapis-roulant personale e disse che stava cercando il Professor Zoom.\nBarry rimosse Wally dall'immediato pericolo, dicendogli che era l\u00ec per riportare Thawne al suo tempo, e che non importava quanto brutto potesse sembrare, West avrebbe potuto vincere se si fosse \"spinto un po'\". Lui e Thawne sparirono nel tempo.\nResurrezione.\nEobard torna in vita come membro del Corpo delle Lanterne Nere in \"La notte pi\u00f9 profonda\" e affronta nuovamente Barry e suo nipote Wally, viene poi riportato in vit\u00e0 dall'Entit\u00e0. In \"Flashpoint\" Eobard \u00e8 al centro di quella che sembra essere un'anomalia che rischia di distruggere la realt\u00e0, infatti Barry si ritrova in un mondo che non riconosce salvo poi scoprire che \u00e8 proprio la sua realt\u00e0, ma alterata, Barry inizialmente suppone che sia stato Thawne a modificare la linea temporale viaggiando all'indietro nel tempo creando un mondo apocalittico dove sua madre Nora \u00e8 viva, ma lui non ha poteri e la Justice League non esiste, mentre Bruce Wayne \u00e8 morto e suo padre (Thomas Wayne) ha preso il suo posto diventando Batman, Martha Wayne invece, dopo la morte di Bruce, scossa dal dolore diventa Il Joker e Kal-El non \u00e8 mai diventato un eroe, essendo stato trattato come una cavia nel corso degli anni. Mentre in Gran Bretagna infuria lo scontro tra gli eserciti di Aquaman e Wonder Woman, Zoom si palesa sul campo di battaglia davanti ad un attonito Flash. Barry ha un confronto con Thawne il quale gli riferisce che \u00e8 stato Barry a creare questa linea temporale viaggiando all'indietro nel tempo per salvare sua madre Nora (che si scopre essere stata assassinata da Eobard quando viaggi\u00f2 nel tempo) creando una serie di eventi che ha generato questa disastrosa linea temporale, inoltre quando ci\u00f2 avvenne Thawne era al sicuro dentro a una bolla temporale non subendo alcun danno dagli effetti dell'alterazione temporale, che per\u00f2 ha spezzato il legame che connetteva la sua vita a quella di Barry Allen. Finalmente Eobard Thawne pu\u00f2 uccidere il suo nemico di una vita. Il supercriminale si appresta a uccidere Barry ma Thomas Wayne arriva in suo soccorso e uccide l'Anti-Flash trafiggendolo alla schiena con una spada. In seguito alla sua morte Barry torna indietro nel tempo per bloccare la versione di se stesso che stava andando ad evitare l'omicidio della madre, tutto ritorna come prima, seppur con qualche cambiamento, infatti questo d\u00e0 il via a quello che sar\u00e0 un nuovo universo, \"The New 52\".\nNuovi 52.\nEobard ritorna come nemico di Barry Allen, poich\u00e9 non \u00e8 morto ma \u00e8 rimasto intrappolato all'interno della Forza della velocit\u00e0. Dopo aver appreso come liberarsi decide di distruggere Barry, lentamente e rendendo la sua vita un inferno. Il padre del velocista scarlatto, Henry, \u00e8 in prigione con l'accusa di aver ucciso sua moglie, quindi Thawne lo mette nei guai facendogli uccidere un secondino del carcere, disarmando il secondino per poi mettere in mano a Henry la pistola e facendogli premere il grilletto, poi affronta Barry portandolo nella casa dove Nora mor\u00ec.\nIl piano di Eobard per distruggere Barry Allen consiste nel mettere insieme una squadra che possa annientarlo, a tal fine ha viaggiato nel tempo trovando persone a cui la Forza della velocit\u00e0 ha donato potere, guadagnandosi la loro fiducia salvandoli da morte certa. In realt\u00e0 li ha manipolati a loro insaputa: era lo stesso Eobard che li metteva in pericolo per poi salvarli. Riesce cos\u00ec ad apparirgli come un eroe e fargli credere che lo scopo per cui hanno ricevuto i poteri \u00e8 sconfiggere una minaccia chiamata Flash. Eobard affronta il velocista scarlatto con l'aiuto del suoi seguaci, riuscendo in un primo momento a portarsi in vantaggio, ma alla fine uno dei suoi protetti, Magali, scoperti i piani subdoli di Eobard, fa s\u00ec che tutti i suoi alleati gli si rivoltino contro, consentendo a Barry di sconfiggerlo.\nRinascita.\nNel rilancio \"Rinascita\", Eobard Thawne appare per la prima volta all'interno della Forza della velocit\u00e0 di Barry Allen, in cui quest'ultimo rompe il collo di Thawne come fece una volta nella Pre-Crisi. Successivamente compare in un'altra visione in cui deride Barry riguardo al suo futuro. Il serial-killer velocista Godspeed in seguito tenta di uccidere Eobard e ogni altro detenuto a Iron Heights, solo per essere fermato da Flash. Thawne ritorna nella sua versione \"New 52\" dopo che un'ondata di energia lo colpisce, e ricorda di essere stato ucciso da Thomas Wayne/Batman durante \"Flashpoint\". Nel tentativo di impartire al figlio del Cavaliere Oscuro una lezione, Thawne attacca Bruce Wayne nella Batcaverna e distrugge la lettera di Thomas come punizione. Thawne batte brutalmente Bruce e lo schernisce verbalmente prima di teletrasportarsi in un luogo sconosciuto. Ritorna quindi alla Batcaverna, dopo essere stato immerso nelle radiazioni da un'entit\u00e0 misteriosa. Mentre cade a terra, Thawne dice \"Dio... ho visto...Dio\". Poco tempo dopo Batman e Flash incontrano Thawne in possesso del pulsante poco prima della sua apparente morte, e lo seguono per cercare di fermarlo. Mentre lo stanno inseguendo, viene apparentemente ucciso e teleportato di nuovo al Batcaverna.\nIl cadavere di Eobard viene successivamente portato ai Laboratori S.T.A.R. per ulteriori esami, ma viene rivelato che \u00e8 stato in grado di sopravvivere alla sua esperienza di pre-morte attraverso la sua connessione con la forza della velocit\u00e0 negativa, la cui energia gli garantisce una rigenerazione e una guarigione accelerate. \u00c8 presente alla casa di Iris West quando arriva con suo nipote in seguito all'attacco di Multiplex alla festa di compleanno di Barry, scioccando e terrorizzando la coppia.\nEobard porta Iris nel futuro mentre Barry li insegue e mostra alla coppia il loro futuro prima di essere apparentemente ucciso da Iris. Eobard in seguito ritorna come membro della Societ\u00e0 segreta dei supercriminali che rapisce Deathstroke.\nDiscendenza.\nFu rivelato che i Thawne e gli Allen ebbero una lunga discendenza dal tempo del XXV secolo.\nEobard fu il discendente di Malcom Thawne, alias Cobalt Blue, il fratello gemello perduto di Barry Allen. La faida tra i Thawne e gli Allen termin\u00f2 apparentemente nel XXX secolo, con il matrimonio di Meloni Thawne con Don Allen, e la nascita di loro figlio, Bart Allen (pi\u00f9 tardi conosciuto come Impulso, pi\u00f9 avanti secondo Kid Flash e da adulto quarto Flash). Tuttavia, il padre di Meloni cre\u00f2 un Impulso-Invertito; un clone di Bart Allen chiamato Thaddeus Thawne, che prese il nome di Inertia. Inertia tent\u00f2 pi\u00f9 volte di prendere il posto di Bart prima di rigettare il suo ruolo di strumento della vendetta.\nZoom ritorn\u00f2 per battersi anche con Wally West, lavorando fianco a fianco al suo successore, il profiler di primo pelo della polizia, Zoom, che fu tirato fuori dal tempo prima che Barry gli spezzasse il collo.\nUtilizzando il tapis-roulant di Barry, i due Anti-Flash intendevano forzare Wally a guardare il seguito della sua prima battaglia con Zoom (quando la moglie Linda Park abort\u00ec) pi\u00f9 e pi\u00f9 volte, ma l'intervento di Barry Allen, poco prima della sua morte in Crisi sulle Terre infinite, trasfer\u00ec il Professor Zoom indietro al suo presente, permettendo a Wally non solo di sconfiggere il nuovo Zoom, ma anche di annullare l'aborto spontaneo di Linda.\nDurante il suo ritorno, si rivel\u00f2 che Thawne conserv\u00f2 alcune vaghe memorie del suo tempo come Barry Allen, come ammise di avere una memoria perduta nel suo cervello circa il desiderio di veder morto Wally.\nMeloni Thawne, inoltre, concep\u00ec un figlio con il primo Capitan Boomerang, che fu dato in adozione: questo figlio, Owen Mercer, ha ereditato la supervelocit\u00e0 da parte di madre ma ha assunto il ruolo di secondo Capitan Boomerang e non quello di nuovo Anti-Flash.\nPoteri e abilit\u00e0.\nProprio come la sua nemesi Barry Allen, il Professor Zoom \u00e8 in grado di muoversi ad una velocit\u00e0 che supera sette volte quella della luce. Anche se \u00e8 stato definito dallo stesso Barry, pi\u00f9 veloce di lui.\nPu\u00f2 dare migliaia di colpi al secondo, camminare sull'acqua, viaggiare nel tempo, creare cicloni e far vibrare le sue molecole a velocit\u00e0 cos\u00ec alte da passare attraverso la materia solida. Inoltre, a differenza di altri velocisti, Eobard non \u00e8 collegato alla forza della velocit\u00e0, ma ad un suo opposto (la forza della velocit\u00e0 negativa), e questo gli permette di fare cose che Barry non pu\u00f2 fare, tipo manipolare il tempo stesso.\nThawne sviluppa nuovi poteri negli eventi che portano a Flashpoint, inclusa la capacit\u00e0 di passare ad altre dimensioni, creare onde d'urto nel tempo e nello spazio allo schiocco delle dita, assorbire i ricordi di un altro tramite contatto fisico e alterare l'et\u00e0 di chiunque o qualsiasi cosa.\nQuando Eobard sferra pugni mentre va a velocit\u00e0 della luce la velocit\u00e0 si trasforma in massa, permettendogli di sferrare parecchi pugni di massa infinita che di conseguenza provocano danno infiniti. Roteando le braccio a super-velocit\u00e0 pu\u00f2 creare correnti d'aria molto forte, quando gira in tondo riesce a creare un tornado, tramite la roteazione veloce delle mani \u00e8 in grado di emettere potenti fulmini, onde di energia o piccoli tornadi in gradi di spazzare via isolati.\nTutte le sue abilit\u00e0 fisiche e mentali sono velocizzate e anche capacit\u00e0 mentali iper-velocizzate, poich\u00e9 percepisce il mondo a rallentatore (gli provoca noia aspettare che una persona finisca di parlare). Grazie all'attrito generato in corsa, Eabard pu\u00f2 anche bruciare il terreno oppure fondere un oggetto toccandolo. Inoltre possiede un'aura che durante la corsa lo protegge dall'estrema frizione con l'aria.\nIn \"The New 52\" i suoi poteri mutano diventando pi\u00f9 simili a quelli di Zoom, ovvero Hunter Zolomon, nemesi di Wally West; alterando il tempo intorno a s\u00e9, controllando la velocit\u00e0 a cui viaggia il tempo, permettendogli di viaggiare pi\u00f9 velocemente o pi\u00f9 lentamente delle persone intorno a lui. Ha mantenuto l'abilit\u00e0 della sua controparte precedente di alterare l'et\u00e0. In \"Rinascita\", tuttavia, Thawne ha riacquistato la sua connessione con la forza della velocit\u00e0 negativa e quindi i suoi poteri originali.\nForza della Velocit\u00e0 Negativa.\nGrazie alla sua connessione con la \"Forza della Velocit\u00e0 Negativa\", Eobard Thawne \u00e8 in grado di viaggiare nel tempo e cambiare la linea temporale senza danni da parte di alcun effetto collaterale. Di conseguenza, questo fa di lui un paradosso vivente.\nAltre versioni.\nImpulso.\nIn una linea temporale alternativa creata quando Impulso uccide un insetto nell'et\u00e0 devoniana, la maggior parte dei super-cattivi sono burocrati governativi. Il Professor Zoom \u00e8 il consulente scientifico nazionale del presidente a vita Julian Tremain.\nNelle successive modifiche alla timeline, Zoom sconfisse la ribellione contro Tremain guidata da Gorilla Grodd; viene trasformato anch'egli in un gorilla in una lotta contro l'esercito di tartarughe volanti guidato da Grodd, egli stesso diventato una tartaruga volante.\nJustice League Adventures.\nNella serie a fumetti \"Justice League Adventures\" Eobard Thawne, il Professor Zoom, insieme ad altri cattivi come Capitan Boomerang, Capitan Cold, Heat Wave e Mirror Master, ha partecipato all'asta di Chronos per Superman, Batman e Wonder Woman bloccati nel tempo su Mean Time Island. Una volta sorto il sospetto che altri membri della Justice League fossero presenti, gli amici di Zoom hanno sospettato di lui immediatamente accusandolo di essere il vero Flash. Una volta che \u00e8 stato messo fuori gioco e smascherato, \u00e8 stato rivelato che non si trattava di Flash, bens\u00ec di Zoom."}
{"id": "2207275", "revid": "125733114", "url": "https://it.wikipedia.org/wiki?curid=2207275", "title": "Grotta Azzurra", "text": "La Grotta Azzurra \u00e8 una cavit\u00e0 carsica che si apre nel versante nord-occidentale dell'isola di Capri. Amministrativamente afferisce al comune di Anacapri, nella citt\u00e0 metropolitana di Napoli.\nPrestigioso ninfeo dell'et\u00e0 romana, dopo un lungo declino la grotta divenne conosciuta a partire dal 1826, quando fu visitata dall'artista tedesco August Kopisch.\nLa grotta Azzurra ha una apertura parzialmente sommersa dal mare, dalla quale filtra la luce esterna che - in questo modo - crea un'intensa tonalit\u00e0 del colore blu, che rappresenta la caratteristica peculiare dell'antro.\nGeologia.\nLa Grotta Azzurra \u00e8 articolata in un sistema sotterraneo carsico costituito da pi\u00f9 ambienti, sconosciuti ai visitatori che vedono solamente quello pi\u00f9 ampio, universalmente noto come \"Duomo Azzurro\".\nL'ingresso \u00e8 una fenditura nella roccia alta due metri e lunga altrettanto, che si trova - quando il mare non \u00e8 mosso - a un solo metro dal livello del mare. Di conseguenza, quando si entra nella cavit\u00e0, bisogna adagiarsi sulla barca che richiede la presenza di un barcaiolo esperto. Questo, abbandonati i remi, spinge la barca appigliandosi ad una catena di ferro che \u00e8 murata sull'ingresso.\nUna volta entrati, si \u00e8 al cospetto del Duomo Azzurro. Questa grande cavit\u00e0 di erosione \u00e8 profonda 22 metri (14 nell'interno), larga 25 e lunga circa 60; l'altezza media della volta \u00e8 pari a 7 metri, aumentando fino a 14 nelle zone interne. Considerando anche la soglia subacquea, l'altezza totale (che va fino al soffitto) \u00e8 pari addirittura a 36 metri.\nSpingendosi verso il fondo, sulla sinistra si notano diversi cunicoli (sia sotto che sopra il velo d'acqua) che dovrebbero continuare con la vicina Grotta Guarracini. Sulla destra invece si apre un'altra cavit\u00e0, la cui formazione \u00e8 dovuta all'umidit\u00e0 dell'aria, allo stillicidio ed alle continue variazioni termiche, che tra l'altro fanno s\u00ec che le pareti continuino a frantumarsi.\nNell'angolo sud-occidentale si trova una piattaforma tombata a mare dai Romani, che per la sua livellazione utilizzarono detriti di mattoni (signino). A fianco di quest'area si aprono tre rami di galleria, che prendono il nome di \u00abGalleria dei Pilastri\u00bb, che continuano fino alla cosiddetta \u00abSala dei Nomi\u00bb cos\u00ec chiamata per le varie firme lasciate dai visitatori otto-novecenteschi sulle pareti. Superata la Sala dei Nomi l'antro va restringendosi fino alla \u00abSala della Corrosione\u00bb, situata nelle pi\u00f9 recondite viscere della montagna - qui termina la parte esplorabile della grotta, che continua attraverso vari cunicoli che non si possono percorrere a causa delle condizioni irrespirabili dell'aria. Pare tuttavia che questi cunicoli non comunichino con l'esterno, bens\u00ec siano un tentativo vano da parte dei Romani di cercare acqua dolce.\nLa luce blu.\nLa colorazione blu della grotta \u00e8 dovuta alla presenza della soglia sottomarina (che si apre esattamente sotto l'ingresso) attraverso cui penetra la luce. La finestra subacquea agisce da filtrante, assorbendo i colori rossi e lasciando passare quelli blu. Curioso notare che, a causa del fenomeno della riflessione totale, la soglia non riesce ad illuminare l'antro se il mare \u00e8 completamente calmo - quindi c'\u00e8 bisogno di un movimento dell'acqua, per quanto questo possa essere minimo.\nLo sfolgorio color argento degli oggetti immersi, invece, \u00e8 riconducibile ad un altro fenomeno: sulla superficie dell'oggetto aderiscono diverse bolle d'aria che, avendo un indice di rifrazione differente da quello dell'acqua, lasciano uscire la luce.\nStoria.\nEt\u00e0 romana: il ninfeo tiberiano.\nIn et\u00e0 romana, ai tempi di Tiberio, la Grotta era utilizzata come un ninfeo marittimo. L'antro, infatti, costituiva una vera e propria appendice subacquea ad una villa augusto-tiberiana detta di Gradola, oggi ridotta a pochi ruderi. Testimoni di quest'utilizzo sono le numerose statue romane, rappresentanti Poseidone, un tritone ed altre creature marine che in origine dovevano esser state disposte lungo le pareti della caverna. Le statue, trovate nel 1963 dopo alcune indagini archeologiche, sono oggi custodite nel Museo della Casa Rossa.\nFu l'archeologo Amedeo Maiuri, impegnato in diverse indagini archeologiche a Capri nel Novecento, ad intuire il carattere di ninfeo marittimo della grotta Azzurra:\nL'antro maledetto.\nDopo il tramonto dell'Impero romano, la Grotta fu condannata ad un lungo ed inesorabile declino. Non fu completamente dimenticata, tanto che il nome di \u00abGradola\u00bb, per esempio, figurava gi\u00e0 nel 1696 in una carta geografica dell\"'Isolario\" di Vincenzo Coronelli; ci\u00f2 malgrado, nessuno osava avventurarsi al suo interno, poich\u00e9 alcune antiche leggende capresi volevano la grotta abitata da spiriti e diavoli. Chi avesse visitato l'\u00abantro maledetto\u00bb, come i due preti del racconto che segue, avrebbe perso il senno.\nQuesto \u00e8 quanto disse Giuseppe Pagano a Kopisch: \nAnche Giuseppe Orbitano attest\u00f2 che:\nOttocento: Kopisch e la riscoperta.\nIl 17 agosto 1826 il poeta prussiano August Kopisch, il pittore Ernesto Fries, il marinaio caprese Angelo Ferraro, il locandiere Pagano (che li sollecit\u00f2 nell'impresa) e l'asinaro Michele Federico decisero di esplorare un antro ubicato nel versante nord-occidentale dell'Isola, non tenendo fede ad antiche leggende che volevano la grotta infestata da spiriti maligni e demoni. Di ritorno dall'avventura, Kopisch assegn\u00f2 anche una precisa identit\u00e0 toponimica alla grotta, definendola \u00abAzzurra\u00bb: n\u00e9 \u00abgrotta Pagano\u00bb n\u00e9 \u00abgrotta Glauca\u00bb (toponimo proposto dall'esule russo Apostol Mouravieff poich\u00e9 \u00abGlauco\u00bb era sia sinonimo d'\u00abazzurro\u00bb sia una divinit\u00e0 marina della mitologia greca), come nomi, ebbero lo stesso successo. \nLa cronaca della giornata fu riportata da Kopisch nel 1838 nell'annuario \u00abItalia\u00bb, sotto il titolo \"La scoperta della Grotta Azzurra\". Naturalmente Kopisch contribu\u00ec ad estendere universalmente la fama della cavit\u00e0, venendo addirittura citato come lo \u00abscopritore\u00bb della Grotta; ciononostante, la Grotta Azzurra era gi\u00e0 nota prima della redazione del racconto, grazie alle infuocate descrizioni di molti scrittori romantici. Fra questi, vanno citati Wilhelm Waiblinger con la sua \"Leggenda nella Grotta Azzurra\" (1828) e Hans Christian Andersen, con \"L'improvvisatore\" (1835).\nLa riscoperta della Grotta Azzurra, insomma, defin\u00ec nuove coordinate negli itinerari italiani del Grand Tour, persuadendo i ricchi viaggiatori europei ad avventurarsi in quell'isola che sino ad allora, per usare le funeste parole del padre Daniello Bartoli, era considerata una \u00abRupe de' Disperati\u00bb.\nVisitatori.\nDi seguito viene riportata una tabella sui visitatori (paganti e non paganti) e sugli introiti lordi ottenuti."}
{"id": "2207276", "revid": "121836", "url": "https://it.wikipedia.org/wiki?curid=2207276", "title": "Banca di Scozia", "text": ""}
{"id": "2207284", "revid": "1654832", "url": "https://it.wikipedia.org/wiki?curid=2207284", "title": "Platonov (\u010cechov)", "text": "Platonov (in russo: \"\u0411\u0435\u0437\u043e\u0442\u0446\u043e\u0432\u0449\u0438\u043d\u0430\", Bezotcov\u0161\u010dina) \u00e8 un dramma in quattro atti scritto tra il 1880 e il 1881 da Anton \u010cechov. L'opera, uno dei suoi primi lavori, ricca di personaggi, \u00e8 stata pubblicata postuma e priva di titolo; quello attuale le \u00e8 stato attribuito dai critici.\nTrama.\nL'azione si svolge nella profonda campagna russa, in una casa che ha conosciuto tempi migliori. Protagonista \u00e8 il ventisettenne maestro elementare Platonov, coniugato, del quale sono innamorate sia la proprietaria terriera Anna Petrovna, sia Sofja, moglie del figliastro di Anna, sia una delle sue colleghe insegnanti. Platonov \u00e8 un personaggio cinico, che ama apparire in societ\u00e0 come un gaudente e un uomo di spirito. Nel corso dell'opera egli viene paragonato ora ad Amleto ora a Don Giovanni. Egli \u00e8 consapevole della vacuit\u00e0 ideale e morale del mondo in cui vive, ma sa con altrettanta certezza di essere parte integrante di quel mondo. Da questo dilemma non trova via d'uscita, rendendosi per di pi\u00f9 conto della propria inadeguatezza di fronte ai sentimenti che gli rivolgono le sue quattro donne. Finisce perci\u00f2 per rinchiudersi in se stesso e cade nell'alcolismo. Al termine del dramma viene ucciso da Sofja, disillusa nella sua speranza di una vita diversa con Platonov.\nStoria.\n\u010cechov scrisse quest'opera nell'inverno 1880 a Mosca e la dedic\u00f2 all'attrice Marija Ermolova, che in quel periodo recitava presso il Teatro Maly. Consegn\u00f2 di persona il manoscritto, trascritto con molta cura da suo fratello, al Maly, che per\u00f2 glielo rifiut\u00f2. Per la delusione egli distrusse questo manoscritto. Nel 1920 fu ritrovata nel lascito di \u010cechov la prima stesura dell'opera, che venne cos\u00ec pubblicata."}
{"id": "2207286", "revid": "121836", "url": "https://it.wikipedia.org/wiki?curid=2207286", "title": "Impero coloniale britannico", "text": ""}
{"id": "2207290", "revid": "110157", "url": "https://it.wikipedia.org/wiki?curid=2207290", "title": "Fronte Popolare per la Liberazione della Palestina - Comando Generale", "text": "Il Fronte Popolare per la Liberazione della Palestina - Comando Generale (FPLP-CG; a volte \u00e8 utilizzato anche l'acronimo inglese \"PFLP-GC\", ) \u00e8 una formazione politica e militare palestinese di ispirazione nazionalista. Sostenuta da Siria ed Iran, \u00e8 considerata un'organizzazione terroristica dagli Stati Uniti d'America, dall'Unione europea e dal Canada.\nStoria.\nIl Fronte Popolare per la Liberazione della Palestina - Comando Generale (FPLP-CG) fu fondato, da una frattura originatasi all'interno del Fronte Popolare per la Liberazione della Palestina (FPLP), da Ahmed Jibril, con il sostegno di Damasco nel 1968. Jibril, che tutt'oggi ricopre il ruolo di Segretario Generale dell'organizzazione, era stato in precedenza un ufficiale dell'esercito siriano. Rimarcando al FPLP di aver sprecato troppo tempo ed enormi risorse nella riflessione politica sul marxismo, il FPLP-CG dichiar\u00f2 subito che il suo obbiettivo primario sarebbe stata l'azione militare, e non il dibattito ideologico.\nSebbene il gruppo facesse inizialmente parte dell'Organizzazione per la Liberazione della Palestina (OLP), fu sempre su posizioni opposte a quelle di Yasser Arafat, avversando qualunque ipotesi di accordo politico con Israele. Nel 1974 il Fronte usc\u00ec dall'OLP, entrando a far parte del Fronte del rifiuto dell'OLP, come protesta per il varo da parte del Consiglio nazionale palestinese del programma dei 10 punti. Tale gruppo rifiutava qualsiasi ipotesi di accomodamento con Israele, al di fuori di una vittoria di tipo militare. Diversamente dalla maggior parte delle organizzazioni palestinesi che costituivano il \"Fronte del rifiuto\", il FPLP-CG non riassunse mai il suo ruolo all'interno dell'OLP, n\u00e9 i suoi rappresentanti presero parte in seguito agli Accordi di Oslo.\nRelazioni con l'OLP.\nIl FPLP-CG \u00e8 ritenuto essere legato a doppio filo con la Siria, ed in effetti assunse un ruolo di fiancheggiamento delle forze siriane in Libano, sia durante la Guerra civile libanese del 1975-1990, sia durante gli anni di occupazione del paese da parte di Damasco. Nel 1976, dopo il supporto fornito dal FPLP-CG ad un attacco siriano contro l'OLP, una fazione contraria alle decisioni di Jibril lasci\u00f2 l'organizzazione, per creare il Fronte per la Liberazione della Palestina (FLP).\nIl FPLP in Libano.\nIl gruppo ha un'influenza limitata nella politica palestinese, ma gode di un certo seguito all'interno dei Campi profughi in Siria ed in Libano. Il suo ruolo nel \"Paese dei cedri\", dopo il ritiro siriano del 2005, \u00e8 a tutt'oggi incerto, mentre numerosi sono stati gli scontri armati che lo hanno visto contrapposto alle forze di sicurezza di Beirut. Nel tardo ottobre 2005 l'esercito libanese assedi\u00f2 i campi del FPLP-CG, dopo che le autorit\u00e0 governative avevano accertato che l'organizzazione stava contrabbandando armi siriane attraverso i confini. Il Fronte \u00e8 stato in seguito duramente criticato all'interno del paese, con l'accusa di fomentare l'odio interetnico per conto della Siria.\nAzioni militari.\nNegli anni 1970 e anni 1980 il gruppo port\u00f2 a termine numerosi attacchi armati contro obbiettivi civili e militari israeliani, raggiungendo una notevole notoriet\u00e0 anche grazie all'adozione di tecniche spettacolari. Durante la \"Notte dei deltaplani\", un miliziano atterr\u00f2 con un deltaplano a motore (presumibilmente fornito dalla Libia), vicino ad un campo dell'esercito israeliano presso Kiryat Shmona la notte del 25 novembre 1987, riuscendo ad uccidere sei soldati ed a ferirne numerosi altri, prima di venire anch'egli colpito a morte. Secondo molti, tale azione fece da catalizzatore per lo scoppio della prima Intifada.\nDai primi anni 1990 il FPLP-CG non fu pi\u00f9 coinvolto in grossi attacchi contro obbiettivi israeliani, ma si ritiene che abbia partecipato alle azioni di guerriglia condotte da Hezbollah nel sud del Libano.\nDifferenze con le altre organizzazioni.\nJibril si un\u00ec nel 1967 a George Habash su un piano all'incirca paritario, per quanto riguarda il ruolo di leadership all'interno del FPLP. Quando nell'anno seguente abbandon\u00f2 l'organizzazione, a causa della mancanza di iniziative concrete, gli fu piuttosto facile radunare a s\u00e9 un consistente seguito di fedelissimi. Il pretesto per tale atto gli fu involontariamente fornito da uno dei suoi principali avversari all'interno del fronte, Naif Hawatmeh, il quale stava cercando di far assumere al FPLP una deriva il pi\u00f9 ideologico possibile, proprio mentre Jibril incolpava Habash per la dipendenza del Fronte dalla discussione teorica, a tutto discapito della lotta armata.\nPer evitare che, sotto l'influenza di Hawatmeh, l'organizzazione si riducesse ad un gruppo di intellettuali impotenti, Jibril cre\u00f2 il Comando Generale, sostenendo che Habash era divenuto un burattino nelle mani dei \"professori dell'esilio\", ossia quell'\u00e9lite ricca e ben istruita di intellettuali che predicavano la rivoluzione di classe all'interno dei campi profughi.\nOvviamente, fin dal suo esordio, l'operato del FPLP-CG fu molto pi\u00f9 incentrato sui mezzi, piuttosto che sui fini, non fondandosi su una precisa piattaforma politica, e reclutando in prevalenza giovani, profughi, poveri, illetterati ed esasperati. Piuttosto che leggere ed esaltare l'operato altrui, come facevano le \u00e9lite palestinesi all'interno delle universit\u00e0 europee, il Comando Generale prometteva \"una pistola in ogni mano\", nonch\u00e9 gli strumenti per scrivere autonomamente \"la propria storia\". Per garantire la fedelt\u00e0 e la professionalit\u00e0 delle reclute, venne usata una disciplina ferrea, a tal punto che per decenni i guerriglieri del Comando generale vennero considerati i meglio preparati di tutti i gruppi della resistenza palestinese.\nUn ulteriore elemento del successo del Fronte di Jibril, fu l'uscita nel 1969 di Hawatmeh dal FPLP, e la creazione da parte di questi del Fronte Democratico Popolare per la Liberazione della Palestina (FDPLP, in seguito FDLP con la perdita del \"Popolare\"), determinata dalle manovre adottate da Habash per cercare di compensare i problemi sorti con la defezione di Jibril. Spaccatosi ormai in tre tronconi, dopo il 1969 Habash non pot\u00e9 pi\u00f9 reclamare di essere a capo del \"vero\" FPLP mentre. Tuttavia, grazie ad una serie di successi strategici come i Dirottamenti di Dawson's Field del settembre 1970, il Massacro dell'Aeroporto di Lod del maggio 1972, ed il coordinamento con Settembre Nero nell'massacro compiuto alle olimpiadi di Monaco nel settembre successivo, fornirono per Habash l'autorit\u00e0 morale per primeggiare all'interno del Fronte del Rifiuto\nPer questo motivo Jibril si dedic\u00f2 ad ostacolare il reclutamento di volontari da parte dell'OLP nei campi profughi palestinesi. E mentre Fath dovette subire numerose tragiche disavventure durante la guerra civile in Libano nel 1982, il Comando Generale riusc\u00ec a sopravvivere, ricostituendo quasi per intero la propria struttura, alla fine del conflitto.\nDopo Oslo.\nNella crescita del movimento di resistenza islamica Hamas fra gli arabi residenti nella Striscia di Gaza ed in Cisgiordania, durante la Prima Intifada del 1987-1991, il FPLP-CG trov\u00f2 un potente alleato nell'opposizione alla politica di Yasser Arafat di ricercare un accordo negoziato al conflitto israelo-palestinese. Fino a quel momento il Fronte del Rifiuto fu composto essenzialmente dai gruppo di sinistra, tra cui il FPLP, il FPLP-CG, il FDLP, il FLP, e numerosi altri gruppi minori, che per\u00f2 erano notevolmente limitati dalla posizione di preminenza di cui godeva Fatah all'interno dell'OLP, di cui anch'essi facevano parte. Il solo gruppo veramente impegnato in una lotta senza tregua contro Arafat era rappresentato dal Consiglio Rivoluzionario di al-Fatah, facente capo al guerrigliero dissidente \u1e62abr\u012b Khal\u012bl al-Bann\u0101 (meglio noto come Abu Nidal), che per\u00f2 era ritenuto dalle varie organizzazioni palestinesi pi\u00f9 che altro un mero criminale, avente il solo scopo di destituire i moderati alla guida dell'OLP.\nSebbene molti palestinesi appoggiassero il principio della sconfitta di Israele mediante la lotta armata, le varie fazioni non riuscirono ad intraprendere un'azione coordinata, essendo i loro leader componenti di un'\u00e9lite spesso distante dalla realt\u00e0 dei rifugiati dei vari campi cisgiordani, di Gaza, libanesi, siriani o giordani che fossero. Ed infatti molti di questi leader vivevano in lussuose residenza in Europa, nei paesi del blocco sovietico, o in vari stati arabi, in particolare in Siria, Iraq e Libia. Solamente Jibril insistette per continuare a vivere in un bunker ricavato appositamente per lui sulle montagne del Libano, in una zona molto spartane che era decisamente pi\u00f9 confacente alla sua immagine di capo della guerriglia, confrontata col palazzo in cui risiedeva Arafat a Tunisi.\nCon l'emergere, durante gli anni 1980, di Hamas e delle Jihad Islamica, Jibril riusc\u00ec a cooperare con tali movimenti meglio di quanto dimostrarono Habash e gli altri gruppi del Fronte del Rifiuto. Ci\u00f2 non fu dovuto a fattori ideologici o a particolari capacit\u00e0 personali, quanto piuttosto al fatto che Jibril era un musulmano, diversamente da Habash e Hawatmeh che erano di fede greco-ortodossa. Prova ne \u00e8 il fatto che il suo nome di battaglia era \"Ab\u016b Jih\u0101d\" (da non confondersi con il soprannome di Khal\u012bl Ibr\u0101h\u012bm al-Shmar al-Waz\u012br, il capo dell'ala armata del Fath).\nSempre negli anni ottanta il FPLP-CG oper\u00f2 attivamente assieme al nascente gruppo sciita libanese Hezbollah. A met\u00e0 degli anni novanta Jiblil organizz\u00f2 degli incontri fra il suo movimento, \"Hezbollah\", \"Hamas\" e \"Jihad Islamica\" a Damasco e Teheran, al fine di organizzare una coordinamento pi\u00f9 forte delle attivit\u00e0, sebbene il Comando Generale rimanesse di dimensioni ridotte, e concentrato soprattutto nel supportare Hezbollah al fine di ottenere il ritiro israeliano dal sud del Libano. I servizi israeliani organizzarono numerose operazioni per cercare di uccidere Jibril, pur non riuscendovi. Ebbero maggior successo invece con il figlio, nonch\u00e9 erede designato alla guida del FPLP-CG, Jihad Ahmed Jibril, che venne assassinato con un'autobomba il 20 maggio 2002."}
{"id": "2207293", "revid": "19933", "url": "https://it.wikipedia.org/wiki?curid=2207293", "title": "Olismo fisico", "text": ""}
{"id": "2207294", "revid": "1305772", "url": "https://it.wikipedia.org/wiki?curid=2207294", "title": "Cross River Tram", "text": "Cross River Tram (in precedenza Cross River Transit) \u00e8 una proposta del Transport for London per la costruzione di una linea di tram, lunga 16,5\u00a0km, allo scopo di collegare Camden Town a King's Cross, Peckham e Brixton. Il suo scopo \u00e8 quello di alleggerire il sovraffollamento della Metropolitana di Londra e l'incremento di servizi di trasporto in aree al momento non molto fornite. La linea dovrebbe entrare in servizio entro il 2016 e dovrebbe avere una frequenza media di 4 minuti, ridotta a due nelle ore di punta.\nL'ex sindaco di Londra Ken Livingstone disse all'Assemblea il 18 luglio 2007 di aver chiesto al TfL di considerare la possibilit\u00e0 di suddividere il progetto in due fasi, dando la precedenza al ramo sud della linea rispetto a quello nord. Non \u00e8 chiaro come questa cosa possa essere realizzata qualora il suggerimento venisse accettato, anche perch\u00e9 il suo successore Boris Johnson ha annunciato che il progetto \u00e8 in fase di revisione alla luce degli scarsi fondi governativi.\nIl Transport for London ha annunciato, il 6 novembre 2008, che il \"Cross River Tram\" non verr\u00e0 costruito.\nLinea proposta.\nIl tracciato non \u00e8 ancora stato deciso ma fra la fine del 2006 ed i primi mesi del 2007 la TfL consult\u00f2 i residenti sulla loro opinione circa le seguenti proposte:\nCamden Town - Mornington Crescent - Euston - Tavistock Square - Russell Square - Holborn - Aldwych - South Bank - Waterloo\nWaterloo - (Lambeth North/Imperial War Museum/Kennington Cross o Elephant &amp; Castle) - Oval - (Stockwell o Brixton Road) - Brixton (either Pope's Road or Brixton St Matthew's Church)\nWaterloo - St. George's Circus - Elephant &amp; Castle - Heygate Street - Thurlow Street - (Burgess Park/Chandler Way o Wells Way/Southampton Way) - Peckham\nEuston - (Crowndale Road o Somers Town) - King's Cross\nIl 11 settembre 2007 la TfL pubblic\u00f2 i risultati dell'indagine:"}
{"id": "2207295", "revid": "1305772", "url": "https://it.wikipedia.org/wiki?curid=2207295", "title": "Pietro Farini", "text": "Nasce a Russi in provincia di Ravenna nel 1862. Si trasferisce a Terni nel 1903 per dirigere una farmacia cooperativa e ricostituisce la Camera del Lavoro. Nel 1919 viene eletto deputato e nel 1925 aderisce al PCI. Nel 1926, il regime fascista lo \"confina\" a Grotte Santo Stefano, piccolo comune dell'alta Tuscia viterbese, in veste di sorvegliato speciale e farmacista. Qua resta fino al 1929.\nNel 1932 emigra prima a Parigi e poi a Mosca dove morir\u00e0 nel 1940."}
{"id": "2207308", "revid": "767487", "url": "https://it.wikipedia.org/wiki?curid=2207308", "title": "Z\u00e1dorfalva", "text": "Z\u00e1dorfalva \u00e8 un comune dell'Ungheria di 529 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2207309", "revid": "228587", "url": "https://it.wikipedia.org/wiki?curid=2207309", "title": "KSV Kr\u00fcger Schuberth Vandreike", "text": " KSV Kr\u00fcger Schubert Vandreike \u00e8 uno studio di architettura, fondato a Berlino nel 1990. I fondatori sono Torsten Kr\u00fcger, Christiane Schuberth e Bertram Vandreike. Essi studiarono presso la Bauhaus dell'Universit\u00e0 di Weimar.\nKSV Kr\u00fcger Schuberth Vandreike raggiungono la fama internazionale grazie al Primo Premio al Concorso per la Costruzione della nuova Cancelleria Federale nel 1994.\nNel 2008 viene inaugurato il Museion, Museo d'arte moderna e contemporanea a Bolzano, progettato da KSV."}
{"id": "2207310", "revid": "729019", "url": "https://it.wikipedia.org/wiki?curid=2207310", "title": "Zempl\u00e9nag\u00e1rd", "text": "Zempl\u00e9nag\u00e1rd \u00e8 un comune dell'Ungheria di 927 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207313", "revid": "729019", "url": "https://it.wikipedia.org/wiki?curid=2207313", "title": "Varb\u00f3c", "text": "Varb\u00f3c \u00e8 un comune dell'Ungheria di 64 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207323", "revid": "729019", "url": "https://it.wikipedia.org/wiki?curid=2207323", "title": "Viszl\u00f3", "text": "Viszl\u00f3 \u00e8 un comune dell'Ungheria di 101 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207327", "revid": "767487", "url": "https://it.wikipedia.org/wiki?curid=2207327", "title": "Vilyvit\u00e1ny", "text": "Vilyvit\u00e1ny \u00e8 un comune dell'Ungheria di 321 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207330", "revid": "767487", "url": "https://it.wikipedia.org/wiki?curid=2207330", "title": "Vilm\u00e1ny", "text": "Vilm\u00e1ny \u00e8 un comune dell'Ungheria di 1.420 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207333", "revid": "767487", "url": "https://it.wikipedia.org/wiki?curid=2207333", "title": "V\u00e1mos\u00fajfalu", "text": "V\u00e1mos\u00fajfalu \u00e8 un comune dell'Ungheria di 930 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207336", "revid": "767487", "url": "https://it.wikipedia.org/wiki?curid=2207336", "title": "V\u00e1g\u00e1shuta", "text": "V\u00e1g\u00e1shuta \u00e8 un comune dell'Ungheria di 114 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207337", "revid": "658361", "url": "https://it.wikipedia.org/wiki?curid=2207337", "title": "Tommaso Porcacchi", "text": "Biografia.\nNato in una famiglia poverissima della Val di Chiana, Tommaso Porcacchi riusc\u00ec a studiare grazie al mecenatismo del duca Cosimo I. Si stabil\u00ec a Firenze dove conobbe l'umanista Lodovico Domenichi che gli permise di pubblicare le sue prime opere, una \"Vita di Virgilio\" e la traduzione del IV libro dell'\"Eneide\". Grazie alla raccomandazione del Domenichi, Porcacchi entr\u00f2 in contatto con il grande editore e stampatore di opere in lingua volgare Gabriele Giolito de' Ferrari, per cui nel 1559 si trasfer\u00ec a Venezia, citt\u00e0 dove mise su famiglia (spos\u00f2 la poetessa Bianca d'Este) e rimase fino alla morte.\nNella citt\u00e0 lagunare Porcacchi scrisse di numerosi argomenti, geografici, storici, archeologici; pubblic\u00f2 traduzioni dal latino e dal greco (per es. di Quinto Curzio Rufo) e una collana di storici greci, che in gran parte tradusse egli stesso: la \u00abCollana historica\u00bb, stampata dal Giolito dal 1563 al 1585. Come editore di testi in volgare Porcacchi ebbe l'intenzione di fare attivit\u00e0 utile alla Controriforma. La sua attivit\u00e0 fu molto ampia: cur\u00f2 fra l'altro le edizioni del \"Laberinto d'amore\" di Boccaccio, delle \"Storie fiorentine\" del Guicciardini, dell'\"Arcadia\" del Sannazaro, delle \"Rime\" e degli \"Asolani\" del Bembo, l'opera omnia del Delminio e tanti altri. Del 1584 \u00e8 la pubblicazione del \"Vocabolario nuovo\", edito insieme alla \"Fabrica\" di Francesco Alunno.\nScrisse opere erudite, le pi\u00f9 importanti delle quali sono un trattato sulle isole (\"L'isole pi\u00f9 famose del mondo descritte da Thomaso Porcacchi da Castiglione\") e un lavoro di etnologia sui funerali, e genealogiche. Ci ha ha lasciato una bellissima biografia del Bembo, apparsa per la prima volta nell'edizione delle rime del Giolito e ripresa da molte edizioni successive.\nTommaso Porcacchi mor\u00ec a Udine nell'ottobre 1576, probabilmente ospite dell'amico Ottaviano Manin. Venne sepolto presso la chiesa della Madonna delle Grazie, dove il Manin fece porre una lapide a sua memoria.\nOpere.\n\"(elenco parziale)\""}
{"id": "2207338", "revid": "767487", "url": "https://it.wikipedia.org/wiki?curid=2207338", "title": "Varb\u00f3", "text": "Varb\u00f3 \u00e8 un comune dell'Ungheria di 1.156 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207339", "revid": "2164683", "url": "https://it.wikipedia.org/wiki?curid=2207339", "title": "Trentino La Barba", "text": "Biografia.\nNacque nel quartiere di Lancianovecchia, in una casa in via dei Frentani, stesso quartiere di nascita del Comandante della Regia Marina Mario Bianco.\nOperaio cordaio lancianese nel rione di via dei Funai, durante la seconda guerra mondiale prest\u00f2 servizio militare in Albania come mitragliere del 226\u00ba Reggimento fanteria della Divisione \"Arezzo\". L'8 settembre 1943 lo sorprese presso il deposito reggimentale di Molfetta. Cattaurato ed avviato alla prigionia in Germania, riusc\u00ec ad evadere ed a raggiungere la propria citt\u00e0 di origine, Lanciano dove si impegn\u00f2 immediatamente nella Resistenza.\nIl 5 ottobre 1943 La Barba e i suoi compagni attaccarono, in contrada Pozzo Bagnaro (fosso sotto via dei Bastioni a Lanciano), una colonna motorizzata germanica, mettendo in fuga i soldati tedeschi e ferendone altri. \nGli scontri durarono tutta la notte per le vie del centro storico, da via dei Bastioni a porta San Biagio, da via dei Frea corso Roma, via Fenaroli, via Garibaldi, via Umberto I, fino al mattino del 6 ottobre, quando una pattuglia di tedeschi di rinforzo, giunse dal quartiere generale di Villa Paolucci, in contrada Marcianese. Gli insorti furono bloccati in via Spaventa presso le Torri Montanare, altri cercarono di fuggire nella campagna dell'attuale viale Cappuccini, ma furono sorpresi e trucidati.\nLa Barba, bloccato tra via Spaventa e corso Roma fu, quindi, catturato da una pattuglia tedesca che, dopo averlo torturato per ottenere informazioni, lo condusse in viale Cappuccini. Qui La Barba venne accecato e finito a colpi di pistola, e impiccaro a un albero all'inizio di viale Cappuccini, incrocio con via Ferro di Cavallo. La rivolta antinazista, detta dei Martiri ottobrini, divamp\u00f2 la stessa sera del 5 ottobre e si protrasse per tutta la giornata del 6 ottobre 1943 in successivi scontri tra resistenti lancianesi e soldati tedeschi.\nOggi una lapide commemorativa \u00e8 stata affissa all'edificio delle scuole magistrali di Santa Chiara, costruite nel 1952 in Largo Martiri VI Ottobre. Nel 2016 in Largo dell'Appello, lato belvedere verso la Majella, lo scultore Tonino Santeusanio ha realizzato per committenza comunale il Monumento a Trentino La Barba, in pietra calcarea di montagna, ritratto in veste di martire, nel momento in cui viene fucilato sul muro.\nSar\u00e0 riconosciuto partigiano combattente caduto per la lotta di Liberazione dalla Commissione regionale Abruzzese per il riconoscimento della qualifica di partigiano."}
{"id": "2207341", "revid": "1442080", "url": "https://it.wikipedia.org/wiki?curid=2207341", "title": "Timothy Mason", "text": "Complet\u00f2 il proprio corso di studi presso la Oxford University, collabor\u00f2 alla fondazione del \"History Workshop Journal\".\nMason si specializz\u00f2 nella storia sociale del Terzo Reich, con particolare riguardo alla classe lavoratrice.\nLe sue opere pi\u00f9 conosciute sono l\"'Arbeiterklasse und Volksgemeinschaft\" del 1975 e il \"Sozialpolitik im Dritten Reich\", sulla vita dei lavoratori tedeschi sotto il nazismo. \nFu lui a utilizzare per la prima volta i termini \"funzionalismo\" e \"intenzionalismo\" per indicare le due differenti scuole di pensiero storiografico che si posero il problema di spiegare analiticamente l'Olocausto.\nLa maggior parte delle sue opere sono scritte in tedesco, costituento cos\u00ec un caso particolare e insolito nel campo dell'editoria britannica."}
{"id": "2207345", "revid": "767487", "url": "https://it.wikipedia.org/wiki?curid=2207345", "title": "Vajd\u00e1cska", "text": "Vajd\u00e1cska \u00e8 un comune dell'Ungheria di 1.401 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2207349", "revid": "767487", "url": "https://it.wikipedia.org/wiki?curid=2207349", "title": "Noriko's Dinner Table", "text": " \u00e8 un film del 2005, diretto da Sion Sono. \u00c8 la seconda parte di una trilogia riguardante l'alienazione della societ\u00e0 giapponese, iniziata nel 2002 con \"Suicide Club\". \u00c8 tratto dal romanzo \"\", scritto da Sion Sono nel 2002.\nTrama.\nNoriko \u00e8 una ragazza di 17 anni, che vive a Toyokawa con la sua famiglia, composta dal padre Tetsuzo, dalla madre Taeko e dalla sorella Yuka. Insofferente all'ambiente che la circonda, meno emancipata di alcune coetanee e poco compresa dal padre che le attribuisce scarsa libert\u00e0 decisionale riguardo al suo futuro, Noriko incomincia a riflettere su dove stia realmente dirigendo la sua vita e si convince che l'unico modo per trovare amici che la capiscano sia sfruttare la collaborazione di insegnanti e preside della sua scuola per ottenere l'accesso illimitato alle aule informatiche dell'edificio. Passa cos\u00ec sempre pi\u00f9 tempo al computer, e iscrivendosi a un sito chiamato Haikyo.com (lett. \"rovine\") conosce una ragazza che si fa chiamare Ueno Station 54.\nNoriko approfitta di un blackout in casa e rapidamente decide di fuggire a Tokyo, dove incontra Ueno Station 54, che si chiama Kumiko; ed \u00e8 una strana ragazza che ha un lavoro altrettanto strano, ovvero quello della famiglia in affitto: Kumiko si finge parte di una famiglia, condividendo gioie e dolori e sostituendosi alle persone morte o scomparse. Kumiko \u00e8 anche responsabile del Suicide Club, un sito che incita al suicidio giovani ragazzi e ragazze.\nSei mesi pi\u00f9 tardi, alla stazione di Shinjuku, cinquantaquattro ragazze si suicidano gettandosi sotto un treno. Noriko, adesso diventata Mitsuko, e Kumiko assistono al suicidio di massa. Parallelamente seguiamo evolversi le vicende di Yuka, che pare conservare un umore apparentemente gioviale anche dopo aver testimoniato, seppure indirettamente, a questo tragico fatto. Cos\u00ec decide di cercare la sorella scomparsa e si reca anch'essa a Tokyo, mentre la madre di Noriko si suicida e il padre inizia a cercare indizi sul Suicide Club per ritrovare le figlie.\nNoriko comprende le dinamiche del lavoro a cui Kumiko e altri suoi colleghi sono preposti; si tratta infatti di una vera e propria organizzazione in grado di fornire \"famiglia in affitto\" a chi, solo o annoiato dalla routine, decida di usufruire del servizio e della compagnia delle due ragazze singole o dell'intero nucleo famigliare. Ci\u00f2 le diviene chiaro quando, recandosi con Kumiko presso l'abitazione di un cliente, un uomo solo e trasandato che ha scelto di recitare la parte del padre temporaneamente privato della presenza delle figlie ribelli, l'emozione tracima pi\u00f9 del dovuto e nonostante gli sforzi di Kumiko nel farla desistere in quanto mera finzione, crede di dovere all'uomo quanto di pi\u00f9 simile all'\"affetto filiale\" ella conosca, invano.\nYuka ritrova Noriko e si aggrega al gruppo di Kumiko, diventando Yoko. Tetsuzo ingaggia un uomo che deve far finta di volere le ragazze come sua famiglia, e si nasconde dentro un armadio. Una volta riunite tutte le ragazze, l'uomo esce dall'armadio, impugnando un coltello, ma viene pestato da un gruppo di teppisti. Tetsuzo li uccide tutti e si ricongiunge con le figlie, iniziando a mangiare insieme a Kumiko, quindi tutti vanno a letto serenamente, fingendo di essere una nuova famiglia.\nYuka per\u00f2 si sveglia ed esce all'alba, decidendo di diventare una nuova persona.\nEstetica e stile.\nIl film \u00e8 diviso in cinque capitoli, intitolati \"Noriko\", \"Yuka\", \"Kumiko\", \"Tetsuzo\" e \"Il coltello in tasca\", ognuno dei quali racconta, tramite la voce fuori campo, le sensazioni e le storie dei vari personaggi. Il tutto \u00e8 visualizzato tramite un flusso continuo di flashback, rimandi, visioni, in cui si sovrappongono tempi e luoghi.\nPi\u00f9 che un sequel del film precedente, \"Noriko's Dinner Table\" \u00e8 una riflessione sulla famiglia, sull'alienazione della societ\u00e0 giapponese e sulla solitudine."}
{"id": "2207352", "revid": "3535", "url": "https://it.wikipedia.org/wiki?curid=2207352", "title": "Strumenti di misura pi\u00f9 usati in officina", "text": ""}
{"id": "2207353", "revid": "181699", "url": "https://it.wikipedia.org/wiki?curid=2207353", "title": "Emendamento", "text": "Un emendamento \u00e8 una modifica, pi\u00f9 o meno estesa, di un testo, soprattutto normativo.\nEmendamento costituzionale.\nIn alcuni paesi le modifiche alla costituzione hanno la veste formale di emendamenti alla stessa. In altri paesi, tra cui l'Italia, le modifiche alla costituzione sono, invece, apportate con legge costituzionale.\nNegli Stati Uniti d'America gli \"emendamenti costituzionali\" (\"constitutional amendments\") sono adottati con procedimento disciplinato dall'articolo V della stessa costituzione. Ad oggi sono entrati in vigore 27 emendamenti, dei quali uno dei pi\u00f9 famosi, il XIII Emendamento, approvato nel 1865, abol\u00ec la schiavit\u00f9. I primi dieci emendamenti costituiscono il cosiddetto Bill of Rights.\nEmendamento legislativo.\nL'\"emendamento legislativo\" \u00e8 una proposta di parziale modifica di un disegno di legge in ambito legislativo, prima che esso diventi legge a tutti gli effetti.\nIn Italia, gli emendamenti vengono presentati per iscritto dai vari componenti, mentre \u00e8 poi il Presidente della Camera a valutare la relativa ammissibilit\u00e0: le richieste di modifica possono essere valutate come in contrasto con precedenti disposizioni di rango superiore o estranee alla materia trattata.\nEmendamento normativo.\nUn testo normativo si dice \"emendato\" quando \u00e8 modificato o integrato. Si dice \"corretto\" quando invece vengono modificati solo alcuni dati."}
{"id": "2207355", "revid": "110157", "url": "https://it.wikipedia.org/wiki?curid=2207355", "title": "La prova (Crais)", "text": "La prova (titolo originale \"Sunset Express\") \u00e8 un romanzo di Robert Crais. Scritto nel 1996.\nEdito in Italia da Piemme nel 2006.\nNel 1997 ha vinto il premio Shamus.\nTrama.\n\"La prova\" \u00e8 il sesto romanzo di Robert Crais che ha come protagonista Elvis Cole, detective privato ispirato al padre dello scrittore. Questa volta Cole, con il supporto dell'amico nonch\u00e9 socio Joe Pike, viene assunto da Jonathan Green, avvocato di grido che deve difendere Teddy Martin, un importante uomo d'affari accusato dell'omicidio della moglie. La tesi della difesa si regge sul fatto che, secondo la testimonianza di Martin, la moglie sarebbe stata uccisa in seguito ad un rapimento e che le prove a carico dell'imputato siano in realt\u00e0 state falsificate dal detective Angela Rossi. Iniziando l'indagine come una ricerca porta a porta su eventuali testimonianze che avvalorino la testimonianza di Martin, Cole si ritrova ben presto intrigato in un difficoltoso caso in cui difficile distinguere tra buoni e cattivi..."}
{"id": "2207356", "revid": "1573940", "url": "https://it.wikipedia.org/wiki?curid=2207356", "title": "Karim Pakraduni", "text": "Kar\u012bm Pakr\u0101d\u016bn\u012b () \u00e8 un importante esponente del partito delle Kat\u0101\u02beib, di fede armeno-ortodossa. \nStoria.\nEletto nell'ufficio politico delle Falangi Libanesi gi\u00e0 nel 1970 come leader degli studenti falangisti. Vicino alle posizioni della Siria, egli si avvicin\u00f2 in seguito al presidente della Repubblica Elias Sarkis di cui fu un consigliere assai ascoltato. Quando Bashir Gemayel assunse la guida delle milizie delle Forze Libanesi alla fine degli anni '70, lui fu tra i suoi collaboratori. Nel 1982 Bashir lo nomin\u00f2, appena eletto presidente della Repubblica, suo responsabile delle relazioni paneuropee, ma fu assassinato tre settimane dopo le elezioni.\nNel periodo della guerra civile rimase uno dei capi delle Forze Libanesi. Dopo l'assassinio di Bashir, \u00e8 per\u00f2 a Samir Geagea che egli si avvicin\u00f2 e partecip\u00f2 al suo fianco alle manovre miranti a ridurre l'influenza del presidente della Repubblica Amin Gemayel e ad affermare il controllo di Samir Geagea sulle Forze Libanesi, espellendone il rivale Elie Hobeika.\nFu a capo della fazione filo-siriana delle \"Kat\u0101\u02beib\" e si oppose al presidente della Repubblica Amin Gemayel, rimanendo contiguo alla Siria fintanto che Gemayel se ne discost\u00f2. Si avvicin\u00f2 alla fine degli anni '80 al partito fondato da Samir Geagea, tornando nelle Kataeb nel 1994 quando questi fin\u00ec fuorilegge, e di cui nel 2001 fu eletto presidente per cercare di riunire la varie fazioni del partito, ma nei fatti favor\u00ec quella filosiriana. \nFu nominato tra il 2003 e il 2004 ministro di Stato, delegato allo sviluppo amministrativo, in seno al governo di Rafiq Hariri. Tuttavia le sue relazioni con il Primo Ministro erano estremamente tese. Pakraduni a quell'epoca era un consigliere assai vicino al Presidente \u00c9mile Lahoud.\nDopo la cosiddetta Rivoluzione dei cedri, le Falangi Libanesi si riunificarono. Pakraduni conserv\u00f2 il suo posto di Presidente del partito, ma dovette trovare un accordo con Amin Gemayel, promosso Presidente supremo a vita.\nLa carriera di Pakraduni resta fra le pi\u00f9 controverse e le pi\u00f9 agitate. La sua marcia indietro dopo il ritiro delle forze armate siriane della FAD e la sua riconciliazione con Amin Gemayel non sono altro che l'ennesimo cambiamento di posizione."}
{"id": "2207366", "revid": "287204", "url": "https://it.wikipedia.org/wiki?curid=2207366", "title": "Ossigeno (Raf)", "text": "Ossigeno \u00e8 un brano musicale scritto ed interpretato da Raf.\nIl singolo reso disponibile per le piattaforme digitali e per la trasmissione radiofonica il 29 agosto 2008, anticipa l'uscita dell'album \"Metamorfosi\", pubblicato il 26 settembre.\nIl 5 ottobre \"Ossigeno\" \u00e8 risultato essere il brano pi\u00f9 trasmesso dalle radio italiane, secondo i rilevamenti di \"Music Control\".\nIl video.\nIl video prodotto per il brano \"Ossigeno\", diretto da Gaetano Morbioli, racconta la storia di un tuffatore seguendolo fin dall'infanzia. Alle sequenze principali della storia del video, ne vengono alternate altre in cui \u00e8 possibile vedere Raf, eseguire il brano al pianoforte."}
{"id": "2207369", "revid": "363629", "url": "https://it.wikipedia.org/wiki?curid=2207369", "title": "Sede apostolica (cattolicesimo)", "text": ""}
{"id": "2207372", "revid": "1305772", "url": "https://it.wikipedia.org/wiki?curid=2207372", "title": "Enter Sandman", "text": "Enter Sandman \u00e8 un singolo del gruppo musicale statunitense Metallica, pubblicato il 29 luglio 1991 come primo estratto dal quinto album in studio \"Metallica\".\nIl brano venne certificato disco d'oro dalla Recording Industry Association of America nel settembre di quell'anno per aver venduto copie negli Stati Uniti, stimolando cos\u00ec le vendite per l'album \"Metallica\" e rendendo ancor pi\u00f9 famoso il gruppo nel mondo. Acclamata dai critici, il brano \u00e8 presente in tutti gli album dal vivo e DVD dei Metallica pubblicati dopo il 1991. Inoltre, nel 2009, in occasione dell'ingresso del gruppo nella Rock and Roll Hall of Fame, i Metallica hanno eseguito il brano insieme all'ex-bassista Jason Newsted.\nDescrizione.\nLa musica venne composta da Kirk Hammett, James Hetfield e Lars Ulrich mentre il testo, che parla delle paure che affliggono un bambino, dal solo Hetfield. Nella terza parte del brano, Hetfield e un ragazzino recitano una preghiera per bambini a Sandman, figura tipica dei paesi anglosassoni, \"Now I Lay Me Down to Sleep\".\nIl brano fu l'unico del gruppo ad entrare nella lista dei 500 migliori brani musicali secondo Rolling Stone, alla posizione numero 399. \u00c8 ventiduesima tra i 40 migliori brani heavy metal di tutti i tempi secondo VH1 e diciottesimo tra i migliori brani degli anni novanta, sempre secondo lo stesso canale. Nel 1992 fece vincere ai Metallica il loro terzo consecutivo Grammy Award alla miglior interpretazione metal, dopo le vittorie dei due anni precedenti con \"One\" (1990) e la cover di \"Stone Cold Crazy\" dei Queen (1991).\nNel febbraio 2012 \u00e8 stata decretata come il decimo ritornello pi\u00f9 esplosivo di tutti i tempi dalla rivista \"New Musical Express\".\nCover.\nInizialmente il brano venne creato come inno per il wrestler Jim Fullington, della federazione ECW, il cui nome d'arte \u00e8 \"The Sandman\". Lemmy Kilmister dei Mot\u00f6rhead e gli Zebrahead hanno registrato una cover della canzone intitolata \"Fuck Metallica (Enter Sandman)\". La stessa cover \u00e8 stata anche nominata ai Grammy Awards 1999 per la \"Miglior interpretazione metal\".\nPat Boone ha registrato una sua versione del pezzo nell'album \"In a Metal Mood\", mentre Richard Cheese and the Lounge Against the Machine ne ha creato una versione lounge, proposta anche dal vivo.\nI Dream Theater hanno spesso eseguito in versione strumentale il brano insieme alla loro \"Peruvian Skies\" e ad una versione strumentale di \"Have a Cigar\" dei Pink Floyd (registrazioni ufficiali di tali esecuzioni possono essere ascoltate sugli album \"Once in a LIVEtime\" e \"Los Angeles, California 5/18/98\"). Nel 2017, durante l\"'Images, Words &amp; Beyond - 25th Anniversary Tour\", il gruppo ha eseguito la prima parte di \"Enter Sandman\" dopo il finale del loro brano \"As I Am\".\nVideo musicale.\n\"Enter Sandman\" \u00e8 stato il secondo videoclip girato dal gruppo dopo quello di \"One\". \u00c8 inoltre il primo di una serie di nove video dei Metallica diretti da Wayne Isham. Girato il 3 luglio 1991 a Los Angeles, il video \u00e8 stato presentato in anteprima il 30 luglio, due settimane prima dell'uscita di \"Metallica\".\nLa trama del video \u00e8 strettamente collegata al testo del brano, combinando immagini di un bambino che ha degli incubi ad altre in cui viene mostrato un \"sandman\" (interpretato da R.G. Armstrong), mentre viene mostrato il gruppo eseguire il brano. Il bambino ha degli incubi in cui annega, cade dalla cima di un edificio, \u00e8 coperto da dei serpenti, viene inseguito da un camion e, infine, cade da una montagna. Durante la parte del brano in cui il bambino recita una preghiera, egli viene osservato dal \"sandman\".\nIl videoclip \u00e8 stato premiato come \"Miglior video rock\" durante gli MTV Video Music Awards 1992 ed \u00e8 stato nominato per la \"Migliore cinematografia\" e il \"Miglior montaggio\"\nIl video \u00e8 stato omaggiato dal gruppo musicale britannico Skunk Anansie nel videoclip \"Charlie Big Potato\"."}
{"id": "2207373", "revid": "260676", "url": "https://it.wikipedia.org/wiki?curid=2207373", "title": "Stefano Butti", "text": "Biografia.\n con modello di una statua in gesso, rappresentante la Maddalena penitente, grande due terzi circa del vero, opera giovanile eddove presenta un ritratto dell'Imperatore Ferdinando I da lui eseguito.\nPoco dopo realizza le sculture delle prime due cappelle della Via delle Cappelle di Somasca, presso il Santuario di San Girolamo Emiliani a Somasca di Vercurago (LC), ed intorno al 1840 partecipa alla decorazione a stucco e con sculture lignee della sala dell'Odeon dell'Accademia Filarmonica torinese di Piazza San Carlo.\nLa sua attivit\u00e0 torinese si esplica nel bassorilievo nel timpano sulla facciata della chiesa di San Carlo, del 1834 che rappresenta Emanuele Filiberto comunicato dal Borromeo, .\nAl 1858 risale il monumento al Maresciallo Guglielmo Pepe, di Piazza Maria Teresa. Realizza inoltre le quattro statue di apostoli per la decorazione della parte centrale della facciata del Duomo di S. Eusebio a Vercelli"}
{"id": "2207385", "revid": "112838353", "url": "https://it.wikipedia.org/wiki?curid=2207385", "title": "Don't You Worry 'Bout a Thing", "text": "Don't You Worry 'Bout a Thing \u00e8 una canzone scritta, prodotta e registrata da Stevie Wonder nel 1973, pubblicata come terzo singolo estratto dall'album \"Innervisions\".\nIl singolo raggiunse la sedicesima posizione della \"Billboard Hot 100\" e la seconda della \"R&amp;B\" \"chart\".\nCover.\n\"Don't You Worry 'Bout a Thing\" \u00e8 stato oggetto di numerose cover nel corso degli anni, fra cui si ricordano le versioni dei The Main Ingredient, degli Incognito, dei Cluster, gruppo rivelazione di X Factor 2008 e di John Legend, la cui versione prodotta da will.i.am fu inserita nella colonna sonora del film \"Hitch - Lui s\u00ec che capisce le donne\" e da Tory Kelly nel film Sing."}
{"id": "2207391", "revid": "767487", "url": "https://it.wikipedia.org/wiki?curid=2207391", "title": "Demetrio di Faro", "text": "Biografia.\nNato nella colonia greca di \"Pharos\", l'odierna isola di Lesina (\"Hvar\") in Croazia, dopo la morte di Agrone, re dell'Illiria nel 230 a.C. o nel 231 a.C. divenne governatore dell'isola, sotto la reggenza della regina Teuta.\nDemetrio aveva sposato Triteuta, la prima moglie del re Agrone e madre del re Pinne, re di diritto, anche se non di fatto.\nPrima guerra illirica.\nContinuando la politica aggressiva di Agrone, gli Illiri nel 229 a.C. assediarono e in breve tempo conquistarono \"Corcira\" (la attuale Corf\u00f9) e Demetrio fu nominato governatore.\nSubito dopo, proprio all'inizio della Prima guerra illirica, Demetrio trad\u00ec la regina Teuta, consegn\u00f2 Corcira ai Romani e si un\u00ec a loro nella campagna militare.\nAlla conclusione del conflitto i Romani lo nominarono re di quello che rimaneva del regno illirico, ma con la presenza di numerose guarnigione romane, dato che non ne avevano piena fiducia.\nSeconda guerra illirica.\nSuccessivamente, Demetrio si alle\u00f2 con il re macedone Antigono Dosone e lo aiut\u00f2 nella guerra contro Cleomene III, re di Sparta. Riteneva in questo modo di essersi assicurato il potente appoggio della Macedonia; al tempo stesso pensava che Roma fosse troppo impegnata con la conquista della Gallia Cisalpina e con il crescente confronto con Cartagine ed Annibale per occuparsi anche di altri fronti. Demetrio inizi\u00f2 proditoriamente ad avventurarsi con atti di pirateria nel mare Adriatico, saccheggiando e distruggendo le citt\u00e0 illiriche soggette ai Romani, e violando la clausola del trattato, navigando con 50 lembi oltre Lissa e devastando molte delle isole Cicladi. Mand\u00f2 poi una consistente guarnigione a Dimale (nei pressi della moderna Durazzo), fornita di tutti i mezzi necessari; elimin\u00f2 tutti i suoi oppositori politici dalle citt\u00e0 conquistate, affidando il governo ad amici suoi; e mise 6.000 armati a presidiare l'isola di Faro.\nI Romani, al contrario, constatando la florida condizione del regno di Macedonia reagirono tempestivamente e punirono Demetrio per la sua ingratitudine e temerariet\u00e0. Essi, infatti, inviarono il console Lucio Emilio Paolo, che in brevissimo tempo occup\u00f2 le principali roccaforti nemiche, a partire da quella di \"Dimale\", conquistata in soli sette giorni, che butt\u00f2 nello sconforto il nemico, tanto da dichiarare la resa. Cadde, infine, la stessa \"Pharos\" (che il console rase al suolo) e costrinse Demetrio a trovare rifugio presso Filippo V. Alla corte del re macedone Demetrio trascorse il resto della propria vita, diventandone uno dei consiglieri pi\u00f9 ascoltati. I Romani inviarono una ambasciata presso la corte macedone, per chiederne la consegna, ma senza risultati.\nPrima guerra macedonica.\nNel 217 a.C. Filippo fu informato della grande vittoria cartaginese nella battaglia del lago Trasimeno e mostr\u00f2 la lettera al solo Demetrio, che, probabilmente vedendo una probabilit\u00e0 di riconquistare il regno perduto, gli consigli\u00f2 immediatamente di addivenire a una pace con gli Etoli e rivolgere la sua attenzione verso l'Italia e l'Illiria. Secondo Polibio, Demetrio avrebbe detto\nFilippo il Macedone fu subito convinto da queste affermazioni di Demetrio, tanto che fu conclusa in breve tempo la pace con la Lega etolica e, dopo aver armato una nuova flotta, i macedoni iniziarono delle operazioni in Adriatico. Mor\u00ec durante l'assalto a Messene nel 214 a.C."}
{"id": "2207396", "revid": "125678591", "url": "https://it.wikipedia.org/wiki?curid=2207396", "title": "9 (film 2009)", "text": "9 \u00e8 un film d'animazione del 2009 diretto da Shane Acker, basato sull'omonimo cortometraggio del 2005. Il film \u00e8 prodotto da Tim Burton e Timur Bekmambetov.\nTrama.\nIn un mondo post-apocalittico, completamente in rovina e privo di vita, una piccola bambola in pezza identificata dal numero 9 segnato sulla schiena, si risveglia in un laboratorio abbandonato, appartenuto a uno scienziato che giace morto nella stanza. 9 si avventura nella citt\u00e0 ormai devastata, portando con s\u00e9 un talismano trovato nel laboratorio, e incontra un'altra bambola come lui, 2: un inventore vecchio e fragile che gli d\u00e0 una scatola vocale. I due per\u00f2 vengono attaccati da una feroce macchina dalle sembianze feline: la Bestia-Gatto, che rapisce 2. 9, ferito, perde i sensi e si risveglia successivamente in un santuario abbandonato, dove 5, ingegnere con un occhio solo e apprendista di 2, provvede a rattopparlo. Ben presto 9 conosce le altre bambole che abitano il santuario, a cominciare dal leader dogmatico 1, la sua massiccia guardia del corpo 8, e 6, una specie di oracolo mentalmente instabile che passa le giornate a disegnare strani simboli.\n1 racconta che, quando lui e le altre bambole si svegliarono, era scoppiata una feroce guerra tra l'uomo e un esercito di macchine; queste ultime usarono apposite armi chimiche per eliminare qualunque forma di vita sulla terra (inclusi i batteri). Da allora le bambole si sono nascoste nel santuario al sicuro dalla Bestia-Gatto, l'ultima macchina ancora in vita. All'apprendere che 2 \u00e8 stato catturato dalla Bestia, 1 non sembra affatto preoccupato e dichiara che ormai egli sia morto. 9 per\u00f2 ricorda di aver visto la Bestia-Gatto portare 2 verso una fabbrica abbandonata e convince 5 a seguirlo fino a l\u00ec. Giunti alla fabbrica 9 e 5 riescono a trovare 2 ma vengono attaccati dalla Bestia-Gatto, che per\u00f2 viene uccisa da un'altra bambola che si rivela essere 7, l'unica femmina del gruppo.\nIncuriosito, 9 trova un vano che sembra fatto apposta per accogliere il talismano trovato al suo risveglio e ce lo inserisce; 2 tenta di fermarlo ma il talismano assorbe la sua anima e attiva il macchinario a cui 9 l'ha agganciato, un gigantesco robot detto il Fabbricante di Macchine (o pi\u00f9 semplicemente la Macchina). 9, 7 e 5 riescono a fuggire dalla fabbrica e si rifugiano in una biblioteca in rovina, dove 7 si era nascosta insieme a 3 e 4, gemelli studiosi e muti. Questi mostrano a 9 le origini del Fabbricante di Macchine. Esso \u00e8 alimentato da un robot autonomo, detto il Cervello e venne costruito, su ordine di un Dittatore della nazione, affinch\u00e9 fabbricasse robot e macchinari da guerra, i quali in seguito, per volere del Cervello che li controllava tutti, si rivoltarono contro l'umanit\u00e0 causandone lo sterminio. 9 chiede a 3 e 4 se sanno qualcosa sul talismano, ma loro non sanno aiutarlo; 5 per\u00f2 nota come i simboli raffigurati su di esso assomigliano a quelli che 6 \u00e8 solito disegnare.\n9 e 5 tornano quindi al santuario per esaminare i disegni di 6, che riproducono effettivamente i simboli del talismano (da lui identificato come \"la Fonte\"), ma vengono scoperti da 8 che li porta da 1. Nel frattempo il Fabbricante di Macchine inizia a costruire nuovi automi a cominciare dalla Bestia Alata, una sorta di pterodattilo meccanico, che viene inviata a cercare le altre bambole. La Bestia Alata attacca il santuario e tenta di uccidere 1, ferendo 7, appena giunta a dare una mano, ma viene infine sconfitta da 8; nello scontro per\u00f2 la Bestia Alata ha urtato un braciere, cosa che provoca l'incendio della chiesa. 9 e tutte le altre bambole si riuniscono quindi nella biblioteca dove 3 e 4 hanno scoperto qualcosa di nuovo sul talismano. Pare che esso sia uno strumento legato all'alchimia con il quale \u00e8 possibile dare vita a oggetti inanimati (proprio come le bambole).\n1 per\u00f2 non crede a tutto ci\u00f2 e accusa 9 di essere troppo curioso e assetato di risposte come 2; 9 allora capisce che 1 aveva incaricato 2 di esplorare all'esterno appositamente per mandarlo a morire. 1 si giustifica dicendo di averlo sacrificato per il bene degli altri, allora 7, per la rabbia, cerca di attaccarlo, ma 9 la ferma e lei fugge. Il Fabbricante di Macchine, nel frattempo ha costruito molte altre macchine: gli Spiderbots, piccoli ragni robotici, e i Seekers, spie robot simili a palloncini ad aria calda; successivamente, saputa la morte della Bestia Alata, La Macchina, furibonda inizia a costruire un'altra bestia ovvero la Sarta: una sorta di serpente di stoffa dotato di aghi e fili con i quali intrappolare le bambole nel suo corpo, usando il cadavere di 2 come richiamo ipnotico. La Sarta attacca la biblioteca e cattura 8, e successivamente anche 7 che per\u00f2 riesce a staccare dalla macchina il cadavere di 2. 9 seppellisce quindi il corpo di 2 e poi si dirige alla fabbrica per salvare 7 e 8.\nNella fabbrica, la Sarta consegna 8 al Fabbricante di Macchine che assorbe la sua anima; 9 per\u00f2 riesce a trarre in inganno la Sarta con un fantoccio simile a lui, cos\u00ec facendo distrugge la macchina e salva 7. Mentre 9 e 7 fuggono insieme dalla fabbrica, le altre bambole, su suggerimento di 5, spingono all'interno un barile pieno di benzina, facendo cos\u00ec esplodere tutta la fabbrica. Avendo apparentemente sconfitto la Macchina, le bambole festeggiano per la vittoria, ballando sulla musica di un vecchio grammofono che riproduce la canzone \"Over the Rainbow\"; ma mentre 5 corre dietro a un altro disco in vinile, avvicinandosi alle macerie della fabbrica, scopre che il Fabbricante in realt\u00e0 \u00e8 ancora vivo. 5 cerca di avvertire i suoi compagni, che subito iniziano a fuggire ma la Macchina riesce a catturarlo, risucchiando la sua anima. Mentre le bambole fuggono su un ponte la Macchina cattura anche 6 che, prima di essere ucciso, dice di \"tornare alla sala dell'inizio dove lui sveler\u00e0 la fonte\".\n9, vedendo come la Macchina risucchia le anime delle bambole capisce che i suoi amici sono ancora vivi all'interno del Cervello, e decide di trovare un modo di liberarle prima di provare a distruggerla. Seguendo le parole di 6, 9 torna nel laboratorio dello scienziato, dove \u00e8 stato creato; qui la bambola trova nella mano dello scienziato morto un messaggio olografico. In esso lo scienziato spiega di essere stato lui a creare il Cervello, a cui diede vita con il talismano, ma il suo dittatore non acconsent\u00ec a usarlo a fini scientifici, preferendo schiavizzarlo come Fabbricante di Macchine, cosa che port\u00f2 il Cervello a ribellarsi, sterminando gli umani. Lo scienziato rivela poi che le nove bambole sono state create attraverso parti della propria anima, rendendole l'unica speranza per l'umanit\u00e0, e mostra infine a 9 la sequenza di tasti per aprire il talismano, che 9 comprende pu\u00f2 essere usato contro la Macchina per liberare le anime.\n9 si riunisce cos\u00ec con le altre bambole, e spiega il suo piano di sacrificare se stesso per rimuovere il talismano dalla Macchina. Tuttavia 1, decide alla fine di sacrificarsi al posto di 9 e viene assorbito, permettendo a 9 di rimuovere il talismano, distruggendo il Fabbricante di Macchine. Quella sera 9, 7, 3 e 4 liberano le anime di 1, 2, 5, 6 e 8, che volano verso il cielo, da cui comincia a piovere; 7 domanda a 9 cosa faranno adesso, e lui risponde che quel che conta \u00e8 che il mondo ora \u00e8 un posto sicuro e spetta a loro, gli ultimi rappresentanti dell'umanit\u00e0, il compito di preservarlo. Nel frattempo, sulle gocce di pioggia vengono mostrati piccoli microorganismi fosforescenti, simili a batteri: segno che la vita sul pianeta \u00e8 ricominciata.\nProduzione.\nIl film \u00e8 tratto dal cortometraggio \"9\" realizzato nel 2005 e diretto sempre da Shane Acker. Il cortometraggio all'epoca fu candidato al premio Oscar 2006 nella categoria miglior cortometraggio d'animazione, vinto poi dal film \"The Moon and the Son\" di John Canemaker.\nColonna sonora.\nLa colonna sonora del film \u00e8 composta da Danny Elfman e Deborah Lurie.\nIl brano della colonna sonora del trailer del film \u00e8 \"Welcome Home\" dei Coheed and Cambria.\nDistribuzione.\nIl film \u00e8 uscito nelle sale americane il 9 settembre 2009 mentre in Italia sarebbe dovuto uscire il 16 aprile 2010 nei cinema ma, dopo molti ritardi, \u00e8 stato diffuso solamente in Blu-ray e DVD il 22 settembre 2010."}
{"id": "2207399", "revid": "327794", "url": "https://it.wikipedia.org/wiki?curid=2207399", "title": "Portamozzo", "text": "In meccanica il portamozzo \u00e8 quell'elemento che permette la giunzione tra il mozzo con la sospensione e lo sterzo o il telaio, a seconda della tipologia del mezzo e della sua applicazione.\nUso e varianti.\nQuest'elemento \u00e8 presente su qualsiasi mezzo, ma a non \u00e8 sempre uguale, infatti pu\u00f2 essere:\nSi differenzia per il tipo d'innesto, che pu\u00f2 essere:"}
{"id": "2207400", "revid": "205250", "url": "https://it.wikipedia.org/wiki?curid=2207400", "title": "Federico Le Pera", "text": "Biografia.\nFederico Le Pera \u00e8 nato a Roma, figlio della coreografa Veronica Poniciappi e del fotografo teatrale Pino Le Pera; ha una sorella, Martina Le Pera.\nHa cominciato ad apparire in televisione durante l'infanzia, comparendo in alcuni spot pubblicitari del Mulino bianco, Omnitel e della Tim. Nel 1998 fece il suo debutto cinematografico nel film di Giuseppe Tornatore \"La leggenda del pianista sull'oceano\", mentre nel 2000 fu scelto per interpretare Nathan, il figlio del protagonista, nella prima italiana del musical \"The Full Monty\" per la regia di Gigi Proietti. \nSuccessivamente prende parte alla serie tv \"Tutti pazzi per amore\" (2008), dove interpreta il giovane Davide Palmieri, il ragazzo pi\u00f9 ambito della scuola e primo amore di Cristina (Nicole Murgia). La carriera televisiva \u00e8 proseguita nel 2015 con la serie TV \"\u00c8 arrivata la felicit\u00e0\", mentre nel 2020 \u00e8 tornato sul piccolo schermo con \"La vita promessa.\" Attivo soprattutto in campo teatrale, Le Pera ha recitato in diverse opere di Shakespeare e Pirandello, tra cui l\"'Enrico IV\" e la tourn\u00e9e nazionale de \"I giganti della montagna\" per la regia di Gabriele Lavia.\nLe Pera \u00e8 impegnato in una relazione con l'attrice Giulia Fiume."}
{"id": "2207406", "revid": "2091899", "url": "https://it.wikipedia.org/wiki?curid=2207406", "title": "Arco del Sacramento", "text": "L'Arco del Sacramento, di costruzione romana, si trova a Benevento. Sormonta \"Via Carlo Torre\", all'angolo del Palazzo Arcivescovile.\nLa costruzione dell'arco \u00e8 databile tra la fine del I e l'inizio del II secolo. La facciata si presenta priva del rivestimento marmoreo, di cui rimangono alcuni lacerti, e delle statue originariamente alloggiate nelle nicchie ai lati delle fronti.\nL'arco dava adito all'area del Foro, dalla parte meridionale della citt\u00e0, nei pressi del Teatro romano.\nLa riqualificazione dell'area \u00e8 stata attuata grazie alla misura 5.1 del PIT ed \u00e8 costata quasi 5 milioni di euro.\nI lavori sono stati progettati e diretti dal Comune di Benevento con l'intervento sinergico della Soprintendenza archeologica di Salerno Avellino Benevento e la Seconda Universit\u00e0 degli studi di Napoli. Il restauro dell'arco e delle strutture limitrofe hanno riportato alla luce un complesso termale presente nella zona. Il 9 luglio 2009 \u00e8 stato inaugurato il percorso archeologico urbano."}
{"id": "2207415", "revid": "33751", "url": "https://it.wikipedia.org/wiki?curid=2207415", "title": "Tacuary Football Club", "text": "Il Tacuary Football Club \u00e8 una societ\u00e0 calcistica avente sede nel barrio Jara di Asunci\u00f3n, in Paraguay. Fondata nel 1923, milita nella prima divisione del campionato nazionale.\nStadio.\nIl primo campo sportivo del club Tacuary si trovava nel quartiere Jara di Asunci\u00f3n, in un terreno dove oggi sono le vie Ayala Vel\u00e1zquez e Rep\u00fablica de Siria, a un centinaio di metri a sud dello stadio attuale. \nDal 1960 la squadra gioc\u00f2 nello stadio \"Toribio Vargas\", nel quartiere Jara, che poteva contenere persone. \nDal 2002 la squadra si spost\u00f2 nello stadio \"Roberto Bettega\", intitolato al giocatore italiano, che si trovava nel quartiere Zeballos Cu\u00e9 di Asunci\u00f3n ed aveva una capienza di spettatori. \nNel maggio del 2014, Francisco Ocampo, proprietario dell'immobile e presidente del club Tacuary, ne annunci\u00f2 la vendita alla societ\u00e0 portuale San Francisco S.A., per poter saldare un debito bancario. Il 18 novembre 2014 venne disputata l'ultima partita tra Tacuary e General Caballero Sport Club, terminata con il risultato di 0-3, per la 29\u00aa giornata del torneo della Divisi\u00f3n Intermedia.\nNell'ottobre del 2018 \u00e8 stato annunciato che lo stadio sarebbe stato demolito per la costruzione di un ospedale privato.\nNel 2015 il Tacuary torn\u00f2 nello stadio Toribio Vargas, ma dopo dieci anni di abbandono la struttura non era pi\u00f9 agibile, e la squadra dovette essere ospitata da societ\u00e0 vicine mentre venivano eseguiti i lavori di ristrutturazione, fino al 22 agosto del 2015 quando pot\u00e9 finalmente giocare in casa la 22\u00aa giornata di campionato."}
{"id": "2207418", "revid": "186518", "url": "https://it.wikipedia.org/wiki?curid=2207418", "title": "Tacuary", "text": ""}
{"id": "2207421", "revid": "287204", "url": "https://it.wikipedia.org/wiki?curid=2207421", "title": "Bausch", "text": "Bausch \u00e8 un nome di famiglia tedesco."}
{"id": "2207423", "revid": "547034", "url": "https://it.wikipedia.org/wiki?curid=2207423", "title": "Axel Schreiber", "text": "Carriera da Attore.\nDebutta a 21 anni nel film di produzione tedesca Teenaged, ma la fama la raggiunger\u00e0 5 anni pi\u00f9 tardi quando interpreter\u00e0 il ruolo di \"Axel Mende\" in Kebab for Breakfast, prendendo parte alle prime due serie. Nel 2008 Schreiber reciter\u00e0 in due film sempre in Germania: Berlin am Meer e Bis dass der Tod uns scheidet."}
{"id": "2207434", "revid": "287204", "url": "https://it.wikipedia.org/wiki?curid=2207434", "title": "I'll Be There for You (album)", "text": ""}
{"id": "2207436", "revid": "52076", "url": "https://it.wikipedia.org/wiki?curid=2207436", "title": "Gianvincenzo Imperiale", "text": ""}
{"id": "2207437", "revid": "290948", "url": "https://it.wikipedia.org/wiki?curid=2207437", "title": "Metodo approssimato per il calcolo della travi in c.a.", "text": ""}
{"id": "2207438", "revid": "21805287", "url": "https://it.wikipedia.org/wiki?curid=2207438", "title": "Tartaruga embricata", "text": ""}
{"id": "2207439", "revid": "1305772", "url": "https://it.wikipedia.org/wiki?curid=2207439", "title": "I'll Be There for You", "text": "I'll Be There for You (\"ci sar\u00f2 per te\" in lingua inglese) pu\u00f2 riferirsi a:"}
{"id": "2207440", "revid": "21805306", "url": "https://it.wikipedia.org/wiki?curid=2207440", "title": "Aquila arp\u00eca", "text": ""}
{"id": "2207444", "revid": "188323", "url": "https://it.wikipedia.org/wiki?curid=2207444", "title": "Macete", "text": ""}
{"id": "2207445", "revid": "256896", "url": "https://it.wikipedia.org/wiki?curid=2207445", "title": "Mento (genere musicale)", "text": "Il mento \u00e8 un genere di musica popolare giamaicana che precede e influenza fortemente lo ska ed il reggae. Tipicamente il Mento utilizza strumenti acustici, come la chitarra acustica, il banjo, le percussioni e la kalimba. La parte del basso \u00e8 svolto dalla kalimba.\nQuesto genere musicale \u00e8 spesso confuso con il calypso, un genere originario di Trinidad e Tobago, anche se possono esservi similitudini tra i generi essi rimangono molto distinti. La principale differenza nasce dal fatto che la Giamaica non ha avuto l'influenza della lingua spagnola presente invece nelle altre isole caraibiche.\nIl mento si basa sulle tradizioni musicali portate nell'isola dagli schiavi africani. Sono forti anche le influenze della musica europea, visto che gli schiavi potevano suonare solo per diletto dei loro padroni. I testi delle canzoni Mento parlano della vita di tutti i giorni vista in modo ironico, trattando argomenti come la povert\u00e0, le cattive condizioni di vita e altri temi sociali. Spesso erano anche presenti riferimenti sessuali, che sono stati visti da molti come inizio per l'attuale fiacchezza di contenuti della musica dancehall.\nGli anni migliori per il mento sono stati gli anni cinquanta, grazie ai dischi stampati da Stanley Motta, Ivan Chin e Ken Khouri, che hanno portato il genere all'attenzione di un pubblico molto ampio. Negli anni sessanta \u00e8 stato sostituito dallo ska e dal reggae, anche se viene ancora suonato in alcune aree frequentate dai turisti. \u00c8 ritornato in voga tra la fine degli anni ottanta e l'inizio degli anni novanta quando i Jolly Boys hanno registrato quattro dischi per le etichette First Warning Records/Rykodisc e hanno fatto un tour con numerose date anche negli Stati Uniti."}
{"id": "2207447", "revid": "25152", "url": "https://it.wikipedia.org/wiki?curid=2207447", "title": "Timothy Wright Mason", "text": ""}
{"id": "2207448", "revid": "1305772", "url": "https://it.wikipedia.org/wiki?curid=2207448", "title": "Space Cadet", "text": ""}
{"id": "2207450", "revid": "25152", "url": "https://it.wikipedia.org/wiki?curid=2207450", "title": "Timothy W. Mason", "text": ""}
{"id": "2207455", "revid": "599013", "url": "https://it.wikipedia.org/wiki?curid=2207455", "title": "Chiesa di San Giuseppe (Ortona)", "text": "La chiesa di San Giuseppe \u00e8 un luogo di culto cattolico di Ortona, in provincia di Chieti, sede dell'omonima parrocchia e appartenente alla Arcidiocesi di Lanciano-Ortona.\nStoria.\nL'attuale chiesa ed il suo quartiere sono sorti su un'ampia area pianeggiante, ad ovest del nucleo storico, individuata per la realizzazione dei primi insediamenti abitativi post bellici; la zona si contraddistingue per la regolarit\u00e0 dell'impianto viario geometricamente lineare. Negli anni Sessanta le nuove esigenze urbanistiche ed abitative hanno imposto la scelta di una nuova zona di espansione per l'edilizia civile al di l\u00e0 delle vallate che cingono il promontorio ortonese. Il luogo di culto venne intitolato a san Giuseppe il 19 marzo del 1960 dal vescovo di Ortona Benigno Luciano Migliorini, O.F.M. Inizialmente la chiesa doveva essere intitolata a papa Pio X.\nL'interno.\nL'interno \u00e8 a navata unica. Il presbiterio, rialzato, \u00e8 stato successivamente rifatto secondo le norme del Concilio Vaticano II; sopra di esso spicca il grande crocifisso. Alla sinistra dell'altare \u00e8 situato il tabernacolo, sorretto da una colonna di marmo, mentre sulla destra si trova l'ambone. Ai piedi del presbiterio, sulla sinistra, \u00e8 il fonte battesimale in marmo.\nNella chiesa sono presenti tre statue raffiguranti \" San Giuseppe\" patrono della parrocchia, l\"'Immacolata Concezione\" e \"San Pio X papa\". All'interno della casa canonica viene custodita inoltre l'antica statua della \"Madonna delle Grazie\"."}
{"id": "2207456", "revid": "256896", "url": "https://it.wikipedia.org/wiki?curid=2207456", "title": "FENAIT", "text": ""}
{"id": "2207457", "revid": "21805437", "url": "https://it.wikipedia.org/wiki?curid=2207457", "title": "Delfino delle Amazzoni", "text": ""}
{"id": "2207459", "revid": "1305772", "url": "https://it.wikipedia.org/wiki?curid=2207459", "title": "Yummy", "text": ""}
{"id": "2207461", "revid": "599013", "url": "https://it.wikipedia.org/wiki?curid=2207461", "title": "Mento (disambigua)", "text": ""}
{"id": "2207462", "revid": "547034", "url": "https://it.wikipedia.org/wiki?curid=2207462", "title": "Nouveau R\u00e9alisme", "text": "Il Nouveau R\u00e9alisme \u00e8 un movimento artistico nato dei primi anni del decennio 1960-1970. La prima esposizione dei Nouveaux r\u00e9alistes fu organizzata a Milano nel 1960.\nTra il 1960 e il 1970 si vedono scatenarsi, sulla scena delle arti visive, movimenti come la Op Art in Europa, la Pop Art negli Stati Uniti, il Nouveau R\u00e9alisme in Francia.\nSoprattutto di artisti francesi, che ha per oggetto \"materiali desunti dalla realt\u00e0, anche quella pi\u00f9 banale\", anche rifiuti, che vengono raccolti per esempio in sculture tridimensionali. Il suo critico pi\u00f9 importante \u00e8 Pierre Restany. Autori importanti sono Yves Klein, Jean Tinguely, Martial Raysse, C\u00e9sar Baldaccini, Daniel Spoerri, Jacques Villegl\u00e9, Christo, Gerard Deschamps, Edoardo Puglisi, Mimmo Rotella, Arman, Niki de Saint Phalle. Questo movimento \u00e8 collegato al New Dada."}
{"id": "2207464", "revid": "1573940", "url": "https://it.wikipedia.org/wiki?curid=2207464", "title": "Cardinalis", "text": "Cardinalis \u00e8 un genere di uccelli della famiglia Cardinalidae. Al genere vengono ascritte tre specie, distribuite in Nord America e nella parte settentrionale del Sud America, note col nome comune di cardinali in virt\u00f9 della colorazione rossa pi\u00f9 o meno accentuata del corpo.\nDescrizione.\nI cardinali sono uccelli di taglia medio-piccola (25\u00a0cm circa), caratterizzati da aspetto tozzo, becco conico e robusto, lunga coda rettangolare e da una caratteristica cresta erettile sulla testa, presente in ambo i sessi: in tutte le specie \u00e8 presente un netto dimorfismo sessuale, in quanto le femmine mancano dell'estesa colorazione rossa dei maschi, sebbene presentino aree rosse poco estese sul corpo.\nTassonomia.\nIl genere comprende le seguenti specie:"}
{"id": "2207466", "revid": "188116", "url": "https://it.wikipedia.org/wiki?curid=2207466", "title": "Console onorario", "text": ""}
{"id": "2207467", "revid": "599", "url": "https://it.wikipedia.org/wiki?curid=2207467", "title": "Equazione di Vallauri", "text": ""}
