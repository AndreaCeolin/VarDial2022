{"id": "2207474", "revid": "1598666", "url": "https://it.wikipedia.org/wiki?curid=2207474", "title": "Ashfield (Nuovo Galles del Sud)", "text": "Ashfield \u00e8 un sobborgo di Sydney, nello Stato del Nuovo Galles del Sud, Australia. \u00c8 situato a circa 9 chilometri a sud-ovest della city di Sydney, ed \u00e8 il centro amministrativo della Local Government Area della Municipalit\u00e0 di Ashfield.\nConfina a nord coi sobborghi di Haberfield, Five Dock e Croydon, ad ovest con il sobborgo di Croydon Park, a sud con i sobborghi di Ashbury e Hurlstone Park e ad est con il sobborgo di Summer Hill.\nStoria.\nAborigeni.\nPrima dell'arrivo degli europei, l'area adesso conosciuta come Ashfield era popolata dalla trib\u00f9 aborigena degli Wagal. Nell'area erano presenti boschi di eucalipto e alberi di malaleuca. L'arrivo della First Fleet, nel 1788, ha avuto degli effetti devastanti per la popolazione locale, principalmente a causa del virus del vaiolo, al quale la popolazione aborigena aveva una scarsa resistenza.\nPrimi insediamenti britannici.\nAlla fine del XVIII secolo \u00e8 stata tracciata una strada che univa i due insediamenti coloniali di Sydney e Paramatta, e lungo questa importante via di comunicazione sorse Ashfield.\nNel 1793 venne dato in concessione un vasto terreno al reverendo Richard Johnson: dal 1820 l'area fu divisa in due parti; un'area posta a sud dell'attuale Liverpool road venne ceduta alla Canteburry Estate e un'altra parte situata tra le attuali Liverpool road e Paramatta road fu ceduta alla Ashfield Park Estate. Alla Ashfield Park Estate venne dato tale nome dal proprietario Robert Campbell.\nAumento della popolazione.\nNel 1938, Elizabeth Underwood, in quel periodo proprietaria di Ashfield Park, suddivise l'area in vari appezzamenti e in uno di questi sorse il villaggio di Ashfield, tra le attuali Liverpool Road e Alt Street. Nel 1841 fu eretta la chiesa anglicana di St. John the Baptist, l'edificio pi\u00f9 antico tuttora esistente ad Ashfield. Nel 1855 il villaggio era costituito da circa 70 abitazioni e 200 residenti. L'apertura della linea ferrata Sydney-Paramatta, con ad Ashfield una delle sei stazioni originali caus\u00f2 un forte e repentino aumento della popolazione, che in meno di 50 anni sal\u00ec fino a unit\u00e0, nel 1890.\nIn quel periodo, Ashfield era vista come un luogo di gran lunga pi\u00f9 vivibile alla city divenuta affollata e pestilente. Nella seconda parte del XIX secolo furono costruite molte abitazioni in stile vittoriano, ma gi\u00e0 nella prima met\u00e0 del XX secolo gran parte dei residenti benestanti si trasferirono nella costa nord di Sydney. Molte delle grandi ville vennero abbattute intorno agli anni trenta e rimpiazzate con condomini e villette bifamiliari.\nSociet\u00e0.\nEvoluzione demografica.\nSecondo il censimento del 2006, Ashfield ha una popolazione di persone in un'area di . \nL'et\u00e0 media \u00e8 di 35 anni, leggermente inferiore a quella nazionale che \u00e8 di 37 anni. Il reddito medio di 478 dollari australiani a settimana (circa 290 euro) \u00e8 leggermente superiore alla media nazionale, ma inferiore alla media dell'area metropolitana di Sydney.\nSolo il 40% della popolazione \u00e8 nata in Australia, il 14,5% \u00e8 nata in Cina e il 5,2% in India. Un quinto della popolazione parla come prima lingua il cinese il 13,7% il cinese e il 6% il cantonese. Tra i cinesi d'Australia, Ashfield \u00e8 talvolta chiamata la \"Little Shanghai\" a causa dell'alto numero di persone provenienti da tale citt\u00e0.\nLa religione praticata pi\u00f9 diffusamente \u00e8 il cattolicesimo con il 29% seguita da quella anglicana con il 7%, e le religioni hindu e buddista con circa il 6% ciascuna. Il 23% della popolazione dichiara di non professare alcuna religione.\nEventi.\nL'evento principale ad Ashfield \u00e8 il \"Carnival of Cultures\" che ha luogo ogni anno dal 1996 nell'Ashfield Park\nSport.\nNel 1888 ad Ashfield ebbe luogo la prima gara ciclistica femminile della storia. La gara fu vinta da Dorothy Morrell."}
{"id": "2207478", "revid": "212348", "url": "https://it.wikipedia.org/wiki?curid=2207478", "title": "Reprobates", "text": "Reprobates \u00e8 un'avventura grafica sviluppata dalla Future Games ed uscita nel 2008. In Italia \u00e8 stata distribuita soltanto una versione con audio in inglese e sottotitoli in italiano. Il gioco racconta le vicende di un gruppo di persone che, dopo essere state coinvolte in incidenti mortali, si sono risvegliate su una misteriosa isola da cui sembra impossibile fuggire.\nTrama.\nIl protagonista \u00e8 il giovane ceco (ma lui si definisce boemo) Adam Raichl, che, dopo un frontale fra il suo SUV ed un autotreno, si sveglia su un'isola disseminata di cabine metalliche e dominata da un misterioso campanile. Nelle cabine vivono persone di diverse et\u00e0 e nazionalit\u00e0 (ci saranno un'italiana disinibita, uno scozzese atletico, un americano violento, una ragazza cinese), che, come Adam, ricordano di essere state coinvolte in gravi incidenti poco prima di risvegliarsi sull'isola. La cosa sorprendente \u00e8 che ognuno dei personaggi sembra provenire da un'epoca diversa. \nGli abitanti dell'isola, poi, ogni volta che il campanile batte tre rintocchi, cadono addormentati, dovunque si trovino, e sono preda di incubi terribili e violenti. Al loro risveglio, sono nelle loro cabine, riforniti di cibo e acqua e, quasi ogni giorno, si accorgono che qualcuno di loro \u00e8 sparito e che \u00e8 arrivato un nuovo ospite. \nDeciso a far luce sulla faccenda, Adam, aiutato occasionalmente dai vari abitanti dell'isola (specie da una sua connazionale, che si chiama non casualmente Eva), ne esplora i segreti e gli anfratti pi\u00f9 reconditi, fino a scoprire una verit\u00e0 che ha del fantascientifico.\nModalit\u00e0 di gioco.\nIl gioco si avvale della classica interfaccia punta e clicca in terza persona: Adam si muover\u00e0 dove il giocatore lo indirizzer\u00e0 con un clic del mouse, parler\u00e0 con i personaggi e potr\u00e0 prendere e utilizzare oggetti di piccole dimensioni che conserver\u00e0 in inventario e che potr\u00e0 combinare fra loro per crearne di nuovi. Ogni tanto, bisogner\u00e0 affrontare dei mini-giochi che prevedono l'uso della tastiera, ma, nella versione italiana, questi intermezzi possono essere saltati premendo il tasto spazio.\nScenario.\nIl gioco si svolge per la maggior parte sull'isola, che si affaccia su un mare tropicale, \u00e8 popolata da uccelli e ricca di vegetazione lussureggiante, e, pur essendo provvista di belle spiagge, ha una topografia rocciosa ed impervia e sar\u00e0 spesso battuta da piogge abbondanti. \nGli unici edifici con cui Adam avr\u00e0 a che fare sull'isola saranno le cabine metalliche dei personaggi (provviste di doccia, letto, wc e comodino) e il tetro campanile. Proprio per via di questo scenario essenziale, gli oggetti di cui Adam si avvarr\u00e0 quando si trova sull'isola saranno quasi esclusivamente rami e rocce variamente combinati fra loro.\nDopo i tre rintocchi del campanile, Adam cadr\u00e0 in un sonno profondo, funestato da incubi. \nQuesti incubi saranno giocabili, e infatti, buona parte del gioco si svolge in questi scenari onirici, pi\u00f9 complessi e articolati, e, almeno in un caso, caratterizzati da una struttura \"a missioni\" arcade. \nI luoghi dove Adam sogner\u00e0 di trovarsi sono, nell'ordine, un cantiere abbandonato; una strada dove \u00e8 appena avvenuto un incidente; un obitorio. \nAl risveglio di Adam sull'isola, la posizione delle telecamere sar\u00e0 cambiata e costringer\u00e0 il giocatore a doversi orientare di nuovo. Questa scelta, criticata da alcuni siti specializzati, \u00e8 stata dovuta probabilmente alla volont\u00e0 di comunicare una sensazione di spaesamento. \nAltri scenari si avranno verso la fine, quando Adam, riuscito a fuggire dall'isola, approda in un'altra isola dove si trova, fra l'altro, una specie di base militare.\nRiferimenti.\nL'isola ricorda decisamente, sia per la sua natura di isola che per la sua struttura piramidale, il Purgatorio dantesco."}
{"id": "2207484", "revid": "486946", "url": "https://it.wikipedia.org/wiki?curid=2207484", "title": "Bem (Bem il mostro umano)", "text": ""}
{"id": "2207485", "revid": "78480", "url": "https://it.wikipedia.org/wiki?curid=2207485", "title": "Bruay-en-Artois", "text": ""}
{"id": "2207486", "revid": "438678", "url": "https://it.wikipedia.org/wiki?curid=2207486", "title": "Dominion (disambigua)", "text": "Dominion \u00e8 una delle comunit\u00e0 autonome dell'Impero britannico e del Commonwealth delle nazioni prima del 1948.\nPu\u00f2 inoltre riferirsi a:"}
{"id": "2207488", "revid": "486946", "url": "https://it.wikipedia.org/wiki?curid=2207488", "title": "Bera (Bem il mostro umano)", "text": ""}
{"id": "2207489", "revid": "486946", "url": "https://it.wikipedia.org/wiki?curid=2207489", "title": "Bero (personaggio)", "text": ""}
{"id": "2207490", "revid": "1543377", "url": "https://it.wikipedia.org/wiki?curid=2207490", "title": "Diego Markic", "text": "Carriera.\nClub.\nCresciuto nelle file dell'Argentinos Juniors nel 1999 approda al in Serie A; con i pugliesi gioca per 5 campionati tra A e B prima di far ritorno in patria con Col\u00f3n e Quilmes.\nNazionale.\nA livello di Nazionale giovanile ha vinto il Campionato sudamericano di calcio Under-20 e il Campionato mondiale di calcio Under-20, ambedue nel 1997 con Jos\u00e9 Pekerman come commissario tecnico.\nDopo il ritiro.\nRitiratosi dalla carriera sportiva diventa commentatore televisivo. Dal 2011 \u00e8 il vice di Rodolfo Arruabarrena al , al , al , al , al , al e al . Ha fatto parte dello staff tecnico della Nazionale colombiana guidata da Jos\u00e9 Pekerman ai Mondiali 2014 e ai Mondiali 2018."}
{"id": "2207495", "revid": "834", "url": "https://it.wikipedia.org/wiki?curid=2207495", "title": "Siege Perilous (album)", "text": ""}
{"id": "2207496", "revid": "614400", "url": "https://it.wikipedia.org/wiki?curid=2207496", "title": "Juan Jos\u00e9 Linz", "text": "Di padre tedesco di madre spagnola, si trasfer\u00ec con la propria famiglia dalla Germania alla Spagna nel 1926.\nStudi\u00f2 a Madrid e si laure\u00f2 in Diritto e Scienze Politiche alla Universit\u00e0 Complutense di Madrid; complet\u00f2 gli studi con il diploma in Sociologia alla Columbia University degli Stati Uniti. \nLinz \u00e8 noto per le proprie teorie sui sistemi politici totalitaristici e autoritaristici e per le ricerche sugli sviluppi delle democrazie e sui ritorni ai regimi democratici.\nPoco dopo la sua morte la rivista quadrimestrale di cultura politica \"Trasgressioni\" gli ha dedicato un numero monografico, il n. 57 (Settembre-Dicembre 2013) del suo ventottesimo anno di vita (\"Trasgressioni\", Casella postale n. 1292 - 50122 Firenze 7,): \"Omaggio a Juan Jos\u00e9 Linz\" contenente un approfondito saggio del prof. Marco Tarchi, ordinario di Scienza politica nella Facolt\u00e0 di Scienze Politiche dell'Universit\u00e0 di Firenze (\"Juan J. Linz: La difficile arte di conciliare sapere enciclopedico e passione per la ricerca\"); un importante saggio di 72 pagine, del prof. Juan Linz, (\"Dalla Falange all'organizzazione del Movimiento: Il partito unico spagnolo e il regime di Franco, 1936-1968\"); e la bibliografia completa degli scritti del prof. Linz dal 1949 al 2005 e delle opere su Linz, curata da Houchang E. Chehabi."}
{"id": "2207501", "revid": "25152", "url": "https://it.wikipedia.org/wiki?curid=2207501", "title": "Juan J. Linz", "text": ""}
{"id": "2207503", "revid": "104458", "url": "https://it.wikipedia.org/wiki?curid=2207503", "title": "Sci alpino ai XX Giochi olimpici invernali - Slalom gigante femminile", "text": "Tra le competizioni dello sci alpino ai XX Giochi olimpici invernali di lo slalom gigante femminile si disput\u00f2 venerd\u00ec 24 febbraio sulla pista Sises di Sestriere; la statunitense Julia Mancuso vinse la medaglia d'oro, la finlandese Tanja Poutiainen quella d'argento e la svedese Anna Ottosson quella di bronzo.\nDetentrice uscente del titolo era la croata Janica Kosteli\u0107, che aveva vinto la gara dei XIX Giochi olimpici invernali di disputata sul tracciato di Park City precedendo la svedese Anja P\u00e4rson (medaglia d'argento) e la svizzera Sonja Nef (medaglia di bronzo); la campionessa mondiale in carica era la P\u00e4rson, vincitrice a Bormio/Santa Caterina Valfurva 2005 davanti alla Poutiainen e alla Mancuso.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\n1\u00aa manche:\nOre: 9.30 (UTC+1)\nPista: Sises\nPartenza: 2\u00a0370\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 340\u00a0m\nPorte: 40\nTracciatore: Janez Slivnik (Slovenia)\n2\u00aa manche:\nOre: 13.00 (UTC+1)\nPista: Sises\nPartenza: 2\u00a0370\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 340\u00a0m\nPorte: \nTracciatore: Ante Kosteli\u0107 (Croazia)"}
{"id": "2207504", "revid": "25152", "url": "https://it.wikipedia.org/wiki?curid=2207504", "title": "Juan Linz", "text": ""}
{"id": "2207506", "revid": "25152", "url": "https://it.wikipedia.org/wiki?curid=2207506", "title": "Juan Jos\u00e9 Linz Storch de Gracia", "text": ""}
{"id": "2207509", "revid": "31269", "url": "https://it.wikipedia.org/wiki?curid=2207509", "title": "La parola alla difesa (serie televisiva)", "text": "La parola alla difesa (\"The Defenders\") \u00e8 una serie televisiva statunitense trasmessa dalla CBS dal 1961 al 1965.\nCreato dallo sceneggiatore televisivo Reginald Rose, vedeva come protagonisti due avvocati difensori, padre e figlio (rispettivamente interpretati da E.G. Marshall e Robert Reed), specializzati in casi particolarmente complessi. Nel corso della serie, i loro clienti sono stati ad esempio neo-nazisti, obiettori di coscienza, appartenenti al movimento per i diritti civili, un insegnante licenziato per essere ateo, un autore accusato di pornografia, un medico coinvolto in un caso di eutanasia.\nIl \"Museum of Broadcast Communications\" la ha definita come \"la serie forse pi\u00f9 socialmente consapevole mai vista sui media\", un programma \"particolarmente in linea con il liberalismo della Nuova Frontiera\".\nNel 2002 \u00e8 stato incluso ne I migliori 50 spettacoli televisivi di tutti i tempi degli Stati Uniti.\nGuest star.\nDurante le 4 stagioni dello show si sono alternate moltissime star: Edward Asner, Martin Balsam, Ed Begley, Tom Bosley, Richard Bright, James Coburn, Robert Duvall, Peter Fonda, Gene Hackman, Larry Hagman, Dustin Hoffman, Dennis Hopper, James Earl Jones, Jack Klugman, Martin Landau, Cloris Leachman, Robert Loggia, Julie Newmar, Leslie Nielsen, Donald Pleasence, Robert Redford, Martin Sheen, Jon Voight, Gene Wilder."}
{"id": "2207510", "revid": "350678", "url": "https://it.wikipedia.org/wiki?curid=2207510", "title": "George Baker Selection", "text": ""}
{"id": "2207512", "revid": "280502", "url": "https://it.wikipedia.org/wiki?curid=2207512", "title": "Chiesa di Santa Sofia in Corsano", "text": ""}
{"id": "2207516", "revid": "59975", "url": "https://it.wikipedia.org/wiki?curid=2207516", "title": "Dj Style", "text": ""}
{"id": "2207519", "revid": "729019", "url": "https://it.wikipedia.org/wiki?curid=2207519", "title": "Enantema", "text": "L'enantema \u00e8 il termine che definisce un rash localizzato alle mucose.\nEtimologia.\nLa parola deriva dal greco \"en\" dentro e \"anthemon\", fiore.\nClinica.\nSi possono osservare macchie rosse di grandezza variabile presenti nella mucosa.\nEziologia.\nSi evidenzia generalmente nelle malattie esantematiche, specialmente nel morbillo, nella scarlattina e nella varicella. Pu\u00f2 anche essere caratteristico di una reazione di ipersensibilit\u00e0, o presentarsi durante la comparsa dell'esantema."}
{"id": "2207523", "revid": "343906", "url": "https://it.wikipedia.org/wiki?curid=2207523", "title": "Corriere Della Sera", "text": ""}
{"id": "2207524", "revid": "125983497", "url": "https://it.wikipedia.org/wiki?curid=2207524", "title": "Sofia Milos", "text": "Biografia.\nLa carriera.\nHa iniziato a lavorare come modella a 15 anni, partecipando anche a numerosi concorsi di bellezza e viaggiando in tutto il mondo. Dopo un periodo a New York, si \u00e8 trasferita a Los Angeles, dove vive dal 1990. Negli Stati Uniti inizi\u00f2 gli studi di recitazione presso il Beverly Hills Playhouse.\nNel 1992 prese parte al primo film negli Stati Uniti. Nel 1994 fu scritturata dalla NBC per la serie televisiva \"Caf\u00e8 Americain\". Da allora ha partecipato a molti film anche come attrice protagonista, e a diverse serie, tra le quali la popolarissima \"I Soprano\" e \"\", dove \u00e8 stata a lungo co-protagonista.\nParla sei lingue: italiano, inglese, francese, tedesco, greco e spagnolo.\nVita privata.\nFiglia di padre italiano e madre greca, la Milos pur essendo nata in Svizzera \u00e8 cresciuta anche in Italia, a Picerno (Basilicata), prima di trasferirsi negli Stati Uniti. I suoi genitori vivono a Roma, mentre il fratello Giuseppe vive con moglie e figli a Potenza."}
{"id": "2207527", "revid": "121836", "url": "https://it.wikipedia.org/wiki?curid=2207527", "title": "George Legge, primo barone Dartmouth", "text": ""}
{"id": "2207541", "revid": "116070078", "url": "https://it.wikipedia.org/wiki?curid=2207541", "title": "Valli arpitane piemontesi", "text": "Le Valli arpitane (o francoprovenzali) piemontesi (\"Val\u00e2des arpitanes\" in francoprovenzale, \"Valade arpitan-e\" in piemontese) sono una serie di vallate alpine poste in territorio italiano, nelle quali \u00e8 parlato, accanto all'italiano e al piemontese, il francoprovenzale. Il loro territorio \u00e8 interamente situato in Piemonte, nella citt\u00e0 metropolitana di Torino.\nIl francoprovenzale \u00e8 oggi conosciuto dal 36,7 % della popolazione delle valli. Tutti i valligiani conoscono comunque l'italiano e il 70,7% di essi utilizza anche il piemontese.\nLe otto valli arpitane da nord a sud sono:\nLinguistica.\nL'arpitano parlato nelle valli del Piemonte, in provincia di Torino, \u00e8 del sottogruppo piemontese e presenta alcune similitudini con il dialetto valdostano delle vallate limitrofe, in particolare con il patois dell'alta Val di Cogne, i cui abitanti provengono storicamente proprio dalle vallate arpitane piemontesi.\nRealt\u00e0 linguistica.\nLe valli arpitane del Piemonte, cos\u00ec come risultate dalla legge 482/99, formano un territorio che dal punto di vista statistico occupa un'area di circa 1.589,06\u00a0km\u00b2 e conta una popolazione residente di 65.995 unit\u00e0. La sua orografia \u00e8 molto complessa, si stende sul versante orientale delle Alpi, ed \u00e8 formato da numerose valli parallele intervallate da catene montuose che si sviluppano con andamento E-O. Se la comunicazione diretta tra le singole valli \u00e8 difficoltosa, le stesse sono facilmente accessibili dalla Pianura Padana, per questa ragione il piemontese costituisce una forte presenza linguistica e nell'ultimo secolo \u00e8 giunto fino alla cresta alpina, non solo per ragioni turistiche, ma anche per motivi di rimescolamento e declino delle comunit\u00e0 di montagna.\nDei comuni tutelati in quanto arpitani, pochi mantengono ancora un numero di parlanti, pur esiguo, e quasi sempre il franco-provenzale \u00e8 in un rapporto di dilalia con il piemontese (o con la sua variante arcaica canavesana, nelle Valli Orco e Soana). Alcuni comuni inclusi nella lista in realt\u00e0 non possono dimostrare una storica presenza arpitana impiantata nel loro territorio, neppure attraverso la toponomastica e i relitti lessicali.\nTra questi comuni si annoverano Pont Canavese, Corio, Lanzo Torinese, Monastero di Lanzo, che secondo la ricerca pubblicata in E. Allasino, C. Ferrier, S. Scamuzzi, T. Telmon (il maggiore esperto di francoprovenzale in Italia), \"Le lingue del Piemonte. Quaderni di ricerca 113\", pubblicato da Regione Piemonte e IRES, 2007, bench\u00e9 si siano dichiarati francoprovenzali per ottenere i benefici della legge 482/99 (vd. p.\u00a028 dello studio citato), in realt\u00e0 sono di parlata piemontese, come per altro mostrano tutti gli studi scientifici e gli atlanti linguistici. Corio e Lanzo sono registrati gi\u00e0 nel \"Saggio sui dialetti gallo-italici\" di Bernardino Biondelli del 1853. Del primo si parla come di un dialetto \u00abaffatto piemontese\u00bb (oggi definito marcatamente canavesano), del secondo come di un parlare \u00abaffatto simile a quello della capitale\u00bb, ovvero torinese. Sebbene Biondelli sia stato superato da molte ricerche successive, \u00e8 stato ripetutamente confermato su questi punti (Corio ad esempio \u00e8 il punto 144 dell'AIS, l'Atlante linguistico italo-svizzero), dimostrando che gi\u00e0 a met\u00e0 Ottocento non v'era nulla di arpitano nei dialetti di queste localit\u00e0. Inoltre con la presenza di Lanzo, Corio e Pont Canavese, si avrebbero 12.000 abitanti in pi\u00f9 da considerarsi francoprovenzali, seppure imporopriamente, per la divisione dei benifici anche economici previsti dalla 482/99 e dalla legislazione regionale. Anche nel riferirsi a Carema e Castagnole Piemonte come \"arpitani\" si attua una vistosa falsificazione della realt\u00e0 linguistica locale, resa possibile solo attraverso lo strumento legislativo della 482/99, che da molti linguisti \u00e8 criticata per la contraddizione del suo stesso principio di proteggere solo le parlate alloglotte, laddove le parlate di ceppo gallo-italico sono considerate \"autoctone\" e quindi \"non bisognose\" di riconoscimento e tutela.\nVa inoltre detto che molti comuni della bassa Val di Susa, come Villar Focchiardo, Caprie, Sant'Antonino di Susa, Vaie e Chiusa di San Michele, sebbene presentino tratti savoiardi nei cognomi e nella toponomastica locale, fin dal Settecento hanno ricevuto nei loro patois locali una fortissima influenza dalla capitale, e la lingua piemontese si \u00e8 inserita in tutta la Valle di Susa prima in un regime di diglossia, poi rapidamente in un regime di dilalia, ed infine ha soppiantato i patois, che sono superstiti per lo pi\u00f9 nelle borgate coazzine e a Venaus e che vengono tuttora ricordati da anziani delle borgate di versante intorno a Susa, in un regime di dilalia con il piemontese dovuto anche alla decimazione delle comunit\u00e0 di montagna che mantenevano viva la lingua. Alcuni relitti savoiardi si ritrovano nel piemontese valsusino, come per esempio elementi lessicali che presentano l'antica palatizzazione \"cin, civra, ci\u00f2sa\" al posto del piemontese \"can, crava, c\u00f2sa\" (cane, capra, cosa) e l'articolo \"o\" al posto dell'articolo \"\u00ebl\". In tutti gli altri aspetti il piemontese valsusino \u00e8 concorde con il torinese.\nEsempi del patois di Vi\u00f9.\nJ'Alm\u00e4n e 'l tomme (I tedeschi e le forme di formaggio)\nIn b\u00f2t a j'avet \u00ebd gi\u00f2n ch'o stason liau a l'Arp che or\u00e0 o j'\u00ec dl'Agn\u00f2iri. In gio\u00f2rn o j'\u00e4n vi\u00f9 j'Alm\u00e4n ch'o passavo liau a la Brus\u00e0. \"Ohmmi, p\u00f2ri no, liau a j'\u00e4 j'Alm\u00e4n ch'o vegno! Comme j'en da fare? Or\u00e0 o vegno 'nsai e o no pr\u00f2nno vi\u00e0 totte 'l tomme!\" o li fai l'\u00f2m a soa fumela. E chi\u00f2lla: \"Sagrinte gn\u00f2n, i t'\u00ebl salvi m\u00f2i\". A j'\u00e4 ruv\u00e0 'nsai slich\u00ec e chi\u00f2lla a j'ere lai ch'a goernave. It s\u00e0 bin che 'n b\u00f2t \u00ebl fumele 'd braj\u00f2tte o n'\u00e4n portavvo gn\u00f2n, o portavvo 'l vi\u00f2ste gi\u00f9 longi ch'o j'alavo finna sotta li pi\u00f2. Anleura a s'\u00e4 butaji lai a fin\u00ec 'd far soa tomma. Tot ant ij mom\u00e4n a tire s\u00f9 'l vi\u00f2ste per par\u00f2j, d\u00f2po a ciape na naci do c\u00f9 e a s'\u00e4 fici\u00e4ji gi\u00f9 lai 'nsumma dla tomma. E j'Alm\u00e4n ich\u00ec, p\u00f2 cap\u00ec, o f\u00e4n: \"Ma c\u00f2sa ch'a f\u00e0 l\u00ec, bruta vejassa?\". E chi\u00f2lla: \"I m\u00e0iso min formac\". \"Oh, porcaccionna d'ina porcaccionna ch'a l'\u00e8\". O j'\u00e4n lassi\u00e0 totte son tomme, o l'\u00e4n p\u00ec gn\u00f2n toci\u00f2je. Anleura a li d\u00ec a son \u00f2m: \"I n'ai sgheir\u00e0 unna, ma j'ai salv\u00e0 totte 'ls \u00e0ute!\"\n\"Narrata da Giuseppe Felice Durando\"\nSli ch'o snavo la sal an Ciampseur (quelli che seminavano il sale a Ciampseur)\nIn b\u00f2t carcun o j'avon dit ch'a ventave sn\u00e0 la sal, par\u00f2j o j'avon p\u00ec gn\u00f2n d'al\u00e0 a citala da gi\u00e0 ch'a costave s\u00ec cara, e n'an vin\u00e9 iss\u00ec. Anleura, su 'n Ciampseur, o s'\u00e4n but\u00e0 lai par sn\u00e0 la sal. M\u00e4ch ch'o j'\u00e4n dit che, per sn\u00e0 la sal, calo ch'o lo snave a vintave gn\u00f2n ch'o pistasse lo ciamp. E com fare a gn\u00f2n pist\u00e0 lo ciamp?\nAnleura o j'\u00e4n f\u00e0it na barela e o lo portavo 'n tra cat sla barela ich\u00ec.\nO j'\u00e4n sn\u00e0 e d\u00f2po a j'\u00e4 saj\u00f9 su tot sl'erba ich\u00ec dli tav\u00e4n. E li tav\u00e4n toiti lai 'nsumma a 'l fieu a ciuc\u00eca l'amel.\nE 'l gi\u00f2n o li dison a calo ch'o j'avet sn\u00e0 la sal: \"Goerna che slich\u00ec o ci\u00f9ccio vi\u00e0 totta la sal! La sal a vin gn\u00f2n!\"\n\"Come j'en da fare?\"\n\"\u00d2h, a vente goern\u00e0 'd fulminali vi\u00e0 li tav\u00e4n ich\u00ec!\"\nAnleura o s'\u00e4n but\u00e0 lai, calo ch'o j'avet sn\u00e0 e lo pare, lai ch'o goernavo con lo fusij li tav\u00e4n ch'o j'alasso gn\u00f2n a ming\u00eca 'l fieu ich\u00ec ch'o j'avon la sal.\nE in tav\u00e4n o li v\u00f2l-ti pa ich\u00ec sla front a o fii?!\nE chi\u00f2o o li fai m\u00e4ch: \"Pari!!\"\nE l'\u00e0utro: \"T\u00f2mp!\". Ina tron\u00e0.\nPer boneur ch'o l'\u00e4 sbali\u00e0.\nE lo pare o dis\u00e9: \"Se la b\u00f2ta a j'alave bin, n'an piavo do\u00ec!!\".\nE la sal a j'\u00e4 anco' da vin\u00ec or\u00e0!\n\"Narrata da Giuseppe Felice Durando\""}
{"id": "2207547", "revid": "86949523", "url": "https://it.wikipedia.org/wiki?curid=2207547", "title": "Gastroclisi", "text": "La gastroclisi \u00e8 una tecnica di nutrizione artificiale con la quale si introducono sostanze nutritive direttamente nello stomaco, grazie all'impiego di un particolare dispositivo medico, una sonda gastrica.\nFunzionamento.\nLa sonda gastrica pu\u00f2 essere introdotta attraverso la bocca (sonda oro-gastrica) oppure nel naso (sonda nasogastrica). In particolari casi \u00e8 possibile procedere ad un'apertura per via chirurgica della parete dell'addome. Quest'ultima tecnica \u00e8 ormai stata soppiantata dalla gastrostomia endoscopica percutanea.\nEtimologia.\nIl termine ha origini greche e racchiude il termine \"gaster\" che significa stomaco e \"klisis\" ovvero lavanda.\nUsi clinici.\nAlcune patologie possono rendere impossibile il normale processo fisiologico della deglutizione, ostacolando il transito del bolo alimentare. Fra queste sono degne di menzione:"}
{"id": "2207549", "revid": "110157", "url": "https://it.wikipedia.org/wiki?curid=2207549", "title": "Dideossicitidina", "text": "La dideossicitidina o zalcitabina \u00e8 un tipo di principio attivo utilizzato, insieme ad altri componenti, come trattamento dell'infezione da HIV (AIDS).\nEffetti collaterali.\nFra i vari effetti collaterali:"}
{"id": "2207552", "revid": "474175", "url": "https://it.wikipedia.org/wiki?curid=2207552", "title": "Quilmes", "text": "Quilmes \u00e8 una citt\u00e0 argentina della provincia di Buenos Aires capoluogo del partido omonimo. Situato nella parte sud della area metropolitana bonaerense, \u00e8 un importante centro industriale e terziario. \nGeografia.\nQuilmes sorge a a sud di Buenos Aires, sulla costa del R\u00edo de la Plata. Confina a nord con la citt\u00e0 di Bernal, ad est con il Rio de la Plata, a sud con la citt\u00e0 di Ezpeleta, Florencio Varela, Villa La Florida, San Francisco Solano e San Jos\u00e9.\nEtimologia.\nIl toponimo si riferisce alla trib\u00f9 diaghita dei \"Kilmes\" o \"Quilmes\", qui condotte forzatamente dagli spagnoli nel XVII secolo. Il nome deriva dalla lingua cac\u00e1n, oggi scomparsa, e significa \"tra i monti\".\nStoria.\nNel 1665 gli spagnoli trasferirono la trib\u00f9 dei Quilmes, originari dell'odierna provincia di Tucum\u00e1n, in una riduzione ad una trentina di chilometri a sud di Buenos Aires. L'insediamento, fondato ufficialmente l'anno seguente, venne ribattezzato \"Exaltaci\u00f3n de la Santa Cruz de los Kilme\". \nUn decreto del governo indipendentista del 14 agosto 1812 dichiar\u00f2 la riduzione sciolta e gli indigeni rimasti come normali cittadini. Sei anni dopo fu tracciato il piano di sviluppo della citt\u00e0.\nNel corso della prima invasione britannica del 1806, le truppe del generale Beresford sbarcarono a Quilmes da dove poi marciarono alla volta di Buenos Aires. Nella prima met\u00e0 del XIX secolo s'insediarono nella zona numerosi immigrati d'origine britannica. Nel 1872 la cittadina fu raggiunta dalla ferrovia per Buenos Aires. Grazie all'arrivo del treno Quilmes pot\u00e9 godere di un notevole sviluppo economico e demografico. L'arrivo di migliaia d'immigrati, principalmente italiani e spagnoli, favor\u00ec un rapido aumento della popolazione. Nel 1880 la citt\u00e0 fu tra le possibili candidate come nuova capitale della provincia di Buenos Aires.\nSociet\u00e0.\nReligione.\nLa citt\u00e0 \u00e8 sede della diocesi di Quilmes, istituita il 19 giugno 1976 e suffraganea dell'arcidiocesi di Buenos Aires.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada Buenos Aires-La Plata che attraversa tutta l'area sud della Gran Buenos Aires.\nFerrovie.\nQuilmes \u00e8 servita da una propria stazione ferroviaria lungo la linea suburbana Roca che unisce le citt\u00e0 del sud della area metropolitana bonaerense con Buenos Aires e La Plata.\nSport.\nLa principale societ\u00e0 sportiva della citt\u00e0 \u00e8 il Quilmes Atl\u00e9tico Club, fondato nel 1887 e detentore di due titoli nazionali. L'altro club calcistico cittadino \u00e8 l'Argentino di Quilmes, fondato nel 1899.\nAmministrazione.\nGemellaggi.\nQuilmes \u00e8 gemellata con:"}
{"id": "2207559", "revid": "121836", "url": "https://it.wikipedia.org/wiki?curid=2207559", "title": "Religione calvinista", "text": ""}
{"id": "2207562", "revid": "121836", "url": "https://it.wikipedia.org/wiki?curid=2207562", "title": "Palazzo di Kensington", "text": ""}
{"id": "2207571", "revid": "599013", "url": "https://it.wikipedia.org/wiki?curid=2207571", "title": "Tramlink", "text": "Tramlink (inizialmente noto come Croydon Tramlink) \u00e8 il sistema tranviario in servizio nella zona sud di Londra.\nFirst Tram Operations \u00e8 la responsabile dei dipendenti e di tutte le operazioni connesse direttamente all'esercizio tramviario. London Trams, una divisione di Transport for London, \u00e8 responsabile dell'infrastruttura.\nTramlink interscambia con alcune stazioni della rete ferroviaria della National Rail mentre il suo unico interscambio con il sistema della metropolitana avviene alla stazione di Wimbledon. Il Tramlink ha il fulcro sul borgo di Croydon ed \u00e8 entrato in funzione nel maggio del 2000.\nTramlink utilizza alcune ex stazioni ferroviarie, riadattate, come quelle di Wimbledon - West Croydon e Elmers End - Coombe Road.\nStoria.\nIl progetto Tramlink nacque nel 1990 su iniziativa del municipio di Croydon che venne poi tramutata in legge governativa con il \"Croydon Tramlink Act 1994\" che consent\u00ec linizio dei lavori.\nNel 1996, \"Tramtrack Croydon Limited\" (TCL) vinse l'appalto per la progettazione, costruzione e gestione del sistema tramviario per la durata di 99 anni.\nL'entrata in funzione avvenne nel maggio del 2000.\nLa rete attuale.\nFermate.\nLe banchine delle fermate hanno dei marciapiedi rialzati di 35\u00a0cm rispetto al livello dei binari permettendo un'accessibilit\u00e0 a raso.\nVi sono 39 fermate con le banchine lunghe 32,2 metri.\nTrentotto fermate sono in funzione sin dalla prima apertura del servizio mentre la stazione di \"Tamworth Road\" entr\u00f2 in funzione il 10 dicembre 2005.\nAppositi tabelloni luminosi indicano le destinazioni ed i tempi previsti di arrivo dei due prossimi tram. Possono anche segnalare messaggi di servizio come indicazione di ritardi o altre notizie inerenti al servizio.\nTariffe.\nSono disponibili sia tariffe dedicate sia tariffe integrate. L'Oyster Card \u00e8 accettata.\nMateriale rotabile.\nIl Tramlink usa veicoli costruiti dalla Bombardier Transportation a Vienna. I tram appartengono al modello C\"-4000\" in uso nella citt\u00e0 di Colonia in Germania.\nI tram sono lunghi 30,1 metri e larghi 2,65 con 70 posti a sedere ed una capacit\u00e0 totale di 200 passeggeri. Sono azionati da un motore elettrico alimentato a 750 V in CC, ed hanno velocit\u00e0 massima di 80\u00a0km/h.\nNel 2010 la Croydon's Tram ha ordinato altri dieci tram, tipo Variobahn, che sono entrati in servizio nel 2011 e tuttora operano tra Therapia Lane e Croydon.\nSviluppi futuri.\nSecondo il \"The Mayor's Transport Strategy for London\", l'ampliamento della rete dei tram pu\u00f2 essere eseguito con costi relativamente bassi laddove esista una potenziale domanda di trasporto.\nIncidente del 2016.\nIl 9 novembre 2016, un tram \u00e8 deragliato in una curva per l'eccessiva velocit\u00e0, ribaltandosi a Sandilands, a est del centro di Croydon, provocando 7 morti e 58 feriti. Theresa May, prima ministra britannica, lo ha descritto come \"un terribile incidente\".. L'ultimo incidente di un tram con vittime tra i passeggeri risaliva al 1959, mentre per trovare un incidente pi\u00f9 grave bisogna risalire a quello avvenuto a Dover nel 19 agosto 1917 (11 morti e 60 feriti), mentre l'ultimo incidente mortale su binario nel Regno Unito avvenne il 28 febbraio 2001 con l'incidente ferroviario di Great Heck."}
{"id": "2207576", "revid": "1684799", "url": "https://it.wikipedia.org/wiki?curid=2207576", "title": "Group Sex/Wild in the Streets", "text": "Group Sex/Wild in the Streets \u00e8 una raccolta del gruppo hardcore punk statunitense Circle Jerks, pubblicata nel 1986 da Frontier Records. Su tratta di una ripubblicazione dei primi due album della band, \"Group Sex\" e \"Wild in the Streets\"."}
{"id": "2207581", "revid": "810736", "url": "https://it.wikipedia.org/wiki?curid=2207581", "title": "Fgg", "text": ""}
{"id": "2207584", "revid": "211345", "url": "https://it.wikipedia.org/wiki?curid=2207584", "title": "GLISA", "text": ""}
{"id": "2207587", "revid": "968255", "url": "https://it.wikipedia.org/wiki?curid=2207587", "title": "Anfiteatro romano di Benevento", "text": "L'anfiteatro romano era un edificio monumentale della Benevento antica. Le fonti storiche suggeriscono che esistesse nell'anno 63, perch\u00e9 Nerone assistette ad uno spettacolo gladiatorio in citt\u00e0. I resti dell'edificio sono stati rinvenuti nel 1985 fra via Munazio Planco ed il ponte Leproso. Parte dell'edificio \u00e8 interrata sotto i binari della ferrovia Benevento-Cancello.\nFonti storiche.\nUn episodio che probabilmente ebbe luogo nell'anfiteatro ritrovato \u00e8 riportato da Tacito: nel 63 d.C. l'imperatore romano Nerone, dopo aver tenuto uno spettacolo a Napoli, era diretto verso la Grecia. Il beneventano Vatinio, ex ciabattino che aveva conquistato rapidamente un posto di rilievo nella corte imperiale, volle esibire la sua munificenza organizzando in citt\u00e0 uno spettacolo gladiatorio in onore dell'imperatore.\nA Benevento \u00e8 ampiamente attestato che si praticassero regolarmente \"munera gladiatoria\". Inoltre, in citt\u00e0 doveva essere una delle sedi distaccate del Ludus Magnus, la scuola di gladiatori pi\u00f9 importante: un'epigrafe funeraria commemora due reziari che ne facevano parte.\nFino al XIX secolo pi\u00f9 eruditi hanno erroneamente riconosciuto l'anfiteatro di Benevento nel vicino teatro. L'equivoco fu chiarito definitivamente da Almerico Meomartini.\nEvidenze archeologiche.\nL'anfiteatro romano di Benevento emerse nel 1985 con l'abbattimento della Casa della madre e del fanciullo, eretta in epoca fascista. Esso si trova fuori dalla cinta muraria medievale, in una posizione adiacente al percorso antico della via Appia. La vicinanza di esso al criptoportico dei Santi Quaranta e al quartiere artigiano di Cellarulo dimostra che la citt\u00e0 antica si estendeva ad ovest fino al fiume Calore. Negli anni successivi alla scoperta sono stati condotti alcuni scavi esplorativi, e nel 1999 il sito \u00e8 stato acquisito dalla locale Soprintendenza.\nIl settore emerso dell'anfiteatro rivela le sue fondazioni, che coprivano quelle di un edificio precedente, e anche qualche porzione in elevato del primo ordine della cavea. \u00c8 distinguibile il muro perimetrale con due contrafforti e si conservano tratti delle mura radiali (otto settori del ciclo pi\u00f9 esterno e due del ciclo pi\u00f9 interno). Le fondazioni sono state realizzate a getto in cassaforma, mentre quel che rimane delle mura conserva un paramento in opera reticolata di blocchetti calcarei, con aggiunta di ricorsi di tegole rotte. Rimangono anche tracce dell'intonaco che doveva coprire le mura. All'estremit\u00e0 dei muri radiali dovevano essere dei pilastri in pietra calcarea, di cui rimane l'impronta. Si distingue anche un ambulacro, pavimentato in cocciopesto.\nLe dimensioni dell'anfiteatro devono essere state molto ampie: secondo le ricostruzioni che ne sono state fatte, i due assi della sua pianta ellittica misurerebbero 160\u00a0m e 130\u00a0m rispettivamente. Sarebbe stato articolato su tre ordini per un'altezza di circa 25\u00a0m.\nIn base alla tecnica di inserimento dei filari di tegole, e considerando il rinvenimento una moneta di Tiberio presso il pavimento, l'anfiteatro pu\u00f2 essere datato fra il I secolo a.C. e l'inizio del I secolo d.C.: pu\u00f2 essere quindi il luogo dove venne intrattenuto Nerone.\nL'edificio doveva essere stato abbandonato gi\u00e0 in seguito ad un terremoto nel 346; inoltre, le rovine sono state trovate coperte di uno strato di lapilli imputabile ad un'eruzione del Vesuvio attestata nel 472, il che dimostra che in quel momento le coperture non erano pi\u00f9 presenti. Era anche in atto qualche riutilizzo delle strutture, perch\u00e9 il pavimento \u00e8 emerso incrostato di tufo e calce. In seguito la zona, ormai extraurbana, venne utilizzata come area di sepolture.\nNei secoli della decadenza le mura vennero rasate per evitare che fossero riutilizzate come base da aggressori, e spogliate: con il materiale dell'anfiteatro, ad esempio, fu ricostruita la cinta muraria dopo le distruzioni operate da Totila nel 545. Si \u00e8 anche immaginato che provengano dall'anfiteatro le 56 colonne uguali impiegate nel duomo di Benevento fino ai bombardamenti del 1943.\nRilievi a soggetto gladiatorio.\nA Benevento sono noti pi\u00f9 rilievi che ritraggono gladiatori, fin da tempi molto precedenti alla scoperta dell'anfiteatro. Sono frammenti simili per stile e per datazione (I secolo); vengono generalmente attribuiti all'anfiteatro, anche se \u00e8 stata avanzata l'ipotesi alternativa che essi provengano da monumenti funerari.\nIl pi\u00f9 famoso di essi \u00e8 lo \"hoplomachus\" ritratto di profilo durante un combattimento, custodito al Museo del Sannio. Volti di gladiatori di profilo sono anche reimpiegati nel campanile del duomo e in quello di Santa Sofia. Sulla facciata del mulino Rummo erano reimpiegati altri due frammenti di scene gladiatorie, anch'essi ora nello stesso museo. Infine, due gambe di gladiatori si trovano nelle murature di un torrino sulla sommit\u00e0 della Rocca dei Rettori e di un edificio in via San Filippo."}
{"id": "2207592", "revid": "104589393", "url": "https://it.wikipedia.org/wiki?curid=2207592", "title": "Baccio Baldini (medico)", "text": "Figlio dell'orefice Bernardo Baldini, provveditore alla zecca fiorentina, fu medico e lettore allo Studio di Pisa, bibliotecario alla Laurenziana, archiatra e familiare di Cosimo I"}
{"id": "2207605", "revid": "1305772", "url": "https://it.wikipedia.org/wiki?curid=2207605", "title": "Albert Gallo", "text": "\u00c8 stato un mafioso della famiglia Colombo, passato in seguito alla famiglia Genovese.\nInsieme ai fratelli Joe e Larry contest\u00f2 la leadership della famiglia Profaci, portando ad un sanguinoso scontro interno che provoc\u00f2 decine di omicidi.\nInizi.\nNato a Red Hook, un quartiere di South Brooklyn, da adolescente fece parte insieme ai fratelli di una banda giovanile del quartiere, chiamata \"Prince street\". All'inizio degli anni cinquanta i tre fratelli entrarono a far parte della famiglia di Joe Profaci. I fratelli Gallo operarono come \"soldati\" nel gruppo del capodecina Harry Fontana insieme al futuro boss della famiglia, Carmine Persico.\nLe autorit\u00e0 sospettarono che ad uccidere il boss Albert Anastasia fossero stati i fratelli Gallo, su ordine dei boss della \"commissione\".\nGuerra contro i Profaci.\nNel 1959 Profaci ordin\u00f2 ai fratelli Gallo di uccidere Frank Abbatemarco, che operava come soldato nel loro stesso gruppo e si occupava di scommesse illegali e prestiti ad usura, promettendo di passare loro la gestione di quegli affari. Albert e Joe Gallo, insieme a Joe Gioeli assassinarono dunque Abbatemarco all'interno del ristorante \"Cardello\", a South Brooklyn. Dopo l'omicidio, tuttavia, le promesse non vennero mantenute e ne nacque una guerra, nella quale i fratelli Gallo furono segretamente sostenuti dai boss di altre famiglie (Anthony Strollo, Carlo Gambino e Gaetano Lucchese).\nDopo un anno di omicidi e sparizioni nel 1961 Joe Gallo venne arrestato e condannato a dieci anni di carcere per estorsione. Il comando del gruppo pass\u00f2 dunque al fratello Albert, con il quale la guerra di mafia con la famiglia Profaci prosegu\u00ec fino al 1963. Dopo la morte per cause naturali di Joe Profaci, a cui successe come boss della famiglia Joseph Colombo, fu raggiunto un accordo e fu ristabilita la pace.\nCon il rilascio nel 1971 di Joe Gallo, la guerra di mafia tuttavia riprese: il 28 giugno dello stesso anno Colombo venne ferito gravemente e rest\u00f2 in coma fino alla morte nel 1978.\nIl 7 aprile del 1972 Joe Gallo fu ucciso in un agguato in un ristorante, dove stava festeggiando il proprio 43\u00ba compleanno e anche Albert rimase leggermente ferito. L'agguato era stato organizzato da due capidecina della famiglia Colombo, Carmine Persico e Joseph Iacovelli, su ordine del nuovo boss della famiglia, Thomas Di Bella. Albert, che aveva sostituito il fratello alla guida della fazione ribelle, ordin\u00f2 per rappresaglia l'omicidio di Persico, che tuttavia si salv\u00f2 dall'agguato.\nPassaggio alla famiglia Genovese.\nAll'interno della fazione ribelle si apre una nuova lotta per il controllo degli affari a South Brooklyn tra Albert Gallo (con Frank Illiano, Steven Borello, Victor Lucci, James Geritano, Steve Carillo) e John Cutrone (con Jerry Basciano e James Giliberti): nella nuova guerra vengono uccisi nel corso del 1974 James Geritano, Jerry Brasciano (1\u00ba luglio) e Steve Carillo (1\u00ba agosto).\nIl 26 agosto del 1974, Joseph Schipani della famiglia Colombo organizz\u00f2 un incontro per trovare un accordo tra i contendenti. L'11 settembre Illiano sub\u00ec un tentato omicidio, dal quale tuttavia riusc\u00ec a salvarsi e il gruppo di Albert Gallo mantenne il controllo sugli affari a South Brooklyn. John Cutrone venne ucciso il 5 ottobre del 1976 a Flathbush, a Brooklyn.\nVerso la met\u00e0 degli anni settanta, Albert Gallo e Frank Illiano passarono dalla famiglia Colombo alla famiglia Genovese, di cui Gallo divenne capodecina."}
{"id": "2207606", "revid": "104458", "url": "https://it.wikipedia.org/wiki?curid=2207606", "title": "Alessandra Merlin", "text": "\u00c8 sorella di Barbara, a sua volta sciatrice alpina di alto livello.\nBiografia.\nSpecialista delle gare veloci originaria di Reano, Alessandra Merlin esord\u00ec in Coppa del Mondo il 9 gennaio 1993 sulle nevi di casa di Cortina d'Ampezzo piazzandosi 41\u00aa in discesa libera. Lo stesso anno partecip\u00f2 ai Mondiali juniores disputati a Montecampione/Colere, aggiudicandosi la medaglia di bronzo nel supergigante vinto dalla compagna di squadra Isolde Kostner davanti alla svizzera Madlen Summermatter. Sestriere 1997 fu il suo esordio iridato, dove si classific\u00f2 22\u00aa sia nella discesa libera, sia nel supergigante; l'anno dopo a prese parte alle sue uniche olimpiadi, chiudendo 21\u00aa nella discesa libera.\nIl 19 dicembre 1999 conquist\u00f2 l'unico podio in Coppa del Mondo, 2\u00aa a Sankt Moritz nel supergigante concluso alle spalle della connazionale Karen Putzer, e 28 gennaio 2000 sal\u00ec per l'ultima volta sul podio in Coppa Europa, a Pra Loup in supergigante (3\u00aa); nella stagione successiva partecip\u00f2 per l'ultima volta a un'edizione dei Mondiali e a Sankt Anton am Arlberg 2001 fu 26\u00aa nel supergigante.\nIl 22 dicembre 2001 a Sankt Moritz disput\u00f2 l'ultima gara di Coppa del Mondo, ancora un supergigante, giungendo 32\u00aa. Il 20 gennaio 2003 alle Universiadi di Tarvisio conquist\u00f2 l'oro nel supergigante superando la ceca Tereza Trt\u00edkov\u00e1 (giunta a 83 centesimi) e la russa Anastasija Popkova (a 85 centesimi). Dopo due anni di inattivit\u00e0, dal 2005 si dedic\u00f2, con ottimi risultati, al carving: vinse sedici gare e si aggiudic\u00f2 la Coppa del Mondo nel 2009, ultima sua stagione agonistica, e si conged\u00f2 dalle competizioni vincendo la gara disputata il 15 marzo a Roccaraso."}
{"id": "2207638", "revid": "124687431", "url": "https://it.wikipedia.org/wiki?curid=2207638", "title": "Gran Premio motociclistico d'Australia 2000", "text": "Il Gran Premio motociclistico d'Australia 2000 corso il 29 ottobre, \u00e8 stato il sedicesimo e ultimo Gran Premio della stagione 2000 e ha visto vincere nella classe 500 la Yamaha di Max Biaggi, nella classe 250 la Yamaha di Olivier Jacque e nella classe 125 la Honda di Masao Azuma.\nDopo quello della classe 500 e quello della classe 125 assegnati prima dell'ultimo GP, si assegna anche il titolo della classe 250 che va al pilota francese Olivier Jacque dopo un serrato testa a testa con il giapponese Shin'ya Nakano che si classificher\u00e0 secondo sia nel gran premio che nella classifica finale."}
{"id": "2207645", "revid": "486946", "url": "https://it.wikipedia.org/wiki?curid=2207645", "title": "Shadir", "text": ""}
{"id": "2207662", "revid": "339392", "url": "https://it.wikipedia.org/wiki?curid=2207662", "title": "Valli Arpitane", "text": ""}
{"id": "2207676", "revid": "349054", "url": "https://it.wikipedia.org/wiki?curid=2207676", "title": "John Franklin", "text": "Gi\u00e0 governatore della Tasmania, e tra i fondatori della \"Royal Geographical Society\", guid\u00f2 come comandante della Royal Navy numerose esplorazioni nell'Oceano Artico. Nella sua ultima spedizione, volta alla ricerca del leggendario Passaggio a nord-ovest, per\u00ec assieme a tutto il suo equipaggio.\nBiografia.\nNono di 12 tra fratelli e sorelle, mostr\u00f2 fin da piccolo il desiderio di intraprendere una carriera legata al mare. Suo padre, inizialmente contrario, alla fine lo aiut\u00f2, facendolo reclutare, all'et\u00e0 di 14 anni, dalla Royal Navy, che lo imbarc\u00f2 sulla HMS \"Polyphemus\". Partecip\u00f2 all'inizio dell'Ottocento a numerosi viaggi e scontri navali: la Battaglia di Copenaghen nel 1801, la Battaglia di Trafalgar nel 1805 (a bordo dell'HMS Bellerophon) e la Battaglia di New Orleans del 1815, oltre all'esplorazione delle coste australiane (con l'HMS \"Investigator\"). \nNel 1818, gi\u00e0 al comando del brigantino \"Trent\", fu unito a David Buchan, capitano della \"Dorothea\", per una spedizione nell'Oceano Artico, che, partendo dall'arcipelago delle Svalbard, doveva raggiungere il Polo Nord tramite lo Stretto di Bering, ma rimasero bloccati fra i ghiacci, riuscendo a tornare indietro fra molte difficolt\u00e0 dopo svariate settimane. \nDal maggio 1819, e sino al 1822, partecip\u00f2 ad una spedizione (organizzata dalla Compagnia della Baia di Hudson) nello Stretto di Davis, verso le coste settentrionali del Canada: con i suoi uomini, che si trovarono ad avanzare lentamente, in parte a piedi ed in parte in canoa, raggiunse il Distretto di Franklin. Esaurite le scorte alimentari, perse 11 dei 20 componenti dell'equipaggio (uno di questi venne giustiziato per cannibalismo), prima dell'arrivo dei provvidenziali soccorsi da parte degli indiani. A questa spedizione ha dedicato, in due volumi, il libro \"Narrative of a journey to the shores of the Polar Sea\".\nNel 1823, dopo il rientro in Inghilterra, Franklin si spos\u00f2 con la poetessa Eleanor Anne Porden, da cui ebbe l'anno successivo una figlia, Eleanor Isabella. Nel 1825, mentre si trovava in viaggio per un'altra spedizione, stavolta verso il Mare di Beaufort, al largo delle coste dell'Alaska - con la quale ebbe maggior fortuna della precedente, tanto da poter completare il rilievo di numerosi fiumi (Great Bear River, Mackenzie River e il Coppermine River) -, la moglie mor\u00ec di tubercolosi. Nel 1828, nominato baronetto da Giorgio IV, si rispos\u00f2 con Jane Griffin, amica della sua prima moglie e con la quale condivideva la passione per i viaggi, e diede alle stampe il resoconto delle sue ultime esplorazioni, dandogli il titolo di \"Narrative of the second expedition to the shores of the polar sea\". \nDopo esser stato luogotenente governatore della Terra di Van Diemen dal 1836 al 1843, fu richiamato per la ricerca del mitico passaggio artico. Al comando di una spedizione composta da due navi (le stesse che avevano accompagnato le esplorazioni di James Clark Ross) e 129 uomini, part\u00ec da Londra il 19 maggio 1845. Le navi di Franklin vennero avvistate da una baleniera, per l'ultima volta, il successivo 26 luglio: si trovavano nella baia di Baffin. \nIn base ai rapporti delle spedizioni organizzate alla loro ricerca (anche grazie alla determinazione della moglie di Franklin) tra il 1848 e il 1859, che peraltro portarono al rinvenimento, presso degli eschimesi, di un resoconto del viaggio fino al 25 aprile 1848, si apprese che l'esploratore britannico e il suo equipaggio erano approdati nell'isola di Beechey, trascorrendovi l'inverno del 1845-'46. Le navi \"Erebus\" e \"Terror\", che avevano poi tentato di riprendere la rotta, furono bloccate dai ghiacci, in particolare tra l'Isola Victoria e l'isola di Re Guglielmo. Qui trovarono pian piano la morte oltre venti fra marinai e ufficiali, compreso lo stesso Franklin; i sopravvissuti abbandonarono le navi soltanto nella primavera del 1848, perendo per\u00f2 durante il percorso intrapreso a piedi verso sud.\nIl 9 settembre 2014 il governo canadese ha affermato di aver trovato, mediante l'utilizzo di robot sottomarini e sonar, il relitto dell'imbarcazione \"Erebus\" sulla quale aveva viaggiato Franklin.\nInfluenza culturale.\nAi viaggi di Franklin sono stati dedicati anche vari romanzi, tra cui \"La casa di ghiaccio o il cacciatore di Vincennes\" (del 1861) del gesuita Antonio Bresciani e \"La scoperta della lentezza\" (titolo originale \"Die Entdeckung der Langsamkeit\"), dello scrittore tedesco Sten Nadolny, che \u00e8 stato pubblicato nel 1983 (in Italia, per la Garzanti, nel 1985). Il protagonista de \"Le avventure del capitano Hatteras\", il celebre romanzo di Jules Verne, sembra forgiato proprio sulla figura dell'esploratore britannico, peraltro citato nel testo. John Franklin \u00e8 anche uno dei protagonisti del romanzo storico \"La scomparsa dell'Erebus\" (\"The Terror\", 2007), di Dan Simmons, dedicato alla spedizione del 1845 alla ricerca del Passaggio a Nord-Ovest. Citato nel romanzo Morsa di Ghiaccio di Clive Cussler."}
{"id": "2207683", "revid": "282466", "url": "https://it.wikipedia.org/wiki?curid=2207683", "title": "FNO", "text": ""}
{"id": "2207684", "revid": "154893", "url": "https://it.wikipedia.org/wiki?curid=2207684", "title": "Tankgewehr m.18", "text": ""}
{"id": "2207692", "revid": "2011865", "url": "https://it.wikipedia.org/wiki?curid=2207692", "title": "Argento sterling", "text": "L'argento sterling o argento sterlina (detto anche \"sterling silver\") \u00e8 una lega costituita principalmente da argento con l'aggiunta di rame.\nGli oggetti creati con questa lega d'argento vengono marchiati con un punzone che indica il titolo di argento presente nella lega. Il punzone pi\u00f9 diffuso, 925, indica una lega composta per il 92,5% da argento e per il restante 7,5% da rame (925 parti di argento su 1000).\nIn Italia le leghe d'argento e i relativi punzoni sono regolati dal D.L. 251/99 del 22 maggio 1999. I titoli previsti sono 925, 835 e 800, e sono impressi all'interno di un ovale sull'oggetto creato nella rispettiva lega. I suddetti punzoni non danno affidabilit\u00e0 n\u00e9 garanzia se non affiancati dal punzone identificativo del fabbricante, che gi\u00e0 da molti decenni in Italia \u00e8 espresso dalla sigla della citt\u00e0 preceduta da un numero (es. \" 70 CT \" oppure \" 1 AR \", quest'ultimo divenuto addirittura il marchio dell'azienda produttrice). Questo simbolo, preceduto da una stellina secondo le ultime normative, riconduce al fabbricante.\nLa punzonatura italiana \u00e8 gestita da severe normative di legge, comunque si trovano in libera vendita anche oggetti prodotti all'estero che rispettano altre normative per quanto riguarda il titolo della lega e il sistema di punzonatura. Resta il fatto che si possono trovare sul mercato oggetti apparentemente con regolari punzonature, ma in realt\u00e0 \"fasulli\" e viceversa oggetti privi di punzonature o con punzonature incomplete, ma di fatto delle pi\u00f9 pregiate leghe.\nLa punzonatura R 925 con la R racchiusa in un rettangolo, indica un oggetto fatto di metalli non preziosi (tipicamente rame e sue leghe), rivestito da una sottilissima lastra in argento 925/\u00b0\u00b0\u00b0 o da un rivestimento elettrolitico di argento 1000/\u00b0\u00b0\u00b0. Questi oggetti sono a volte commercialmente indicati in Italia come \"silver\" o pi\u00f9 correttamente \"silver plated\". Essendo lo spessore (e quindi il peso) dell'argento usato di difficile valutazione, spesso gli oggetti di pi\u00f9 recente produzione riportano un numero che indica con approssimazione i grammi di argento utilizzati.\nDall'argento sterling prende nome la \"Pound sterling\", la sterlina britannica."}
{"id": "2207693", "revid": "113757", "url": "https://it.wikipedia.org/wiki?curid=2207693", "title": "Val di Vi\u00f9", "text": ""}
{"id": "2207700", "revid": "729019", "url": "https://it.wikipedia.org/wiki?curid=2207700", "title": "Coppa del Mondo di salto con gli sci 2009", "text": "La Coppa del Mondo di salto con gli sci 2009, trentesima edizione della manifestazione organizzata dalla Federazione Internazionale Sci, ebbe inizio il 29 novembre 2008 a Kuusamo, in Finlandia, e si concluse il 22 marzo 2009 a Planica, in Slovenia. Furono disputate 27 delle 28 gare individuali previste, tutte maschili, in 19 differenti localit\u00e0: 1 su trampolino normale, 20 su trampolino lungo, 6 su trampolino per il volo. Furono inserite nel calendario 6 gare a squadre, valide ai fini della classifica per nazioni.\nPer la prima volta venne disputato il Torneo a squadre, un ciclo di gare analogo al Torneo dei quattro trampolini e al Nordic Tournament ma relativo alle squadre e non ai singoli atleti, disputato in alcune localit\u00e0 della Germania, le cui singole prove avevano regolarmente validit\u00e0 per le varie classifiche di Coppa. Fu anche reintrodotta la classifica di specialit\u00e0 relativa alle gare di volo, che non veniva pi\u00f9 stilata dal 2001. Nel corso della stagione si tennero a Liberec i Campionati mondiali di sci nordico 2009, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo.\nL'austriaco Gregor Schlierenzauer si aggiudic\u00f2 sia la coppa di cristallo, il trofeo assegnato al vincitore della classifica generale, sia il Nordic Tournament, sia la Coppa di volo; il suo connazionale Wolfgang Loitzl vinse il Torneo dei quattro trampolini. Thomas Morgenstern era il detentore uscente della Coppa generale, Janne Ahonen del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2207707", "revid": "104458", "url": "https://it.wikipedia.org/wiki?curid=2207707", "title": "Popoli sabellici", "text": ""}
{"id": "2207721", "revid": "118551001", "url": "https://it.wikipedia.org/wiki?curid=2207721", "title": "Demolizione 2", "text": "Demolizione 2 \u00e8 un mixtape in doppio CD pubblicato nel 2002 dalla Porzione Massiccia Crew (PMC), gruppo hip hop bolognese. Il disco contiene tracce degli artisti legati al collettivo PMC ed un certo numero di canzoni di artisti americani ed europei."}
{"id": "2207725", "revid": "486946", "url": "https://it.wikipedia.org/wiki?curid=2207725", "title": "Lear (I Cavalieri dello zodiaco)", "text": ""}
{"id": "2207730", "revid": "838137", "url": "https://it.wikipedia.org/wiki?curid=2207730", "title": "Guerra di indipendenza cubana", "text": ""}
{"id": "2207736", "revid": "1573940", "url": "https://it.wikipedia.org/wiki?curid=2207736", "title": "International Gay and Lesbian Aquatics", "text": "La International Gay and Lesbian Aquatics o IGLA \u00e8 la federazione internazionale LGBT degli sport acquatici (nuoto, pallanuoto, tuffi e nuoto sincronizzato).\nL'IGLA \u00e8 membro effettivo della Federazione dei Gay Games.\nStoria.\nLa prima riunione dell'International Gay and Lesbian Aquatics si svolse nel 1987 a San Diego, con l'obiettivo di mantenere i contatti tra le squadre di nuoto gay/lesbiche anche dopo i primi Gay Games, tuttavia fu solo nel 1990, durante i Gay Games di Vancouver che vennero formalizzati statuto, missione e comitato esecutivo dell'organizzazione."}
{"id": "2207741", "revid": "132266", "url": "https://it.wikipedia.org/wiki?curid=2207741", "title": "Insegnamento della religione cattolica", "text": ""}
{"id": "2207745", "revid": "1598", "url": "https://it.wikipedia.org/wiki?curid=2207745", "title": "Giacomo Buzzi Reschini", "text": "Biografia.\nFiglio di un marmista viggiutese, Giacomo Buzzi Reschini si trasfer\u00ec giovanissimo a Torino dove frequent\u00f2 l'Accademia Albertina e fu allievo di Leonardo Bistolfi, pur mantenendo costanti rapporti con l'ambiente di provenienza (in particolare con il conterraneo Enrico Butti e con il milanese Ludovico Pogliaghi). Aperto un proprio studio professionale, ottenne numerosi riconoscimenti grazie alle opere presentate alle esposizioni di belle arti di Torino nel 1909 (la nota \"Stella alpina\", un ritratto di fanciulla ornata appunto di stelle alpine acquistato dal re Vittorio Emanuele III) e nel 1911 (premiato con la medaglia d'oro per la scultura). Modell\u00f2 anche la medaglia celebrativa dell'Esposizione internazionale delle invenzioni e progresso industriale del 1923, sempre a Torino. La sua opera \u00e8 segnata dalle tematiche romantiche ma con uno stile improntato al verismo.\nOpere.\nDella sua vasta produzione, oltre ai numerosi monumenti funerari, si possono ricordare: l\"'Immacolata\" (1928) per il Palazzo del Governatorato in Vaticano, le statue dei \"Santi Cirillo e Metodio\" per il Collegio Boemo di Roma, i monumenti ai caduti di Crocemosso (1927), Chieri, Bordighera e San Damiano d'Asti, le statue dei \"Profeti\" e la porta monumentale della chiesa dell'Annunziata di Torino, il monumento alle Penne Mozze Canavesane di Belmonte (1955). \u00c8 anche l'autore dei \"ritratti di Martino Borrione e di Annibale Barbera\" nell'Istituto Tecnico Industriale \"A. Avogadro\" di Torino.\nUna collezione di suoi gessi, con lo spettacolare \"San Giorgio a cavallo che uccide il drago\", \u00e8 raccolta nel Museo degli artisti viggiutesi del Novecento, a Viggi\u00f9, dove realizz\u00f2 anche i bassorilievi bronzei delle cappelle della \"Via crucis\" lungo la \"rizzada\" che porta alla chiesa di San Martino e dove \u00e8 stata intitolata la Scuola media statale."}
{"id": "2207748", "revid": "729019", "url": "https://it.wikipedia.org/wiki?curid=2207748", "title": "Endometriosi toracica", "text": "L'endometriosi toracica (o TES, dall'inglese \"thoracic endometriosis syndrome\") \u00e8 una sindrome dovuta alla presenza di tessuto endometriale nelle componenti toraciche: parenchima polmonare, pleura, vie aeree.\nClinica.\n\u00c8 un disturbo raro, con clinica poco chiara, caratterizzata da pneumotorace (73% dei casi), emotorace (14%), emottisi (4%), spesso correlati al ciclo.\nDiagnostica.\nLa diagnosi differenziale pu\u00f2 essere difficile per la caratteristica transitoriet\u00e0 dei reperti, anche TC o bioptici, potendo regredire totalmente al di fuori del ciclo mestruale.\nTrattamento.\nIl trattamento \u00e8 il medesimo dell'endometriosi."}
{"id": "2207754", "revid": "834", "url": "https://it.wikipedia.org/wiki?curid=2207754", "title": "IGLA", "text": ""}
{"id": "2207757", "revid": "339392", "url": "https://it.wikipedia.org/wiki?curid=2207757", "title": "Valli francoprovenzali", "text": ""}
{"id": "2207763", "revid": "37401", "url": "https://it.wikipedia.org/wiki?curid=2207763", "title": "Gilgame\u0161", "text": "Gilgame\u0161 (talvolta italianizzato in Ghilgamesc, Ghilgamesh o Gilgamesh; IPA: o ; in sumero: , \"Bilgames\"; in accadico: , \"Gilgame\u0161\") \u00e8 una divinit\u00e0 o un eroe divinizzato del Vicino Oriente antico, che si presenta su tre piani documentali: \nLe sue vicende, in particolar modo, sono narrate nel primo poema epico della storia dell'umanit\u00e0 giunto a noi, in seguito denominato \"Epopea di Gilgame\u0161\". Si tratta di un'epopea babilonese il cui nucleo principale risale ad antichi racconti mitologici sumeri che vennero rielaborati e trascritti successivamente in ambiente semitico. La prima struttura dell\"'Epopea\", pervenutaci in frammenti, appartiene quindi alla letteratura sumerica, mentre la versione pi\u00f9 completa sinora nota venne incisa in lingua accadica su dodici tavole di argilla che furono rinvenute tra i resti della biblioteca reale nel palazzo del re Assurbanipal a Ninive, capitale dell'impero assiro; questa redazione tarda del mito, pubblicata in italiano col nome de \"L'epopea di Gilgame\u0161\", \u00e8 stata attribuita allo scriba ed esorcista cassita S\u00een-l\u0113qi-unninni e risale presumibilmente al XII secolo a.C. e comunque anteriormente all'VIII secolo a.C.\nPer quanto attiene alla storicit\u00e0 o meno della figura di Gilgame\u0161, diversi studiosi hanno concluso che Gilgame\u0161 fosse un personaggio storico, ovvero un re, divinizzato in epoca successiva. Giovanni Pettinato giunge a un'opposta conclusione ritenendo Gilgame\u0161 un personaggio non storico, quindi una divinit\u00e0 della mitologia sumerica inserita nelle liste reali sumeriche e da qui entrato nelle tradizioni religiose semitiche.\nNomi di Gilgame\u0161.\nIl pi\u00f9 antico testimone giunto a noi che riporta il nome di Gilgame\u0161 \u00e8 la lista degli dei, rinvenuta a F\u0101ra (\u0160urrupak), redatta in lingua sumerica e risalente al 2500 a.C., ove egli \u00e8 attestato come dGI\u0160:BIL:PAP.ga.mes. Quindi, per convenzione, esso viene reso dalla lingua sumerica come Bilgames (\"gi\u0161-bil2-ga-mes\", in cuneiforme: ).\nIl nome Gilgame\u0161 proviene invece dall'accadico (in medio e neo accadico: \"dgi-il-ga-\u2308me\u0161\u2309\"; cuneiforme: ; anche \"gi\u0161-bil\", \"gis-g\u00edn-ma\u0161\", \"gis-b\u00edl-ga\", \"gi\u0161-b\u00edl\", \"gi\u0161-b\u00edl-g\u00edn-mes\").\nIn altre lingue Gilgame\u0161 viene reso: in elamitico, \"gi\u0161-ga-me\u0161\"; in ittita, \"gis-g\u00edm-ma\u0161\"; nel \u1e2burrita, \"gal-ga-mi-\u0161u-ul\".\nGilgame\u0161: re \"divinizzato\" o dio \"umanizzato\".\nNella pi\u00f9 antica attestazione del nome di Gilgame\u0161/Bilgames, l'elenco della Lista degli d\u00e8i rinvenuta a F\u0101ra risalente al periodo protodinastico, quindi al 2600/2450 a.C., questi viene caratterizzato come essere \"divino\".\nIn diverse iscrizioni, come nelle epopee, Gilgame\u0161 \u00e8 indicato come figlio della dea Ninsun.\nNell'inno di lamentazione per la morte del re Ur-Nammu (fondatore della terza dinastia di Ur) viene indicato come divinit\u00e0 infera.\nNella letteratura religiosa in lingua accadica, e quindi assira e babilonese, Gilgame\u0161 \u00e8 sempre considerato una divinit\u00e0 degli Inferi.\nAnche nelle pi\u00f9 antiche epopee sumeriche il nome di Gilgame\u0161 \u00e8 sempre accompagnato dal determinativo d (cuneiforme sumerico, antico accadico e antico babilonese: ; cuneiforme medio e neo babilonese, medio e neo assiro e ittita: ) che indica il dio: \"dgi\u0161-bil2-ga-mes\", \"dgi-il-ga-me\u0161\".\nNelle epopee Gilgame\u0161 \u00e8 indicato come figlio della dea Ninsun e del dio Lugalbanda; se \u00e8 considerato per due terzi un dio e per un terzo un uomo lo si deve al fatto che per gli antichi abitanti della Mesopotamia Lugalbanda era un re divenuto dio.\nGilgame\u0161, divinit\u00e0 e re di Uruk.\nGilgame\u0161 re di Uruk nella lista reale sumerica.\nLa lista reale sumerica (sumerico: [nam]-lugal an-ta ed3-de3-a-ba; lett. \"Quando la regalit\u00e0 discese dal cielo\") \u00e8 un testo in cuneiforme sumerico composto tra il 2100 e il 1800 a.C. con la finalit\u00e0 di gettare le basi tradizionali e politiche dell'unificazione del territorio di Sumer (Mesopotamia meridionale). Questo testo si avvia con il principio di \"regalit\u00e0\" che discende dal cielo per essere assegnata per la prima volta alla citt\u00e0 sumera di Eridu in cui resta per complessivi 64.800 anni, successivamente tale principio si trasferisce alla citt\u00e0 di Bad-Tibira per altri 108.000 anni, per poi discendere sulla citt\u00e0 di Larak per ulteriori 28.800 anni, poi a Sippar per 21.000 anni e infine a \u0160uruppak per 18.600 anni: 5 citt\u00e0, 8 re elencati nella lista, per complessivi 241.200 anni di regno, quando il dio Enlil scatena il diluvio universale distruggendo l'umanit\u00e0. Il dio Enki, lo sappiamo da altre epopee mesopotamiche, salva tuttavia un uomo, il No\u00e8 sumerico: Ziusudra (sumerico: Zi-u4-sud-ra, lett. \"Vita dei giorni prolungati\"), figlio dell'ultimo re di \u0160uruppak Ubara-Tutu. La lista reale sumerica riprende cos\u00ec la sua elencazione:\nNel prosieguo della lista viene citato \"il divino Gilgame\u0161\" quinto re (dopo Meskianga\u0161er, Enmenkar, il divino Lugalbanda e il divino Dumuzi) della I dinastia di Uruk.\nCos\u00ec il testo:\nDa notare che fin da questo documento sumerico il nome di Gilgame\u0161 \u00e8 accompagnato dal determinativo (d) che indica il dio: \"dgi\u0161-bil2-ga-mes\".\nInteressante \u00e8 un testo in sumerico, ma risalente al II secolo a.C. (quindi al tempo della dinastia seleucide), rinvenuto a Uruk. Questo testo elenca i re antidiluviani con i rispettivi saggi, gli \"apkallu\" (accadico; sumerico: \"abgal\"), introducendo anche quelli post-diluviani:\nLa figura degli \"apkallu\" qui presente, riguarda dei \"saggi\" non umani e ittioformi che provengono dalle acque dell'abisso (sumerico: \"abzu\"), luogo dove regna il dio della \"saggezza\" Enki (accadico: Ea), per insegnare agli uomini la civilt\u00e0. Significativo \u00e8 che il primo \"saggio\" pienamente umano, quindi non \"apkallu\" ma \"ummanu\", Sinleqiunnini (S\u00een-l\u0113qi-unninni), si manifesti con il re-divino Gilgame\u0161.\nPrecedentemente un altro testo, sempre in sumerico ma rinvenuto a Ninive e risalente al periodo neoassiro, aveva gi\u00e0 trattato il tema degli \"apkallu\".\nIl re e dio ctonio Gilgame\u0161 in altre fonti mesopotamiche.\nGilgame\u0161, fin dalle fonti pi\u00f9 antiche, \u00e8 sempre presentato come un dio e come un dio viene invocato nelle preghiere.\nLe epopee di Gilgame\u0161.\nL'Epopea di Gilgame\u0161 racconta appartiene all'intera cultura mesopotamica, ovvero della Mezzaluna Fertile, non solo quindi alle sue originarie culture sumerica e assiro-babilonese (questa in lingua accadica). Testimonianza di questo fatto \u00e8 il rinvenimento in pi\u00f9 lingue, oltre il sumerico e l'accadico, di questa epopea: dall'ittita, al \u1e2burrita, all'elamita. Rinvenimenti che hanno inoltre riguardato non solo l'antico territorio della Mesopotamia, ma si sono spinti anche in Anatolia e nell'area della Siria-Palestina. L'Epopea \u00e8 da considerarsi il pi\u00f9 importante dei testi mitologici babilonesi e assiri pervenuti fino a noi.\nEsistono sei versioni conosciute di poemi che narrano le gesta di Gilgame\u0161, re sumero di Uruk, nipote di Enmerkar e figlio di Lugalbanda. La versione pi\u00f9 conosciuta, \"L'epopea di Gilgame\u0161\", \u00e8 scritta in babilonese su delle tavolette d'argilla rinvenute a Ninive e raccoglie tutti quegli scritti che hanno come oggetto le imprese del mitico re di Uruk, \nRiassunto dell\"'Epopea\" nella sua versione classica.\nGilgame\u0161 \u00e8 il re dispotico di Uruk, i cui sudditi si lamentano con gli dei, stanchi della sua lussuria sfrenata che lo porta a imporsi sulle donne della citt\u00e0. Gli dei ascoltano questa preghiera creando Enkidu, un uomo selvaggio destinato ad affrontare il re. Ma quando i due si impegnano in un combattimento, invece di uccidersi a vicenda, diventano amici e si imbarcano in pericolose avventure. Insieme uccidono il gigante Humbaba e il Toro celeste, mentre Gilgame\u0161 rifiuta l'amore della dea I\u0161tar. Come punizione per questi atti di empiet\u00e0, gli dei fanno morire Enkidu nel fiore degli anni.\nSconvolto dalla scomparsa del suo amico, Gilgame\u0161 parte alla ricerca dell'immortalit\u00e0, che lo conduce ai confini del mondo, dove vivono il saggio Utnapishtim e sua moglie, gli unici sopravvissuti al diluvio universale, ai quali gli dei hanno concesso il dono dell'immortalit\u00e0. Tuttavia, Utnapishtim non pu\u00f2 offire a Gilgame\u0161 ci\u00f2 che cerca. Sulla via del ritorno, seguendo le istruzioni di Utnapishtim, l'eroe trova una pianta che restituisce la giovinezza a chi la mangia; ma un serpente la ruba e Gilgame\u0161 torna a Uruk a mani vuote, convinto che l'immortalit\u00e0 sia appannaggio esclusivo degli dei.\nIl nucleo romantico del poema risiede nel lutto di Gilgame\u0161 dopo la morte del suo amico. I critici lo considerano come la prima opera letteraria a sottolineare la mortalit\u00e0 umana in opposizione all'immortalit\u00e0 degli dei. Il poema include una versione della storia del diluvio universale.\nGilgame\u0161 nella cultura di massa.\nLa figura di Gilgame\u0161 ha ispirato molte opere della letteratura, dell'arte, della musica, come ha evidenziato lo studioso statunitense di letteratura comparata Theodore Ziolkowski nel suo libro \"Gilgamesh Among Us: Modern Encounters With the Ancient Epic\". \u00c8 stato solo dopo la prima guerra mondiale che Gilgame\u0161 ha potuto raggiungere un vasto pubblico, ma \u00e8 soprattutto dopo la seconda guerra mondiale che la sua antica epopea \u00e8 stata fonte di ispirazione per una variet\u00e0 di romanzi di genere, fumetti, musiche, videogiochi, anime ecc."}
{"id": "2207769", "revid": "287204", "url": "https://it.wikipedia.org/wiki?curid=2207769", "title": "Thich Quang Duc", "text": ""}
{"id": "2207770", "revid": "729019", "url": "https://it.wikipedia.org/wiki?curid=2207770", "title": "Coppa del Mondo di salto con gli sci 2008", "text": "La Coppa del Mondo di salto con gli sci 2008, ventinovesima edizione della manifestazione organizzata dalla Federazione Internazionale Sci, ebbe inizio il 30 novembre 2007 a Kuusamo, in Finlandia, e si concluse il 16 marzo 2008 a Planica, in Slovenia. Furono disputate 27 delle 28 gare individuali previste, tutte maschili, in 17 differenti localit\u00e0: 2 su trampolino normale, 22 su trampolino lungo, 3 su trampolino per il volo. Furono inserite nel calendario 4 gare a squadre (1 poi annullata), valide ai fini della classifica per nazioni.\nNel corso della stagione si tennero a Oberstdorf i Campionati mondiali di volo con gli sci 2008, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nL'austriaco Thomas Morgenstern si aggiudic\u00f2 la coppa di cristallo, il trofeo assegnato al vincitore della classifica generale; il finlandese Janne Ahonen vinse il Torneo dei quattro trampolini, l'austriaco Gregor Schlierenzauer il Nordic Tournament. Adam Ma\u0142ysz era il detentore della Coppa generale, Anders Jacobsen del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2207772", "revid": "9", "url": "https://it.wikipedia.org/wiki?curid=2207772", "title": "Nordic tournament", "text": ""}
{"id": "2207774", "revid": "121604", "url": "https://it.wikipedia.org/wiki?curid=2207774", "title": "Sacrario del Montello", "text": "Il sacrario del Montello \u00e8 uno dei principali ossari che raccolgono le spoglie dei caduti italiani durante la prima guerra mondiale.\nIl sacrario sorge all'estremit\u00e0 est del Montello a quota 176 m (loc. \"Colesel de Zorzi\" o \"Colesel delle Zorle\", in comune di Nervesa della Battaglia). Raccoglie le spoglie di 9.325 (inizialmente erano 9.316) soldati italiani (dei quali 6.099 identificati e 3.226 ignoti), precedentemente sepolti in circa centoventi cimiteri sparsi lungo il fronte del Piave.\nFu progettato dall'architetto romano Felice Nori e venne ultimato nel 1935. La sua forma \u00e8 simile a quella di altre costruzioni del genere: \u00e8 una struttura cubica con un ampio piazzale in cemento, vuota al centro, attorno alla quale girano le scale. Il complesso si divide in due parti: quella inferiore, di tre piani, custodisce le salme in celle singole o comuni con rivestimenti in marmo; quella superiore \u00e8 un ampio torrione da cui si pu\u00f2 ammirare il paesaggio che fu al centro dei combattimenti. Il tutto culmina con una cupola in vetro ed acciaio, completata negli anni ottanta.\nAll'interno del mausoleo, nella parte cava, vi \u00e8 una piccola cappella. Vi \u00e8 anche una parte adibita a museo che raccoglie reperti e notizie riguardanti la battaglia del Solstizio. Nei dintorni sorge il Sacello Francesco Baracca, raggiungibile tramite un sentiero."}
{"id": "2207777", "revid": "765341", "url": "https://it.wikipedia.org/wiki?curid=2207777", "title": "Coroncina", "text": "La Coroncina \u00e8 una cultivar di olivo marchigiana.\nArea di diffusione.\nCultivar marchigiana, diffusa nella provincia di Macerata, con maggiore concentrazione nei comuni di Caldarola e Serrapetrona, fino alle aree interne, ad altitudini superiori ai 600\u00a0m s.l.m.\nNell'ambito del territorio olivicolo regionale sono presenti areali particolari per la composizione varietale e in questo, situato nell'alta valle del Chienti, dove la superficie coltivata ad olivo, sul totale di quella regionale, \u00e8 molto basso, \u00e8 reso di assoluto interesse per la presenza, ad elevato grado di diffusione, della variet\u00e0 autoctona Coroncina. Poche altre variet\u00e0 sono compresenti in modo sporadico in particolare nelle frazioni di Pievefavera, Valcimarra e Croce nel Comune di Caldarola. In questa parte del territorio dove il clima \u00e8 mitigato dalla presenza del Lago di Caccamo, la presenza della Coroncina, storicamente, \u00e8 accompagnata come impollinatori da alcune altre variet\u00e0 autoctone quali: Oliva Riccia (sinonimo locale del Piantone di Mogliano), Sarga (sinonimo locale dell'Orbetana) e Oliva grossa (variet\u00e0 presente solo nel comune di Caldarola come oliva da mensa),\nStoria.\nStudi storici finora condotti su innumerevoli documenti presenti negli Archivi di Stato e Comunali hanno dato riscontro dell'importanza dell'olivicoltura nel territorio interessato in ogni epoca indagata, ma solo nella bibliografia del Novecento compare il nome della variet\u00e0 Coroncina anche se l'esistenza di piante madri secolari ne provano l'antica presenza.\nComune di Caldarola: terre olivate e antichi frantoi.\nNell'Archivio Storico di Caldarola, in una \"Reformatio\" del 1453, si fa obbligo a chi non ha terra apprezzata in catasto e non possiede alberi fruttiferi di \"plantare seu pasconare duas plantas donec habbuit ad minus in suo territorio viginti pedes olivarum, duas plantas ficuum, (...) \" entro quindici giorni. Sempre dall'Archivio Storico di Caldarola, R. Cicconi ha tratto dati circa l'oscillazione del prezzo dell'olio per cui \"nel 1437 \"unum bazzile\" si valutava 4 anconetani, probabilmente gli 8 soldi pagati per un petitto nel 1441. Sale a 10 l'anno dopo, a 16 nel 1443, scende ancora a 10 nel 1447 e a 12 nel 1484, cio\u00e8 circa 11 soldi, mediamente a petitto e quindi 5-6 per litro\".\nPer quanto riguarda Caldarola nel Cinquecento, sempre grazie agli esiti delle ricerche pubblicati sempre dal Cicconi \"i frantoi dell'olio dovevano essere almeno due, come si apprende da una delibera consiliare del 28 giugno 1567 allorch\u00e9 viene approvato all'unanimit\u00e0 \"quod reaptetur strata a Porta Santa usque ad hostium molendini ab oleo seu frisculo\" e da un rogito del 9 aprile 1580 stipulato \"in pestrino olivarum posito in castro novo\", segno di una consistente produzione olearia.\nSempre lo stesso autore cita un documento datato 21 maggio 1565 in cui Domenico di Giovanni e Nicola di Francesco di Pievefavera vendono a Giovanni di Cristoforo \"salmas octuaginta nochiarum olivarum conductas in portu fornacis dicti Johannis\" per 24 fiorini (anche anticamente la sansa aveva un suo uso).\nNell'Inventario dei beni fatto redigere dai Borgia nel periodo di occupazione della Signoria dei Varano (luglio 1502-agosto 1503) nello Stato di Camerino, figurano:\nMolina de olio:\nLo molino de Valcimarra rende de olio quartaroni 4\nLa macena de Borgiano rende de olio quartaroni 12\nLa macena de Pievefaveri rende de olio quartaroni 4\nLo molino de Vastriginano rende de olio quartaroni 4\nLe macene de Croce sonno deli contadini di quel castello rendono ad la Camera fogliecta una per soma che fanno quartaroni doi l'anno.\nNei suoi scritti, Cicconi riporta come un quartarone d'olio corrispondesse alla quarta parte di una soma e cio\u00e8 a circa 20 litri. Con questi dati si potrebbero azzardare delle stime sulla produzione totale di ciascun frantoio sapendo da altre fonti che in genere all'epoca il compenso per la molitura era circa la ventesima parte del macinato: Valcimarra 16\u00a0q d'olio, Borgiano 48\u00a0q d'olio, Pievefavera 32\u00a0q d'olio, Vestignano 16\u00a0q d'olio.\nIl frantoio della Parrocchia di Pievefavera.\nIl 23 gennaio 1604 il pontefice Clemente VII, rispondendo all'istanza presentata dal pievano Claudio Della Ricca, approv\u00f2 e concesse in perpetuo alla Chiesa di Pievefavera e ai suoi rettori protempore, il frantoio della Reverenda Camera Apostolica, posto sotto la Canonica, in permuta di alcune rendite che la Parrocchia cedette alla Camera Apostolica e che erano pari a 25 scudi l'anno.\nIl 17 marzo 1604 il Camerlengo Pietro Cardinal Aldobrandini di Moto Proprio esegu\u00ec la concessione con sua Lettera Patente in pergamena attualmente conservata nell'Archivio Parrocchiale e che a Roma risulta ufficialmente registrata. Con tale atto la Chiesa Parrocchiale di Pievefavera aveva ottenuto il possesso del solo \"molino a olio\" in tutto il territorio ad essa sottoposto ed era stato posto affinch\u00e9 tutte le olive quivi prodotte fossero macinate in detto frantoio, pagando per ogni \"mesta di oliva la molitura di tre fogliette di olio all'uso antico\".\nIl 19 marzo 1801 papa Pio VII stabil\u00ec che le olive potevano essere lavorate in qualsiasi frantoio, fatto salvo che in tutto il territorio di Pievefavera potesse esistere il solo frantoio parrocchiale. In tal periodo fu diminuito il prezzo della molitura da tre a due fogliette per \"mesta\".\nNel 1809 i fratelli Pittoni di Pievefavera, grazie alla libert\u00e0 concessa dal Regime Francese, aprirono un nuovo frantoio sotto la loro casa e fissarono il prezzo per la molitura pari a mezza foglietta. Il frantoio della Parrocchia si trov\u00f2 costretto a ridurre il prezzo ad una foglietta. Successivamente i Pittoni annullarono qualsiasi prezzo e il 3 marzo 1826 furono condannati alla chiusura del frantoio, al pagamento delle spese e al risarcimento dei danni. Successivamente nel 1848 i Pittoni aprirono di nuovo un frantoio e tornarono ad essere condannati alla demolizione da parte della Sacra Rota di Roma.\nDai primi dell'Ottocento, quando fu abolito il privilegio della Parrocchia di macinare tutte le olive del territorio ad essa sottoposto, la maggioranza dei pievani andarono in altri frantoi lontani qualche chilometro, dove si spendeva meno e le lavorazioni avvenivano in tempi pi\u00f9 celeri.\nUn breve appunto del Cicconi indica che nel 1852 nel Catasto Urbano di Caldarola risultavano registrati tre frantoi:\nsegno ancora della consistente produzione olearia del tempo.\nAll'epoca, la famiglia Rosi di Ussita, proprietaria di molti oliveti a Pievefavera, possedeva un frantoio fuori dal territorio della Pievania e nel 1892 il Pievano di allora present\u00f2 a loro nome istanza alla Camera Apostolica per dare la possibilit\u00e0 ai Rosi di trasferire il frantoio nel Castello e per poter lavorare (pi\u00f9 agevolmente e con minore spesa) le sole olive di loro propriet\u00e0, compensando la Parrocchia con una somma annuale quale indennizzo per il mancato incasso. A tale richiesta l'Economato Generale rispose negativamente, ma nonostante ci\u00f2 i Rosi portarono ugualmente il frantoio a Pievefavera. Nella seconda met\u00e0 degli anni trenta inizi\u00f2 una lunga corrispondenza fra il Parroco Don Paolino Marinelli e Domenico Rosi nella quale si cercava di arrivare per lo meno a stabilire l'entit\u00e0 del risarcimento da corrispondere. Nessun documento testimonia che siano poi giunti ad un tale accordo.\nIl frantoio della Parrocchia venne chiuso intorno agli anni cinquanta per riaprire nelle stesse stanze nel 1982 sotto forma di Cooperativa. Dopo il sisma del 1997 il frantoio fu di nuovo chiuso.\nCaratteristiche.\nCaratteri vegetativi.\nAlbero di media vigoria con portamento espanso; chioma poco voluminosa di media densit\u00e0; rami fruttiferi lunghi e poco ramificati; internodi medi; foglie di dimensioni medio-grandi ed espanse; infiorescenze di media lunghezza, a struttura piuttosto compatta ed elevata ramificazione del rachide.\nBuona la capacit\u00e0 rizogena; viene coltivata in terreni poveri e ghiaiosi.\nCaratteri produttivi e agronomici.\nEntrata in produzione delle piante precoce; produttivit\u00e0 media e costante. Drupa di dimensioni medie di forma ovoidale, talvolta con caratteristica sporgenza nella saldatura dei carpelli. Resa in olio medio-bassa, inolizione tardiva. Rapporto polpa-nocciolo medio-basso. Invaiatura tardiva e scalare. Consistenza della polpa e resistenza al distacco elevate fino a maturazione avanzata.\nPeriodo ottimale di raccolta intorno a fine novembre, prima met\u00e0 di dicembre.\nOlio.\nOlio di ottima qualit\u00e0, molto fruttato, amaro e pungente, con sentore di carciofo, di colore verde intenso, ad elevato contenuto in polifenoli e clorofilla e buon rapporto grassi insaturi/saturi.\n\u00c8 da sempre che la gente compra l'olio di Coroncina, giungendo da luoghi lontani da quello di produzione \u00e8 disposta a pagarlo \"caro\". A partire dalla fine del Novecento, studi scientifici hanno dato conferma alle \"antiche credenze\". Ed \u00e8 da questa particolare variet\u00e0 autoctona, inserita in un contesto paesaggistico, storico, culturale e sociale del tutto speciale, che si ottiene la produzione di un olio monovarietale, dotato in purezza, di una identit\u00e0 genetica, chimica e sensoriale non ripetibile fuori dal suo limitato areale di coltivazione.\nVariet\u00e0 da olio, adatta per impianti ad elevata densit\u00e0, con forma di allevamento a vaso cespugliato o policonico, adatta alla raccolta manuale o agevolata con pettini pneumatici."}
{"id": "2207780", "revid": "729019", "url": "https://it.wikipedia.org/wiki?curid=2207780", "title": "Coppa del Mondo di salto con gli sci 2007", "text": "La Coppa del Mondo di salto con gli sci 2007, ventottesima edizione della manifestazione organizzata dalla Federazione Internazionale Sci, ebbe inizio il 24 novembre 2006 a Kuusamo, in Finlandia, e si concluse il 25 marzo 2007 a Planica, in Slovenia. Furono disputate 24 delle 27 gare individuali previste, tutte maschili, in 17 differenti localit\u00e0: 20 su trampolino lungo, 4 su trampolino per il volo (nessuna su trampolino normale). Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Sapporo i Campionati mondiali di sci nordico 2007, non validi ai fini della Coppa del Mondo, il cui calendario contempl\u00f2 dunque interruzioni tra i mesi febbraio e marzo.\nIl polacco Adam Ma\u0142ysz si aggiudic\u00f2 sia la coppa di cristallo, il trofeo assegnato al vincitore della classifica generale, sia il Nordic Tournament; il norvegese Anders Jacobsen vinse il Torneo dei quattro trampolini. Jakub Janda era il detentore sia della Coppa generale, sia - a pari merito con Janne Ahonen - del Torneo.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2207784", "revid": "339392", "url": "https://it.wikipedia.org/wiki?curid=2207784", "title": "Voblast di Br\u011bst", "text": ""}
{"id": "2207789", "revid": "287204", "url": "https://it.wikipedia.org/wiki?curid=2207789", "title": "Penelope alla guerra", "text": "Penelope alla guerra \u00e8 il primo romanzo scritto da Oriana Fallaci. Fu pubblicato nel 1962 dall'Editore Rizzoli.\nTrama.\nLa storia racconta di Gi\u00f2, una ragazza decisa a lasciare la sua Italia per raggiungere il luogo tanto desiderato: gli U.S.A. \nNemmeno Francesco, il quale ha un debole per la ragazza, riesce a convincerla a restare.\nCos\u00ec Gi\u00f2 si ritrova negli Stati uniti d'America, impegnata nel suo lavoro di creatrice di soggetti cinematografici.\nOspitata da Martine, una sua vecchia amica, Gi\u00f2 sembra felice, spensierata in questa nuova vita. Salvo poi spuntare a galla in lei un pezzo del suo passato: Richard, un ragazzo ospitato in casa sua per qualche giorno ai tempi della guerra, rimasto indelebilmente impresso nella sua mente. Gi\u00f2 da quel momento \u00e8 un'altra ragazza; in lei sorgono sentimenti quali passione, angoscia, paura, amore. Passa s\u00ec delle belle serate con Richard, ma passano insieme anche dei momenti difficili, trafitti dai lunghi (e per lei inspiegabili) silenzi di lui.\nGi\u00f2 non ha altra preoccupazione che non sia Richard, ha gettato il nuovo lavoro (o almeno le basi, l'inizio al quale stava lavorando) non si sa in quale angolo buio del suo inconscio.\nE non c'\u00e8 nessuna persona con la quale riesca a sfogarsi della sua situazione: da una parte Martine, completamente diversa da lei, un tipo di donna che non riesce a far filtrare in s\u00e9 nemmeno una goccia d'amore; dall'altra Bill, l'amico di Richard, che sembra godere immensamente nello stuzzicare Gi\u00f2, specie nei momenti pi\u00f9 disperati.\nSar\u00e0 proprio durante un'accesa lite con Bill, che Gi\u00f2 comprender\u00e0 il motivo di quei lunghi silenzi, e di quella freddezza, che in certi momenti trasparivano in Richard, rimanendone scioccata."}
{"id": "2207791", "revid": "339392", "url": "https://it.wikipedia.org/wiki?curid=2207791", "title": "Voblast di Homiel'", "text": ""}
{"id": "2207793", "revid": "339392", "url": "https://it.wikipedia.org/wiki?curid=2207793", "title": "Voblast di Hrodna", "text": ""}
{"id": "2207796", "revid": "486946", "url": "https://it.wikipedia.org/wiki?curid=2207796", "title": "Voblast di Mahilo\u016d", "text": ""}
{"id": "2207799", "revid": "339392", "url": "https://it.wikipedia.org/wiki?curid=2207799", "title": "Voblast di Minsk", "text": ""}
{"id": "2207800", "revid": "339392", "url": "https://it.wikipedia.org/wiki?curid=2207800", "title": "Voblast di Vitebsk", "text": ""}
{"id": "2207801", "revid": "339392", "url": "https://it.wikipedia.org/wiki?curid=2207801", "title": "Voblasc' di Br\u011bst", "text": ""}
{"id": "2207803", "revid": "111809600", "url": "https://it.wikipedia.org/wiki?curid=2207803", "title": "Castelmuzio", "text": "Castelmuzio \u00e8 una frazione di Trequanda, nella provincia di Siena.\nStoria.\nLe origini di Castelmuzio sono da trovarsi nell'epoca etrusco-romana: infatti, nelle sue vicinanze, sono stati ritrovati i resti di un tempio dedicato alla dea Iside, sacra agli Etruschi.\nIl primo documento in assoluto in cui si parla di Castelmuzio \u00e8 uno del 1213, in cui viene descritto come la fortificazione di Castel-Mozzo, propriet\u00e0 degli Scialenga di Asciano, gi\u00e0 signorotti di Montisi. Castelmuzio, o meglio \"Castel Mozzo\", dopo esser passato nel 1270 alla Repubblica di Siena, divenne di propriet\u00e0 dello Spedale di Santa Maria della Scala della suddetta citt\u00e0, che ne esercit\u00f2 il suo potere sino al 1470, quando il castello fu acquistato da Andrea Piccolomini.\nQuando, nel 1559, decadde la Repubblica di Siena, Castel Mozzo, che nel frattempo era diventato \"Castelmuzio\", divenne parte del Granducato di Toscana e, dopo l'Unit\u00e0 d'Italia, frazione di Trequanda."}
{"id": "2207807", "revid": "322321", "url": "https://it.wikipedia.org/wiki?curid=2207807", "title": "Domenico Ginnasi", "text": "Famiglia.\nNacque a Castel Bolognese il 19 giugno 1551, terzo di sette figli, dal conte Francesco, archiatra pontificio, e da Caterina Pallantieri. Suo fratello minore era Achille Ginnasi (1553-1594), protonotario apostolico, nominato nel 1593 governatore del Contado Venassino da Clemente VIII.\nBiografia.\nDomenico Ginnasi fu eletto arcivescovo di Manfredonia nel concistoro del 14 gennaio 1587 tenuto in San Pietro in Vaticano da papa Sisto V.\nPrecedentemente, alla fine del 1585 o inizi del 1586, lo stesso pontefice lo aveva nominato governatore della \"Campagna\", ossia del territorio corrispondente pi\u00f9 o meno all'attuale provincia di Frosinone, allora infestato dai briganti. A Manfredonia fond\u00f2 nel 1592 il monastero di Santa Chiara e istitu\u00ec il seminario arcivescovile, nel 1598 il Monte di Piet\u00e0, senza tralasciare di far abbellire la cattedrale.\nRassegn\u00f2 le dimissioni il 5 novembre 1607 a favore del nipote Annibale Serughi Ginnasi. Fu nunzio apostolico in Spagna. Al suo ritorno in Italia, dopo la morte del fratello minore Achille, governatore del Contado Venassino, fece erigere il monumento funebre in suo onore nella cattedrale di Carpentras allora capitale dell'enclave pontificia in Provenza.\nPapa Clemente VIII lo elev\u00f2 al rango di cardinale nel concistoro del 9 giugno 1604. Fu lui a portare l'eucaristia a Camillo de Lellis il 2 luglio 1614. Nel 1630 fece ricostruire la chiesa medievale di Santa Lucia alle Botteghe Oscure dove sar\u00e0 anche sepolto. Mor\u00ec a Roma il 12 marzo 1639 all'et\u00e0 di 87 anni in seguito a un violento attacco di gotta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2207811", "revid": "1223843", "url": "https://it.wikipedia.org/wiki?curid=2207811", "title": "Zaz\u00e0 (opera)", "text": "Zaz\u00e0 \u00e8 un'opera lirica in quattro atti di Ruggero Leoncavallo, musicata su libretto del compositore stesso e rappresentata la prima volta al Teatro Lirico di Milano il 10 novembre 1900 diretta da Arturo Toscanini con Rosina Storchio ed Edoardo Garbin.\nL'opera.\nZaz\u00e0 \u00e8 stata concepita da Leoncavallo durante la sua permanenza a Parigi. Durante questo soggiorno (1882-1886) l'autore si comport\u00f2 tipicamente come quei \"boh\u00e8mien\" che saranno magnificamente descritti dall'autore stesso nonch\u00e9 da Giacomo Puccini nelle rispettive opere \"La boh\u00e8me\" e \"La boh\u00e8me\".\nLa vita parigina di Leoncavallo, specialmente quella dei primi anni, era caratterizzata dai mille espedienti con cui il pianista cercava di guadagnarsi da vivere, ingegnandosi al massimo per far fronte alle spese di un \"boh\u00e8mien\" parigino.\nLe strabilianti capacit\u00e0 di Leoncavallo lo portarono in fretta dalle fiaschetterie periferiche (in cui l'autore accompagnava i cantanti al pianoforte), a contratti di maggior prestigio, primo fra tutti quello al celebre caff\u00e8 \"Eldorado\", in \"Boulevard de Strasbourg\".\nZaz\u00e0 \u00e8 un'opera caratterizzata dai temi pi\u00f9 tipicamente cari al caff\u00e8-concerto francese, dalla vita \"boh\u00e8mien\", all'equivoca e contraddittoria etica della piccola borghesia francese, ai temi melodici dell'operetta, tutti elementi che ricorrono anche nella \"Boh\u00e8me\" e in \"Pagliacci\".\nIl personaggio.\nZaz\u00e0 \u00e8 indubbiamente il personaggio intorno a cui ruota il fulcro della trama nonch\u00e9 il significato drammatico dell'opera intera. Il personaggio di Zaz\u00e0 \u00e8 complesso e moderno, caratteristiche che la avvicinano significativamente agli artisti maledetti del tempo.\nIl personaggio di Zaz\u00e0 pu\u00f2 essere cautamente paragonato a quello di Tosca, anche se le somiglianze si assottigliano non appena si riconosce la voluta assenza di comportamenti epici e ribelli nella Zaz\u00e0 di Leoncavallo.\nZaz\u00e0 \u00e8 una donna che, pur avendo un'emotivit\u00e0 notevole e pur provando fortissime passioni, mette a rischio di continuo la propria vita sentimentale nonch\u00e9 la sua carriera di cantante all'Alcazar.\nLe forti contraddizioni che caratterizzano i comportamenti e la psiche di Zaz\u00e0 sono la fonte della sua sconfitta di fronte alla lineare purezza di una famiglia perfetta, musicalmente espressa mediante un'\"Ave Maria\" e dal canto della piccola Tot\u00f2.\nProbabilmente la complessit\u00e0 del personaggio di Zaz\u00e0, nonch\u00e9 la difficolt\u00e0 per una cantante nell'alternare vocalit\u00e0 tipiche dell'operetta e a quelle della tragedia lirica, sono alla base del suo scarso successo di pubblico.\nSuccessive registrazioni hanno restituito un po' di giustizia a questo capolavoro, anche se Zaz\u00e0, come d'altronde Leoncavallo stesso, rimangono al momento inspiegabilmente sottovalutati e ignorati dai pi\u00f9 importanti teatri lirici internazionali che, fatta eccezione per \"Pagliacci\", mostrano una sostanziale indifferenza per le altre opere di Leoncavallo.\nSinopsi.\nPrimo atto.\nIl primo atto si apre nel retro del palco del caff\u00e8 Alcazar di Saint-\u00c9tienne, in cui un vortice di artisti, giornalisti e camerieri corrono per gestire la locanda nella sua ora di massima frequentazione. Dopo che una delle cantanti, Floriana, esegue un'aria giocosa, \u00e8 il turno della \"star\" dell'Alcazar: Zaz\u00e0, cantante seducente dall'irresistibile fascino zingaresco-\"boh\u00e8mien\".\nCol suo triste canto, Zaz\u00e0 informa il pubblico del caff\u00e8 (nonch\u00e9 il lettore del libretto) della sua difficile infanzia di bambina abbandonata dal padre, che si deve prendere cura di una madre alcoolizzata. Zaz\u00e0 prova una grande attrazione per Milio Dufresne, che per\u00f2 mostra titubanza nel concedersi ad una donna cos\u00ec enigmatica e affascinante.\nTentato con mille astuzie da Zaz\u00e0, Milio cede e le d\u00e0 un bacio appassionato prima che lei entri in scena.\nSecondo atto.\nNel secondo atto Milio, rattristato, confessa a Zaz\u00e0 di doversi assentare per quattro mesi per un viaggio di lavoro a Parigi che proseguir\u00e0 poi negli Stati Uniti d'America. Zaz\u00e0 \u00e8 felice della sua relazione con Milio: dopo tre mesi l'amore fra i due l'amore non fa che infuocarsi e aumentare. L'idillio s'interrompe quando Cascart, il cantante che solitamente duetta con Zaz\u00e0 e che prova un grande affetto per lei, cerca di dimostrare che Milio ha un'altra donna a Parigi. Zaz\u00e0, confusa e nervosa, parte alla volta di Parigi con la sua cameriera per risolvere l'atroce dubbio.\nTerzo atto.\nIl terzo atto si apre con Milio, che in un'aria disperata esprime tutto il suo dolore perch\u00e9 una volta negli Stati Uniti lascer\u00e0 Zaz\u00e0 per sempre. Mentre Milio \u00e8 fuori, Zaz\u00e0 e la cameriera si fanno ricevere in casa sua. Mentre Zaz\u00e0 attende di essere ricevuta trova una lettera in salotto, che prova che Cascart aveva ragione: Milio \u00e8 sposato.\nLa tragicit\u00e0 della scoperta si fa acutissima quando Zaz\u00e0 conosce Tot\u00f2, dolce figlia di Milio, che suona per lei un'\"Ave Maria\" al pianoforte. Zaz\u00e0 ricorda il dolore provato per l'allontanamento del padre e, distrutta, rifiuta la prospettiva di rubare all'angelica Tot\u00f2 il suo adorato pap\u00e0 Milio.\nZaz\u00e0 abbraccia quindi Tot\u00f2, riconoscendosi in quella pura creatura, e fugge di corsa mentre la moglie di Milioosserva la scena incredula.\nQuarto atto.\nDurante il quarto atto Zaz\u00e0 \u00e8 tornata all'Alcazar e attende Milio che le promise una veloce visita prima d'imbarcarsi per gli Stati Uniti. Quando Milio giunge da Zaz\u00e0, ella gli dice di aver scoperto tutto della sua famiglia e di aver conosciuto la dolce Tot\u00f2. Dilaniata dal dolore afferma di aver svelato alla moglie della sua relazione clandestina con Milio.\nMilio, furibondo e terrorizzato di aver perduto la sua famiglia, la getta a terra e la insulta. Pentita, Zaz\u00e0 svela a Milio la verit\u00e0: pu\u00f2 tornare a casa tranquillamente perch\u00e9 la sua famiglia perfetta lo attende trepidante. La scena si chiude con Milio che si allontana verso la stazione per fare ritorno a Parigi e Zaz\u00e0 che piange la sua solitudine e il suo abbandono.\nInterpretazioni cinematografiche.\nIl personaggio di Zaz\u00e0 venne interpretato da Isa Miranda nel 1944, sia al cinema, nel film omonimo, diretto da Renato Castellani, che subito dopo in teatro.\nLa stessa attrice avrebbe gi\u00e0 dovuto interpretare il medesimo ruolo per un film americano durante la sua trasferta ad Hollywood, nel 1939, ma il suo accento non fu ritenuto buono. Il film venne prodotto ugualmente, fu diretto da George Cukor e il ruolo principale venne affidato a Claudette Colbert.\nLa prima versione cinematografica per\u00f2 risale al 1909, quando Zaz\u00e0 venne interpretata da Lydia De Roberti."}
{"id": "2207816", "revid": "287204", "url": "https://it.wikipedia.org/wiki?curid=2207816", "title": "Diagramma di Glaser", "text": "Il diagramma di Glaser \u00e8 un metodo grafico che permette lo studio del fenomeno della condensa all'interno di una parete costituita da uno o pi\u00f9 strati, normalmente utilizzato nell'ingegneria civile.\nCostruzione del diagramma.\nIl diagramma in oggetto viene costruito nelle seguenti fasi:\nSi tenga presente che lo spessore degli strati nel diagramma non sono proporzionali a quelli reali, infatti il diagramma viene rappresentato con lo spessore equivalente, risultato della moltiplicazione dello spessore di ogni strato per la corrispondente resistenza al vapore (\u03bc), inverso della permeabilit\u00e0 al vapore."}
{"id": "2207822", "revid": "729019", "url": "https://it.wikipedia.org/wiki?curid=2207822", "title": "Battaglia di Tanga", "text": "La battaglia di Tanga (a volte chiamata battaglia delle api) fu uno dei primi scontri in Africa Orientale Tedesca durante la prima guerra mondiale. Svoltasi tra il 2 ed il 5 novembre 1914, rappresent\u00f2 il primo tentativo inglese di occupare la colonia tedesca, che si concluse con una completa disfatta per le truppe britanniche.\nIl piano.\nQuando scoppi\u00f2 la guerra, il console tedesco, dottor Heinrich Schnee, sapendo che la colonia sarebbe rimasta isolata, concluse un accordo con gli inglesi per risparmiare alla citt\u00e0 di Tanga bombardamenti navali. Successivamente, gli inglesi decisero di cancellare l'accordo ed incaricarono il maggior generale Arthur Aitken di occupare il territorio.\nIl piano per la conquista dell'Africa Orientale Tedesca fu delineato durante una conferenza a Mombasa. Tale piano prevedeva l'utilizzo di una doppia forza di invasione, che avrebbe dovuto impegnare le scarse forze tedesche su due fronti. Complessivamente, era previsto l'impiego di circa 12.000 soldati in due Indian Expeditionary Forces, contro un totale di 216 tedeschi e 2.540 nativi.\nIl piano per occupare Tanga inizialmente prevedeva un bombardamento navale della citt\u00e0, ma poi si decise di rinunciarvi. La citt\u00e0 sarebbe stata occupata tramite uno sbarco anfibio.\nGli schieramenti.\nIl generale Aitken aveva sotto il suo comando la Indian Expeditionary Force B. Questa era composta da due brigate, la 27\u00b0 (Bangalore) Brigade e la Imperial service Brigade, per un totale di circa 8.000 soldati. A queste occorre aggiungere le navi della forza di spedizione, alla cui testa vi era il vecchio incrociatore HMS \"Fox\". Il comandante inglese non teneva in grande considerazione le truppe tedesche del settore, ed era convinto che si sarebbero arrese al primo segno di una presenza militare britannica. Infatti, le unit\u00e0 che componevano il corpo di spedizione provenivano dalla riserva, ed erano di livello mediocre: oltre ad essere scarsamente addestrate e spesso mal comandate, alcune unit\u00e0 non erano molto pratiche nell'utilizzo delle armi individuali in dotazione, avendo da poco ricevuto i moderni Lee Enfield. Inoltre, vi era anche un problema linguistico, visto che i soldati provenivano da parti diverse dell'India e parlavano lingue diverse.\nI tedeschi, comandati dal tenente colonnello Paul Emil von Lettow-Vorbeck, potevano contare inizialmente solo su una compagnia di ascari, il cui numero sarebbe poi salito a sei identiche unit\u00e0 durante i combattimenti. Il totale delle forze tedesche, comunque, non super\u00f2 mai i 1.000 soldati.\nOperazioni preliminari.\nIl giorno 2 novembre il convoglio di quattordici navi da trasporto, guidate dall'incrociatore HMS \"Fox,\" giunse nella rada antistante la citt\u00e0. Il capitano della nave inglese, comandante F.W. Caulfield, scese a terra e concesse un'ora di tempo alla citt\u00e0 per arrendersi ed ammainare la bandiera imperiale. Prima di reimbarcarsi, chiese se il porto fosse minato. Non lo era, ma i tedeschi risposero comunque affermativamente. Dopo tre ore di attesa, visto che la bandiera imperiale tedesca rimaneva ancora issata, l'incrociatore riprese il largo. Questo intervallo di tempo diede modo ai tedeschi di organizzare le difese. Infatti, al momento dell'arrivo degli inglesi, a Tanga vi era una sola compagnia di ascari. Il comandante tedesco von Lettow-Vorbeck, avvertito della situazione, inizi\u00f2 a far affluire rinforzi tramite la ferrovia.\nLa battaglia.\nIl capitano Caulfield inizi\u00f2 il dragaggio delle mine del porto lo stesso due novembre, intervento che prosegu\u00ec anche il giorno successivo. Nel frattempo, il generale Aitken, senza attendere la fine delle operazioni, decise di far sbarcare le sue truppe a due miglia a sud della citt\u00e0. Lo sbarco ebbe luogo il 3 novembre, senza incontrare alcuna resistenza. Lo stesso giorno, il generale ordin\u00f2 alla colonna di marciare sulla citt\u00e0, senza aver prima effettuato alcuna ricognizione. Tuttavia, le truppe indiane furono respinte dal fuoco degli ascari tedeschi, decisamente inferiori di numero. Il pomeriggio, gli inglesi tentarono un altro attacco, che si risolse in una serie di schermaglie contro la linea difensiva approntata dai tedeschi nella giungla. Tuttavia, gli spari disturbarono alcuni sciami di api, che, inferocite, si gettarono sui militari impegnati nella battaglia prendendo di mira particolarmente gli inglesi. Comunque, le api misero fuori combattimento anche gli inservienti di due mitragliatrici tedesche.\nNonostante un'inferiorit\u00e0 numerica di otto ad uno, Lettow-Vorbeck lanci\u00f2 le sue truppe all'assalto, che respinsero i demoralizzati reparti indiani presso il punto di sbarco.\nEpilogo.\nIl generale Aitken ordin\u00f2 la ritirata generale. Nella fretta di reimbarcare le truppe, vennero lasciati sul posto enormi quantit\u00e0 di rifornimenti (fucili, telefoni da campo, mitragliatrici, vestiti e qualcosa come 600.000 proiettili), che sarebbero stati sufficienti ai tedeschi per un anno. La mattina del 5 novembre, l'ufficiale di intelligence Richard Meinertzhagen entr\u00f2 a Tanga recando con s\u00e9 una lettera dello stesso generale, con la quale si scusava per il bombardamento dell'ospedale."}
{"id": "2207824", "revid": "111344112", "url": "https://it.wikipedia.org/wiki?curid=2207824", "title": "Agobiopsia", "text": "In medicina con il termine agobiopsia (anche nota come FNAB o FNAC dall'inglese Fine Needle Aspiration Biopsy/Cytology) ci si riferisce ad una procedura diagnostica con cui si preleva con un ago sottile un campione di una massa sospetta per essere patologica, al fine di analizzarla in laboratorio. \nUn esempio di applicazione di questa tecnica \u00e8 l'agoaspirato del midollo emopoietico.\nSpesso la procedura \u00e8 utilizzata per indagare masse sospette relativamente superficiali, talvolta localizzate appena al di sotto della cute. Con questa tecnica, un sottile ago cavo viene inserito nella massa sotto indagine per raccogliere un campione sul quale seguire un esame istologico (citologico nel caso dell'agoaspirato). Tale campione, infatti, dopo essere stato adeguatamente colorato, verr\u00e0 sottoposto ad un esame microscopico. Una agobiopsia pu\u00f2 essere considerata una procedura chirurgica minore. Spesso una buona agobiopsia permette di evitare una biopsia a cielo aperto od una procedura chirurgica asportativa e successiva biopsia, con tutti i vantaggi che ci\u00f2 comporta (ad esempio la possibilit\u00e0 di evitare una anestesia generale oppure il minor dolore secondario all'intervento).\nUna agobiopsia in genere \u00e8 pi\u00f9 sicura e meno traumatica rispetto ad una biopsia a cielo aperto. Raramente una agobiopsia d\u00e0 luogo a complicazioni significative. Le complicanze pi\u00f9 comuni sono date dalla sensazione di bruciore e dal dolore. Sfortunatamente la procedura \u00e8 anche gravata da alcuni svantaggi. Se infatti l'agobiopsia \u00e8 eccessivamente piccola (ovvero risultano prelevate od aspirate solo poche cellule), \u00e8 possibile che l'esame non riesca a cogliere le cellule patologiche (quelle che avrebbero permesso di fare diagnosi), con conseguente risultato falso negativo. \u00c8 inoltre possibile che le cellule prelevate non consentano una diagnosi definitiva.\nApplicazioni.\nL'agobiopsia viene eseguita per:\nQuando il nodulo pu\u00f2 essere apprezzato palpatoriamente, la biopsia \u00e8 eseguita da un patologo o da un chirurgo. In questo caso, la procedura \u00e8 di solito piuttosto breve e semplice. In caso contrario la procedura pu\u00f2 essere effettuata da un radiologo interventista, cio\u00e8 un medico con formazione in esecuzione di biopsie radio od ecoguidate. In questo caso, la procedura pu\u00f2 richiedere una preparazione ed un tempo di esecuzione maggiore.\nL'aspirazione con ago sottile \u00e8 anche il metodo principale utilizzato per il prelievo dei villi coriali, come pure per svariati tipi di prelievo di liquidi corporei .\nPreparazione.\nPrima di attuare questa procedura \u00e8 necessaria una specifica preparazione.\nPrima di iniziare la procedura vera e propria \u00e8 opportuno rilevare e registrare i segni vitali (frequenza cardiaca, pressione arteriosa, frequenza respiratoria, temperatura corporea). A seconda della natura della agobiopsia, potrebbe essere opportuno posizionare un accesso venoso. I pazienti particolarmente ansiosi possono giovarsi della infusione lenta di un sedativo attraverso questa linea endovenosa. Nei pazienti con un livello d'ansia inferiore, farmaci per via orale (ad esempio diazepam o bromazepam in gocce) possono essere prescritti alcuni minuti prima della procedura.\nProcedura.\nLa zona di cute sovrastante l'area che deve essere sottoposta a biopsia viene disinfettata e tamponata con una soluzione antisettica. Si provvede quindi a creare un 'campo operatorio' con dei teli chirurgici sterili. \nLa cute ed il sottocute, nonch\u00e9 il tessuto muscolare sottostante possono essere anestetizzati con un anestetico locale (ad esempio lidocaina soluzione al 2%). L'anestesia per masse molto superficiali non \u00e8 sempre necessaria e paradossalmente potrebbe risultare pi\u00f9 dolorosa della procedura di prelievo. Dopo aver individuato la massa che deve essere sottoposta a biopsia (ricorrendo alla palpazione, o anche tramite raggi X o ecografia), un ago speciale di diametro molto fine viene passato attraverso la massa. L'ago pu\u00f2 essere inserito ed estratto pi\u00f9 volte. \nLa ragione per procedere in questo modo risiede nel fatto che a volte sono necessari pi\u00f9 passaggi attraverso la massa per ottenere un numero di cellule sufficienti per eseguire gli esami citologici ed istologici richiesti. Talvolta inoltre un ago pu\u00f2 essere lasciato in sede nella massa ed utilizzato come guida, con gli aghi altri che gli vengono posti in prossimit\u00e0 al fine di raggiungere una posizione pi\u00f9 precisa.\nDopo che l'ago \u00e8 stato inserito nella massa oggetto di studio, il medico esegue una aspirazione con la siringa e ci\u00f2 provoca l'introduzione nel sistema ago-siringa di una certa quantit\u00e0 di materiale e cellule che vengono successivamente strisciate su di un vetrino.\nDopo la procedura \u00e8 bene ricontrollare i parametri vitali del paziente e mantenerlo in osservazione per un adeguato numero di ore (in genere da 3 a 6 ore).\nComplicanze.\nCome con qualsiasi altra procedura chirurgica, sono possibili delle complicanze. Fortunatamente le complicazioni maggiori sono abbastanza rare. Pi\u00f9 frequentemente si possono verificare complicanze lievi. Il tipo e la gravit\u00e0 delle complicanze dipendono sostanzialmente dall'organo che viene sottoposto a biopsia.\nDopo l'esecuzione dell'agobiopsia spesso il medico prescrive o somministra degli analgesici per controllare il dolore post-operatorio. L'aspirina od altri farmaci antinfiammatori con attivit\u00e0 antiaggregante non debbono essere assunti per almeno 48 ore dopo la procedura. Se la procedura \u00e8 eseguita con attenzione al mantenimento della sterilit\u00e0 l'infezione \u00e8 assai rara. \nNel caso si verificasse un'infezione dovr\u00e0 essere trattata con antibiotici. \nIl sanguinamento \u00e8 la complicanza pi\u00f9 comune della procedura. Talvolta nella zona sede dell'agobiopsia pu\u00f2 comparire un minimo ematoma. \nSe l'agobiopsia \u00e8 stata eseguita su un polmone oppure su un rene, dopo la procedura \u00e8 molto comune riscontrare la presenza di una piccola quantit\u00e0 di sangue nell'espettorato o nell'urina. \nQuando compare il sanguinamento, si deve tenere presente che questo dovrebbe manifestarsi sempre in grado lieve-moderato. Soprattutto nel corso del periodo di osservazione post-procedura, il sanguinamento dovrebbe gradatamente diminuire di intensit\u00e0 fino ad annullarsi. Se invece si dovesse verificare un sanguinamento pi\u00f9 intenso, sar\u00e0 necessario tenere il paziente in osservazione e monitorarlo fino a che l'emorragia non cessi. \nIn rari casi sar\u00e0 necessario ricorrere alla chirurgia maggiore per fermare l'emorragia.\nAlcuni studi in letteratura hanno messo in dubbio l'utilit\u00e0 e prospettato perfino la pericolosit\u00e0 della agobiopsia sui tumori epatici. In particolare in uno studio apparso sul British Medical Journal nel 2004 \u00e8 apparso un caso clinico nel quale una agobiopsia eseguita per un tumore al fegato avrebbe provocato la diffusione del tumore lungo tutto il tragitto percorso dall'ago. Lo studio concludeva affermando che l'agoaspirato era pericoloso ed inutile. Le conclusioni tratte da questo documento sono state successivamente fortemente criticate.\nAltre complicazioni dipendono dalla parte del corpo su cui si esegue la biopsia.\nLe biopsie polmonari sono spesso complicate da pneumotorace (collasso polmonare). Tale complicazione pu\u00f2 anche accompagnarsi a biopsie eseguite nell'addome superiore, in particolare in vicinanza alla base polmonare. Una percentuale variabile dal 25 fino al 50% dei pazienti sottoposti a biopsie polmonari svilupper\u00e0 uno pneumotorace. In genere il grado di pneumotorace \u00e8 lieve e tende a risolversi da solo e senza alcun trattamento. Una piccola percentuale di pazienti svilupper\u00e0 uno pneumotorace abbastanza grave da richiedere l'ospedalizzazione e il posizionamento di un drenaggio toracico come trattamento. Anche se non \u00e8 possibile prevedere in quali soggetti si verificher\u00e0 questa complicanza pi\u00f9 grave, un importante pneumotorace appare con maggiore frequenza e gravit\u00e0 in pazienti con enfisema grave ed in soggetti in cui la biopsia appare di difficile esecuzione."}
{"id": "2207831", "revid": "100258633", "url": "https://it.wikipedia.org/wiki?curid=2207831", "title": "Coppa asiatica di pallavolo femminile", "text": "La Coppa asiatica di pallavolo femminile \u00e8 una competizione pallavolistica organizzata dalla AVC, creata nel 2008 e che si svolge con cadenza biennale, alla quale partecipano le prime 8 squadre classificate al Campionato asiatico/oceanico dell'anno precedente."}
{"id": "2207837", "revid": "729019", "url": "https://it.wikipedia.org/wiki?curid=2207837", "title": "Eteroforia", "text": "Il termine eteroforia, \u00e8 riferito ad un'anomalia della funzione visiva, e meglio inteso come strabismo latente. Al contrario dello strabismo manifesto e visibile, l'immagine visiva viene mantenuta fusa nel campo visivo, ma a costo di un costante sforzo dei muscoli oculari che pu\u00f2 portare ad affaticamento e a mal di testa. Tale difetto \u00e8 spesso associato con senso di pressione al globo oculare, soprattutto quando entrambi gli occhi si spostano lateralmente. Il difetto risiede in una leggera anormalit\u00e0 dei muscoli oculari o del nervo oculomotore. L'eteroforia pu\u00f2 essere corretta mediante l'uso di una lente prismatica, tuttavia in casi pi\u00f9 gravi \u00e8 necessario l'intervento chirurgico.\nEtimologia.\nDeriva dal greco \"heteros\" ovvero \"altro\" e \"phoros\" \"che porta\".\nComplicanze.\nL'eteroforia pu\u00f2 comportare ambliopia."}
{"id": "2207840", "revid": "110157", "url": "https://it.wikipedia.org/wiki?curid=2207840", "title": "I ciarlatani della salute", "text": "I ciarlatani della salute \u00e8 un saggio scritto dallo psichiatra e criminologo Jean-Marie Abgrall, che \u00e8 anche uno dei massimi esperti francesi dei fenomeni riguardanti le sette ed i condizionamenti mentali.\nL'autore afferma di aver seguito da vicino uno dei fiori all'occhiello delle sette religiose, ossia le \"patamedicine\", come le ha definite lui prendendo in prestito il termine \"patafisica\" formulato da Alfred Jarry per significare scienza delle soluzioni immaginarie. Quindi accanto alle altre pratiche religiose prosperano le terapie di medicine dolci e i seminari di medicine parallele che fanno rifiorire le sette a sfondo terapeutico ed i guaritori di ogni tipo. Nella prefazione alla sua opera, lo stesso autore afferma che molti adepti vengono agganciati presso gli studi medici ed invogliati ad esplorare il campo delle medicine alternative.\nL'autore \u00e8 molto critico nei confronti delle pratiche mediche alternative e difatti sostiene che se da una parte l'omeopatia pu\u00f2 non essere considerata una disciplina dannosa, per\u00f2 pu\u00f2 far perdere tempo al praticante che vede allontanarsi la guarigione che, secondo l'autore, la medicina tradizionale pu\u00f2 offrire. Analogamente l'agopuntura, scrive l'autore, non peggiora le condizioni di un malato per\u00f2 fa ritardare una diagnosi ed una cura. Ma il vero bersaglio di Abgrall sono i ciarlatani della salute che talvolta distolgono il malato dall'unico cammino che lo potrebbe portare ad una guarigione.\nNel primo capitolo Abgrall si sofferma sulle medicine dolci, alternative di quella tradizionale descritta come dura e aggressiva e fornisce l'identikit del praticante di queste tecniche che sembra essere pi\u00f9 femminile che maschile, di un'et\u00e0 sui quaranta, di istruzione e professione medio alta e autonoma, abitante in grandi citt\u00e0.&lt;br&gt;\nI pazienti che ricorrono a queste terapie sono, generalmente, i malati affetti da disturbi cronici, dai disturbi funzionali, quelli che le utilizzano per mantenersi in forma, coloro che devono disintossicarsi e quelli che sono ritenuti incurabili dalla medicina ufficiale.\nL'ultima parte del capitolo \u00e8 dedicata ad una breve storia della medicina del sintomo in contrapposizione a quella olistica.\nIl secondo capitolo si sofferma sull'omeopatia, della quale viene presentata una breve storia e una descrizione sui principi di funzionamento oltre ad un capitolo di critica da parte dell'autore sulla reale efficacia dei rimedi proposti da questa disciplina.\nE a seguire Abgrall descrive la agopuntura, la naturopatia, l'antroposofia Steineriana, l'iridologia e la riflessologia, le terapie dei gusti e dei colori, la psichiatria olistica, e i rapporti tra medicina e sette. "}
{"id": "2207841", "revid": "287204", "url": "https://it.wikipedia.org/wiki?curid=2207841", "title": "Senza fine 98-09 - The Greatest Hits", "text": "Senza fine 98-09 - The Greatest Hits \u00e8 una raccolta dei Gemelli DiVersi pubblicata il 20 febbraio 2009.\nIl disco.\nIl disco comprende i brani pi\u00f9 famosi della band attiva dal 1998. La compilation raggiunge il traguardo del disco d'oro superando le 35.000 copie vendute e in essa sono presenti tre inediti. La band ha partecipato alla 59\u00aa edizione del Festival di Sanremo con il singolo \"Vivi per un miracolo\"."}
{"id": "2207852", "revid": "297031", "url": "https://it.wikipedia.org/wiki?curid=2207852", "title": "Museo postale e telegrafico della Mitteleuropa", "text": "Il Museo postale e telegrafico della Mitteleuropa si trova a Trieste, nel centro della citt\u00e0, nel Borgo Teresiano, a poca distanza dalla stazione ferroviaria di Trieste Centrale.\nStoria.\nNel 1719 Trieste era il porto franco della Monarchia asburgica che negli anni successivi si svilupp\u00f2 fino a diventare il porto pi\u00f9 importante del mar Adriatico. Nel 1749 venne attivato un collegamento postale quotidiano tra Vienna e Trieste, con un sistema tariffario in funzione della distanza, e nel 1842 venne introdotta l'Amministrazione Imperiale postale e telegrafica. Nel 1850 Trieste, all'epoca inclusa nella Confederazione germanica, entr\u00f2 a far parte dell'Unione postale austro-germanica della \"Reale Mitteleuropa\". Dal 1857, con il completamento delle Ferrovie dello Stato meridionali (S\u00fcdliche Staatsbahn), il traffico merci aument\u00f2 tra il porto di Trieste e i centri industriali della monarchia danubiana in pieno sviluppo, cos\u00ec che in conseguenza l'Ufficio delle Poste e Telegrafi di Trieste divenne un centro internazionale per i collegamenti postali e telegrafici.\nDal 1890 al 1894 l'architetto Friedrich Setz costru\u00ec l'imponente Palazzo delle Poste di Trieste nel Borgo Teresiano, con un eclettico stile di neo-rinascimentale costruito edificio ed una superficie di 7.100 m\u00b2, che include una sala centrale con tetto in vetro.\nNel 1995 nasce l'idea di costituire un museo postale e telegrafico con la partecipazione del Comune di Trieste, allo scopo di documentare e mettere a disposizione del pubblico la storia postale ed il relativo patrimonio della citt\u00e0, della regione e dei paesi vicini. Nel 1997 il museo \u00e8 stato aperto ai visitatori al piano terra dell'Ufficio postale centrale di Trieste, riallestendo parte delle caratteristiche originali dell'antico ufficio postale. Dal 2001 il museo \u00e8 entrato a far parte dei Civici Musei di storia e arte di Trieste.\nIl palazzo delle Poste.\nDal 1997 il museo si trova al pianoterra dello storico palazzo delle Poste di Trieste, gi\u00e0 sede dell'Imperial regia direzione delle poste e telegrafi dell'Impero Asburgico. L'edificio fu costruito negli anni 1890-1894 nel luogo precedentemente occupato dalla dogana, ed \u00e8 stato inaugurato il 28 ottobre 1894. La piazza su cui si affaccia il palazzo si chiamava infatti in origine piazza della Dogana, per divenire poi piazza delle Poste e dal 1918 piazza Vittorio Veneto.\nIl progetto si deve all'architetto austriaco Friedrich Setz, dipendente dell'Imperial regio ministero del commercio di Vienna, che vanta la progettazione di ben ventisei edifici delle poste, tra i quali quelli di Trento, Graz, Lubiana e Cracovia. Il palazzo ha conservato le sue originali caratteristiche, ed oltre al pregio architettonico esterno presenta all'interno delle belle scalinate monumentali, un vasto salone con copertura in vetro, arcate, balaustre a colonnine, dipinti e statue.\nIl contenuto.\nIl museo si propone di ricordare e di valorizzare la storia del servizio postale nell'area della Mitteleuropa. \u00c8 stato aperto al pubblico nel 1997 ed \u00e8 gestito in forma congiunta dalle Poste italiane e dal Comune di Trieste.\nAccanto all'entrata si trova un piccolo pezzo della nave-laboratorio Elettra di Guglielmo Marconi, della quale altri pezzi sono presenti a Trieste: la prua \u00e8 esposta all'AREA Science Park ed un altri pezzi si trovano al Museo del mare.\nNella sala espositiva si trovano oggetti inerenti alla storia della posta, della filatelia, della cartografia postale, della posta militare, della telegrafia, della radiotelegrafia e dell'architettura postale, sino ad arrivare ai primi telefonini della nostra epoca. Di particolare interesse la ricostruzione di un ufficio postale della fine milleottocento e quella di un ufficio postale militare da campo."}
{"id": "2207853", "revid": "729019", "url": "https://it.wikipedia.org/wiki?curid=2207853", "title": "Colesteatoma", "text": "Un colesteatoma \u00e8 una patologia dell'orecchio medio, caratterizzata da un'insolita raccolta di cellule epiteliali in prossimit\u00e0 del timpano o dei tre ossicini, che si forma solitamente durante l'otite media cronica colesteatomatosa.\nQuesta forma di otite \u00e8 caratterizzata sempre da perforazione del timpano, localizzata a livello Mesotimpanico A, Epitimpanico B o Misto A/B.\nSintomatologia.\nIl paziente accusa:\nIn seguito a processi infiammatori (soprattutto sovrainfezioni in seguito alla perforazione del timpano), \u00e8 presente \"otodinia\" (dolore derivato da alterazione auricolare).\nLa possibile evoluzione subdola della malattia pu\u00f2 portare a gravi complicanze come: paralisi del nervo faciale (per coinvolgimento del canale di Falloppio), labirintite (per formazione di una fistola labirintica in seguito a erosione della parete del canale semicircolare laterale) e possibili complicanze endocraniche.\nDiagnosi.\nSintomi del colesteatoma, rilevabili da un'otoscopia, sono:\nTerapia.\nLa scelta della terapia dipende essenzialmente dall'et\u00e0 del paziente, dalla funzione uditiva residua e dall'estensione del processo.\nLa terapia del colesteatoma, comunque, \u00e8 esclusivamente chirurgica, e consiste in una timpanoplastica chiusa o aperta.\nLa timpanoplastica chiusa risparmia l'integrit\u00e0 della parete posteriore del condotto uditivo esterno e consente il recupero post-chirurgico di un aspetto anatomico dell'orecchio del tutto simile a quello normale. Purtroppo, \u00e8 associata ad un tasso di recidiva pi\u00f9 elevato.\nLa procedura aperta, invece, comporta la demolizione della parete posteriore del condotto uditivo esterno, cosicch\u00e9 l'attico e la mastoide rimangono esposti all'esterno, consentendo una precoce identificazione delle eventuali recidive.\nNel paziente non candidabile alla terapia chirurgica, ci si limita ad effettuare frequenti toilette chirurgiche per limitare i fenomeni di erosione ossea."}
{"id": "2207855", "revid": "729019", "url": "https://it.wikipedia.org/wiki?curid=2207855", "title": "Siebel Si 202", "text": "Il Siebel Si 202 \"Hummel\" era un monomotore da turismo biposto sviluppato dall'azienda tedesca Siebel Flugzeugwerke WG nei tardi anni trenta.\nTecnica.\nIl Si 202 era un velivolo dall'aspetto convenzionale; monomotore, monoplano e carrello fisso.\nLa fusoliera era caratterizzata da una cabina di pilotaggio chiusa a 2 posti affiancati, dotata da ampie finestrature rettangolari, e che terminava posteriormente in un impennaggio classico monoderiva dotato di piani orizzontali a sbalzo e di un unico equilibratore. Inizialmente la deriva era di forma squadrata ma sostituita successivamente, nelle versioni pi\u00f9 recenti, da una di dimensioni maggiorate e forme arrotondate atta a migliorarne le caratteristiche.\nL'ala era posizionata bassa ed a sbalzo, caratterizzata nelle prime versioni da estremit\u00e0 alari squadrate sostituite successivamente da una forma pi\u00f9 arrotondata e che equipaggiarono i modelli pi\u00f9 recenti. Il carrello d'atterraggio era fisso, di semplice costruzione, collegato alla parte inferiore della fusoliera ed integrato posteriormente da un pattino d'appoggio.\nLa propulsione venne affidata ad una serie di motorizzazioni diverse, con architettura radiale o in linea, sempre di modeste dimensioni, raffreddati ad aria e, pur erogando la modesta potenza tra i 45 ed i 60 PS, adeguati alle caratteristiche del velivolo, tanto da consentirgli il raggiungimento di un primato di altitudine per la categoria."}
{"id": "2207863", "revid": "110157", "url": "https://it.wikipedia.org/wiki?curid=2207863", "title": "Karatuzskij rajon", "text": "Il Karatuzskij rajon \u00e8 un \"rajon\" (\"distretto\") del Territorio di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"Karatuzskoe\"."}
{"id": "2207865", "revid": "1543377", "url": "https://it.wikipedia.org/wiki?curid=2207865", "title": "Krasnoturanskij rajon", "text": "Il Krasnoturanskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"Krasnoturanskoe\"."}
{"id": "2207866", "revid": "1543377", "url": "https://it.wikipedia.org/wiki?curid=2207866", "title": "Kozul'skij rajon", "text": "Il Kozul'skij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Kozul'ka\"."}
{"id": "2207869", "revid": "1543377", "url": "https://it.wikipedia.org/wiki?curid=2207869", "title": "Ke\u017eemskij rajon", "text": "Il Ke\u017eemskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la citt\u00e0 di \"Kodinsk\"."}
{"id": "2207871", "revid": "767487", "url": "https://it.wikipedia.org/wiki?curid=2207871", "title": "Throw-Up", "text": "Nel mondo del graffiti writing un Throw-Up \u00e8 un pezzo realizzato con pochi colori e poco tempo. In genere assume una forma rotonda cos\u00ec da potere essere eseguito il pi\u00f9 in fretta possibile, occupando maggior spazio. Il \"throw up\" viene spesso dipinto l\u00ec dove non sarebbe possibile realizzare un pezzo pi\u00f9 complesso che richiederebbe molto tempo d'esecuzione.\nIl \"throw up\" \u00e8 arrivato poco dopo la nascita del writing, gi\u00e0 dall'inizio spesso criticato dagli stessi writers, sovente infatti, l'estetica viene trascurata in questo tipo di realizzazioni (throw up in inglese, vomitare)."}
{"id": "2207880", "revid": "1845009", "url": "https://it.wikipedia.org/wiki?curid=2207880", "title": "Clan Stewart", "text": "Il Clan Stewart, o Clan Stuart, (in gaelico: \"Sti\u00f9bhard\") \u00e8 stato un clan scozzese delle Highlands. Il clan \u00e8 riconosciuto dalla Court of the Lord Lyon, corte che regola i diritti araldici e nobiliari scozzese, accanto al clan Stewart di Appin, un ramo cadetto del clan Stewart vero e proprio. Dal clan Stewart deriva la famiglia reale Stuart di Scozia e Inghilterra.\nStoria.\nStewart (e la sua variante francese Stuart) \u00e8 un nome familiare originario della Scozia. Il nome, in inglese, alla lettera significa \"assistente\", \"servitore\". Tale fu il nome assunto da una famiglia originaria della Bretagna quando, trasferitasi in Scozia, uno dei suoi esponenti fu nominato \"High Steward of Scotland\" (\"Sommo servitore della Scozia\"). La famiglia, o meglio, il \"clan\", assunse ben presto prerogative reali. Gli Stewart divennero cos\u00ec la famiglia regnante di Scozia. Nel XVI secolo Maria Stuarda (Mary Stuart o Stewart) fu pretendente al trono d'Inghilterra tra i regni di Maria la Sanguinaria ed Elisabetta I, entrambe sue cugine e sorelle tra di esse per parte di padre, il re Enrico VIII.\nOrigini.\nLe origini della famiglia Stuart sono remote e oggi piuttosto oscure; si possono far risalire tuttavia ad Alan FitzFlaad, seguace del vescovo di Dol, nel ducato di Bretagna, ricopr\u00ec gli incarichi prestigiosi di \"Dapifer\" (letteralmente, \"colui che porta il cibo\"). Gli storici dichiarano definitivamente che Alan fosse Bretone. Alan godeva di ottimi rapporti con Enrico I, che gli concesse terre nella regione dello Shropshire. La famiglia FitzFlaad stabil\u00ec proprio nello Shropshire la sua atavica dimora, divenendo in breve tempo una delle famiglie della migliore nobilt\u00e0 del regno. Alcuni suoi membri ricoprirono l'importante carica di High Sheriff of Shropshire.\nIl nipote di Alan, Walter FitzAlan (...-1177), fu il primo membro della famiglia a ricoprire la carica di High Steward of Scotland, rendendola ereditaria, mentre suo fratello William d'Aubigny (...-1176) divenne il primo conte di Arundel. Durante il periodo conosciuto come Anarchia, i due fratelli furono sostenitori di Matilde, \"Lady of the English\" nella sua lotta contro il cugino Stefano. Altro sostenitore di Matilda fu suo zio Davide I, re di Scozia appartenente al Casato dei Dunkeld. In seguito alla sconfitta militare di Matilda, che lasci\u00f2 l'Inghilterra, Walter FitzAlan fu costretto a seguire re Davide I nella sua ritirata verso la Scozia. Qui ricevette terre nel Renfrewshire e gli fu confermato l'incarico a vita di High Steward of Scotland. \nSotto il regno di Malcolm IV di Scozia il titolo di High Steward venne reso ereditario per la famiglia FitzAlan; fu cos\u00ec che il figlio di Walter, Alan assunse il cognome Stewart. Alla sua morte nel 1204 Alan fu impiazzato dal figlio Walter, che ricevette alti incarichi dal re Alessandro II di Scozia. Seguirono un altro Walter, conte di Menteith e Alessandro Stewart.\nGuerre d'indipendenza.\nAlessandro Stewart ebbe due figli, James e John. James successe al padre come \"chief\", capo del clan mentre John combatt\u00e9 e mor\u00ec a fianco di William Wallace nella battaglia di Falkirk per l'indipendenze della Scozia. John ebbe sette figli; tutti ricoprirono cariche di prestigio ed alcuni diedero vita a rami collaterali del clan Stewart. \nJames invece, come capo del clan, fu uno dei magnati di Scozia scelti per reggere il trono alla morte del re Alessandro III nel 1286.\nIl figlio di James, Walter (1293-1326), fu il sesto High Stewart di Scozia e prese in moglie Marjorie Bruce, figlia del re degli scozzesi Roberto I, e partecip\u00f2 in prima persona alla battaglia di Bannockburn. Il figlio della coppia, Robert, aveva quindi sangue reale, e quando suo zio Davide II mor\u00ec senza eredi nel 1371, fu designato come suo successore e prese il nome di Roberto II di Scozia. Si estingueva cos\u00ec il Casato reale di Bruce ed iniziava la dinastia reale Stewart."}
{"id": "2207882", "revid": "339392", "url": "https://it.wikipedia.org/wiki?curid=2207882", "title": "Casato reale di Bruce", "text": ""}
{"id": "2207883", "revid": "1714743", "url": "https://it.wikipedia.org/wiki?curid=2207883", "title": "Costanza di York", "text": "Biografia.\nEra la secondogenita di Edoardo, duca di York, e della prima moglie Isabella di Castiglia. Suo nonno materno era Pietro I di Castiglia mentre suo nonno paterno Edoardo III d'Inghilterra.\nMatrimonio.\nSpos\u00f2, il 7 novembre 1379, Thomas Le Despencer, I conte di Gloucester. Ebbero cinque figli:\nDopo la morte del marito, Costanza divenne l'amante di Edmondo Holland, IV conte di Kent (1382-1408), da cui ebbe una figlia illegittima, Eleanor Holland (1406-1459), che spos\u00f2 James Tuchet, V barone Audley.\nComplotti contro Enrico IV.\nSuo marito venne nominato conte di Gloucester da Riccardo II, il 29 settembre 1397, ma dopo la sua deposizione e l'ascesa di Enrico IV, alcune delle sue terre furono sequestrate e gli venne tolto il titolo. Di conseguenza alla fine di dicembre del 1399, lui ed altri si unirono in una cospirazione, nota come la Rivolta dell'Epifania, per assassinare Enrico IV e ripristinare Riccardo II sul trono. Secondo una cronaca francese, il complotto venne tradito dal fratello di Costanza, Edoardo, tuttavia le cronache inglesi contemporanee non fanno menzione del presunto ruolo di Edoardo. Gloucester venne arrestato e decapitato il 13 gennaio 1400 a Bristol.\nDurante la ribellione di Owain Glynd\u0175r, aiut\u00f2 a far fuggire dal castello di Windsor il giovane Edmondo Mortimer, quinto conte March, rivale e pretendente al trono di Enrico IV.\nMor\u00ec a Reading il 28 novembre 1416 e venne sepolta nell'Abbazia."}
{"id": "2207888", "revid": "599013", "url": "https://it.wikipedia.org/wiki?curid=2207888", "title": "Divaricatore", "text": "Un divaricatore (talvolta chiamato anche dilatatore) \u00e8 uno strumento chirurgico che viene utilizzato per separare i bordi di una incisione oppure di una ferita. Lo strumento pu\u00f2 anche essere utilizzato per trattenere o smuovere organi e tessuti sottostanti un'incisione, in modo da facilitare la visione di altre parti del corpo e agevolare le operazioni chirurgiche che si intendono intraprendere.\nUtilizzo del termine.\nIl termine \"divaricatore\" \u00e8 peraltro molto generico, utilizzato per descrivere un semplice strumento, in genere in acciaio inox, che possiede una lama curva o una parte angolata, munito di una comoda maniglia.\nViene anche usato per descrivere i dispositivi a manovella, come ad esempio i divaricatori costali (noti anche come divaricatori toracici, o dilatatori), con i quali i chirurghi possono obbligare con la forza la separazione dei tessuti per ottenerne l'esposizione.\nStoria.\nI divaricatori chirurgici probabilmente originano da antichi strumenti utilizzati fin dall'et\u00e0 della pietra, per scavare ed estrarre il cibo dalla terra.\nCon il trascorrere del tempo tutta una serie di strumenti pi\u00f9 evoluti fu utilizzata per sostituire l'uso delle dita ad uncino, sia durante la macellazione della carne che nel corso delle prime dissezioni dei corpi. L'introduzione di strumenti metallici fu di grande importanza. Gli archeologi hanno rinvenuto tutta una serie di strumenti metallici, risalenti agli antichi romani, a forma di gancio e a spatola. La distinzione di questi strumenti fra ganci e divaricatori \u00e8 semplicemente data dalla prossimit\u00e0 oppure dalla lontananza della parte ricurva terminale dal manico dello strumento.&lt;br&gt;\nIn una descrizione sulla procedura per eseguire una tonsillectomia che risale al VII secolo d.C., Paolo di Egina, un medico bizantino, documenta l'uso di una spatola per spostare la lingua di lato nel cavo orale mentre un divaricatore a forma di uncino \u00e8 utilizzato per portare in avanti la tonsilla e facilitarne l'escissione.&lt;br&gt;\nNell'anno 1000 d.C. Abu al-Qasim al-Zahrawi, conosciuto anche come Albucasis o Abulcasis, un chirurgo arabo ritenuto il padre della moderna chirurgia, descrisse una variet\u00e0 di strumenti chirurgici, tra cui i divaricatori, nel suo famoso testo di Al-Tasrif.\nAnche Vesalio intorno al XVI secolo descrisse tutta una serie di ganci e divaricatori.\nL'invenzione da parte di Jan Mikulicz-Radecki di un divaricatore a cerniera per le costole nel 1904 ha indotto nel XX secolo lo sviluppo di un'ampia variet\u00e0 di divaricatori, che nel 1936 si concluse nel moderno dispositivo basato sul design del medico argentino Enrique Finochietto.\nCaratteristiche.\nLo scopo principale per cui viene utilizzato \u00e8 spesso quello di facilitare l'esposizione del campo operatorio, ad esempio toracico od addominale.\nLo strumento \u00e8 disponibile in molte forme, dimensioni e tipologie d'utilizzo. Quando correttamente posizionato facilita il mantenimento della posizione desiderata per un determinato tessuto od organo. Tendenzialmente lo strumento possiede due valve, di cui una fissa alla struttura e l'altra invece scorrevole lungo la struttura stessa, in modo da poter essere bloccata nella posizione desiderata.\nI divaricatori sono studiati per poter essere trattenuti manualmente da un aiutante, oppure clampati (serrati) in situ, o infine sospesi nella parte terminale di un braccio robotico.\nMolti divaricatori sono studiati allo scopo di non necessitare di essere costantemente trattenuti da un aiutante. Grazie alla presenza di lame o ganci contrapposti, spesso separati da una molla, un cricchetto, un ingranaggio a vite o un altro metodo molti divaricatori restano correttamente posizionati continuando ad esercitare la loro azione di trazione sui lati opposti di una ferita.\nAlcuni divaricatori di concezione pi\u00f9 moderna ed il cui utilizzo \u00e8 riservato a situazioni particolari, come ad esempio i divaricatori utilizzati in corso di interventi di chirurgia spinale, sono stati dotati di dispositivi di aspirazione e di luci a fibre ottiche per mantenere la ferita chirurgica asciutta ed adeguatamente illuminata.\nUtilizzo.\nQuesti dispositivi, sterili e ri-sterilizzabili si utilizzano durante gli interventi di chirurgia di diverso tipo (ad esempio toracica, addominale, ortopedica ed altre ancora) per sollevare i lembi degli organi e dei tessuti facilitando l'esposizione del campo operatorio e quindi l'atto chirurgico stesso. Ne esistono di specifiche tipologie, come il divaricatore di Rosenkraz, usato in delicati interventi di cardiochirurgia pediatrica, oppure il divaricatore costale di Finochietto o di Farabeuf.\nTipologie.\nDi seguito un elenco incompleto di divaricatori chirurgici in uso:"}
{"id": "2207889", "revid": "290209", "url": "https://it.wikipedia.org/wiki?curid=2207889", "title": "Asse cartesiano", "text": ""}
{"id": "2207890", "revid": "767487", "url": "https://it.wikipedia.org/wiki?curid=2207890", "title": "Kuro-obi", "text": "Kuro-obi \u00e8 un film del 2007 diretto da Shunichi Nagasaki.\nLa pellicola \u00e8 incentrata sul karate.\nTrama.\nNel Periodo Sh\u014dwa, nello stato fantoccio di Manciuku\u00f2, la polizia militare governa senza il minimo controllo politico.\nUn giorno la polizia militare giunge, con un ordine di confisca, alla scuola di karate Shibahara, dove si allenano il M. Shibahara ed i suoi tre allievi Choei, Taikan e Giryu. \nNel tentativo di risolvere la questione senza scontri, Choei viene ferito al braccio da un colpo di spada del Capitano Tanihara che viene dunque sfidato da Taikan; quest'ultimo sconfigge senza problemi alcuni sottoposti ma, per decisione del maestro Shibahara, viene sostituito nel duello con Tanihara da Giryu, che sconfigge il suo avversario senza sferrare colpi, umiliandolo.\nPoco tempo dopo il maestro Shibahara muore, lasciando il compito a Choei di designare il suo successore, affidandogli la Kuro-Obi: la cintura nera simbolo del dojo.\nLa storia prosegue con le vicende dei tre allievi:\nIl finale vede contrapporsi Taikan, resosi conto di aver abbandonato la via indicatagli da Shibahara, e Giryu in un duello che decreter\u00e0 il legittimo proprietario della Kuro-Obi.\nCaratteristiche.\nIl film si discosta molto dai film di arti marziali appartenenti o ispirati dal filone del cinema cinese.\nIl coreografo Nishi Fuyuhiko lascia da parte le acrobazie tipiche del wuxia e utilizza per le scene di combattimento uno stile di karate semplice e basilare, in cui la spettacolarizzazione \u00e8 ricercata nel tempismo, nella distanza e nella velocit\u00e0 di esecuzione delle tecniche.\nLa volont\u00e0 di ricreare sullo schermo la vera tecnica ed il vero spirito del karate si ritrova anche nella scelta del cast: tra gli attori protagonisti Akihito Yagi (5\u00b0DAN) \u00e8 istruttore nell'International Meibukan Goju Ryu Karate, Tatsuya Naka (6\u00b0DAN) \u00e8 istruttore nella sede generale della Associazione di Karate del Giappone (JKA) e Yuji Suzuki, pur essendo un attore di professione, \u00e8 1\u00b0DAN."}
{"id": "2207894", "revid": "729019", "url": "https://it.wikipedia.org/wiki?curid=2207894", "title": "Ferrovia Foggia-Lucera", "text": "La ferrovia Foggia-Lucera \u00e8 una linea pugliese a binario unico, elettrificata, di importanza regionale che, chiusa al traffico passeggeri nel 1967 dalle Ferrovie dello Stato, \u00e8 stata riattivata il 14 luglio 2009 dalle Ferrovie del Gargano, impresa che vi opera in qualit\u00e0 sia di gestore dell'infrastruttura sia di impresa ferroviaria.\nStoria.\nLa storia della breve ferrovia, tra Foggia e Lucera, affonda le sue radici in tutta una serie di progetti approntati, ma mai realizzati del tutto, sin dal tempo della dominazione borbonica allo scopo di congiungere i due mari Tirreno e Adriatico. La ferrovia infatti era soltanto il primo tronco della linea per Campobasso da cui avrebbe proseguito per Napoli e per Roma. La tratta fu inaugurata il 31 luglio 1887, ma i lavori successivi si arenarono e solo molti anni dopo, abbandonato il progetto di prosecuzione, in ragione del quale la stazione di Lucera era stata costruita del \"tipo passante\" si pens\u00f2 di costruire un prolungamento di 600 metri fino a \"Porta Troia\" con una curva strettissima e una rampa del 61 per mille ad aderenza naturale. La tratta in origine non prevedeva fermate intermedie che vennero realizzate solo nel 1902. A causa della pendenza estremamente ripida che metteva a dura prova le locotender del gruppo 816 l'esercizio viaggiatori a partire dal 1935 venne svolto da due automotrici del tipo ALn 556 accoppiate. L'esercizio venne sospeso per qualche anno durante la seconda guerra mondiale e riprese regolarmente nel 1947. Il traffico viaggiatori si mantenne sempre elevato al punto che le due automotrici si rivelavano insufficienti, ma data la conformazione delle banchine della fermata di Lucera Citt\u00e0 non era possibile aumentarne la composizione. Le FS da parte loro non ritennero di investire per l'ammodernamento degli impianti e il 5 ottobre 1967 in seguito ad autorizzazione accordata con D.M. 4 luglio 1967, n. 4141, la tratta fu chiusa al traffico viaggiatori (mantenendo quello merci in regime di raccordo) e sostituita con servizio di autobus. Nei primi anni del XXI secolo da pi\u00f9 parti si \u00e8 concretizzata la volont\u00e0 di ripristino del servizio ferroviario dato che il traffico su strada aveva raggiunto livelli e percorrenze insostenibili; un progetto ha stimato che il ripristino avrebbe tolto oltre cento autobus dalle strade abbattendo la percorrenza dai 45 minuti medi su strada a solo 17 minuti per ferrovia. Un finanziamento statale in base alla Legge 211/1992 e uno relativo al piano 1994/1999 delle opere pubbliche della Regione Puglia ha permesso la ricostruzione e l'attrezzamento tecnologico della tratta, la cui propriet\u00e0 e gestione \u00e8 stata rilevata dalle Ferrovie del Gargano. Il servizio ferroviario in \"pre-esercizio\" \u00e8 ripreso a fine del 2008. La prima corsa \"dimostrativa\" con il nuovo elettrotreno FLIRT \u00e8 avvenuta il 20 gennaio 2009. Sono stati ordinati 9 elettrotreni FLIRT per il servizio passeggeri sulla rete esercita dalle FdG. Il servizio \u00e8 stato aperto al pubblico il 14 luglio 2009.\nCaratteristiche.\nLa breve linea, della lunghezza complessiva di poco pi\u00f9 di 19\u00a0km, venne realizzata a semplice binario e con trazione a vapore. Il percorso era in ascesa massima del 13 per mille. Il solo raccordo terminale costruito in seguito per raggiungere il centro di Lucera citt\u00e0 superava ampiamente tale valore raggiungendo il 61 per mille. Vennero costruite due fermate intermedie prive di segnali e di scambi. Lo scalo di Lucera venne dotato di sagoma limite, ponte a bilico da 40\u00a0t per la pesatura dei carri e di piattaforma girevole per la giratura delle locomotive. Dal 1967, in seguito alla chiusura, la linea ha funzionato solo come raccordo merci e le stazioni sono state chiuse.\nLa decisione di riattivarla, presa alla fine degli anni novanta, ha comportato la ricostruzione della linea con la sostituzione integrale dell'armamento ora costituito da rotaie UNI50 saldate e montate su traverse in cemento precompresso; la linea \u00e8 stata elettrificata a corrente continua a 3.000 volt con catenaria di tipo unificato RFI e palificazione tipo LS. \u00c8 stata eliminata la bretella terminale urbana fino a Porta Troia perch\u00e9 non suscettibile di ampliamento e penalizzante per l'eccessiva pendenza stabilendo come stazione terminale quella passante di Lucera, anche in funzione di un ipotizzato prolungamento fino a Campobasso. La gestione \u00e8 delle Ferrovie del Gargano che eserciscono il traffico della linea mediante CTC con Dirigente Centrale Operativo con sede a San Severo.\nPercorso.\nPercorso prima della ricostruzione:\nNuovo percorso:"}
{"id": "2207898", "revid": "599013", "url": "https://it.wikipedia.org/wiki?curid=2207898", "title": "Br\u011bst", "text": ""}
{"id": "2207899", "revid": "36426", "url": "https://it.wikipedia.org/wiki?curid=2207899", "title": "Chimografia", "text": "La chimografia \u00e8 una metodica diagnostica, ottenuta tramite un chimografo, che determina una rappresentazione meccanica a forma di curva (\"chimogramma\") di variazioni di determinati processi fisiologici.\nStrumentazione.\nLa chimografia prevede l'utilizzo di un macchinario denominato \"chimografo\", un dispositivo in grado di fornire una registrazione in continuo di una variazione temporale di alcuni processi fisiologici o muscolari (la pressione arteriosa, la contrazione muscolare, la fonazione, la respirazione ed altre). L'apparecchio \u00e8 sostanzialmente formata da un tamburo rotante, avvolto da un foglio di carta da registrazione (in origine della carta affumicata), sul quale un pennino si muove avanti ed indietro, perpendicolarmente al moto del cilindro, registrando i cambiamenti percepiti del fenomeno oggetto di studio. Il pennino \u00e8 montato su di un'asta scrivente e generalmente il tamburo ruota ad una velocit\u00e0 costante e voluta, grazie ad un meccanismo ad orologeria.\nStoria.\nIl chimografo fu inventato e messo a punto dal fisiologo tedesco Carl Ludwig nel 1840. Per la sua semplicit\u00e0 di funzionamento e manutenzione divenne lo strumento di riferimento nell'ambito della ricerca sperimentale in fisiologia. Grazie all'apposito trasduttore in grado di recepire il fenomeno fisiologico considerato e trasmetterlo per via meccanica, idraulica, pneumatica o, (alcuni anni pi\u00f9 tardi), elettrica, producendo il tracciato, il chimografo di Ludwig si diffuse rapidamente dalla Germania in tutti i laboratori d'Europa. Ma pi\u00f9 ancora che le caratteristiche dello strumento era l'idea di fondo, la concezione che ogni fenomeno fisiologico potesse considerarsi correttamente interpretato solo se misurabile e traducibile nei termini della fisica e della chimica, che ne facilit\u00f2 la rapida diffusione. L'apparecchio oltre alla registrazione del dato sperimentale ne consentiva la trasposizione grafica, la misurazione precisa e, di conseguenza, anche l'elaborazione in termini matematici.\nI successivi perfezionamenti che permisero la registrazione in contemporanea di diversi parametri con pi\u00f9 pennini, fecero di questo dispositivo uno strumento indispensabile per lo studio della fisiologia.\nNel 1911 il polacco Sabat grazie ad una telecamera mobile a fessura adattata alle esigenze radiologiche riusc\u00ec a catturare e registrare i movimenti del cuore. L'anno successivo, sembra grazie a studi indipendenti rispetto a quelli di Sabat, Gott e Rosenthal giunsero alla stessa scoperta.\nAl dispositivo venne dato il nome di radiochimografo o chimografo a raggi X. Successivamente, nel 1934, Stumpf e collaboratori progettarono il chimografo a fessure multiple che riuscendo a dare una buona registrazione (per l'epoca) dei contorni 'mutevoli' dell'ombra cardiaca ne permetteva la determinazione della portata e del rapporto del movimento delle varie porzioni del cuore, con alcune differenziazioni topografiche delle varie strutture che la componevano.\nPer tale motivo il radiochimografo rest\u00f2 in auge per molti anni.\nFunzionamento ed utilizzi.\nLa chimografia mostra attraverso esemplificazioni su grafico le variazioni di energia (di movimento, di temperatura o similari) del corpo. Nel passato trov\u00f2 un grande impiego soprattutto nell'ambito cardiovascolare.\nGli psicologi sperimentali adottarono il chimografo come strumento per la registrazione di vari eventi tempo correlati: tempo di risposta, presentazione dello stimolo, sforzo muscolare e vibrazioni diapason."}
{"id": "2207906", "revid": "110157", "url": "https://it.wikipedia.org/wiki?curid=2207906", "title": "Freeway of Love", "text": "Freeway of Love \u00e8 una canzone pubblicata come primo singolo estratto dall'album di Aretha Franklin del 1985 \"Who's Zoomin' Who?\". Il singolo si rivel\u00f2 un ottimo successo negli Stati Uniti, dove raggiunse la terza posizione della \"Billboard Hot 100\" e la prima della Hot R&amp;B Singles per cinque settimane (dal 27 luglio 1985 al 24 agosto 1985). Una versione remix del brano inoltre raggiunse la vetta della classifica \"Hot Dance Music/Club Play\". Il brano vinse un grammy award come migliore interpretazione R&amp;B femminile."}
{"id": "2207910", "revid": "1594970", "url": "https://it.wikipedia.org/wiki?curid=2207910", "title": "Silvio d'Ascia", "text": "Biografia.\nVive e lavora a Parigi dall'agosto del 1993. Ha fondato il suo studio nel 2001 dopo un periodo di lavoro in associazione dal 1993 al 2000 con AREP.\nLa sua attivit\u00e0 progettuale a scala internazionale (Francia, Italia e Cina), forte della sua formazione umanistica italiana, \u00e8 profondamente legata ad un'esplicita riflessione sulle nuove forme di urbanit\u00e0 della citt\u00e0 del terzo millennio, moderni poli di sviluppo e d'identificazione della societ\u00e0 contemporanea spesso all'interno di contesti storici: poli di scambio, poli residenziali misti, poli culturali integrati, containers polifunzionali, villages commerciali.\nA Napoli, nella sua citt\u00e0, la ricerca creativa oggetto d'interesse con una serie di conferenze tra cui quella degli \n\"N-Poli per Napoli\" a cura dell'ACEN nel 2007, ha avuto modo di tradursi in una serie di occasioni concrete di sperimentazione progettuale: la stazione di Montesanto (inaugurata nel 2008) con, a seguire, la proposta per la trasformazione in Polo Universitario del sovrastante complesso della Santissima Trinit\u00e0 delle Monache direttamente connesso (2005-07), la stazione di Torregaveta (2005-10), il nuovo Polo Universitario di Agraria e CNR ad Ercolano (2006-10, in cantiere), un nuovo Polo Commerciale Geco (2005-09) in via Arenaccia sostituitosi ad un palazzo della SIP, il complesso polifunzionale detto Porta del Parco nell'ex-area industriale Italsider a Bagnoli (2007-10) e un piano urbanistico di un eco-quartiere residenziale misto con attrezzature e servizi nell'area orientale. La Porta del Parco ha ricevuto l'International Galvanizing Award il 12 giugno 2012 a Parigi.\nParallelamente alla sua attivit\u00e0 napoletana, in associazione con AREP, ha partecipato con successo ad una serie di concorsi internazionali di grande prestigio in Europa ed in Cina.\nIn Italia, il progetto del nuovo Palazzo dei Congressi di Roma-EUR \u00e8 risultato secondo classificato nel 2000, mentre il progetto per la nuova stazione RFI dell'alta velocit\u00e0 di Torino Porta Susa, con una torre di servizi, \u00e8 risultato vincitore nel 2002 ed \u00e8 in corso di realizzazione. Da segnalare anche la partecipazione al concorso RFI ad inviti per la nuova area urbana della stazione di Bologna Centrale in associazione con Jean Nouvel ed AREP (2008), ed il concorso Mariner per l'ex-garage Traversi a Milano (2009).\nIn Cina, una serie di concorsi vinti ed in corso di realizzazione di moderni complessi di edifici per la Finanza, noti come D.P.C. (Data Processing Center Building complexe), poli tecnologici ad alta tecnologia per grandi compagnie d'affari che costruiscono i propri centri d'affari dai 75.000 ai 100.000 m\u00b2 di superficie utile su singoli lotti di circa 8-10 ettari ciascuno. Sempre in Cina altri concorsi per due grandi complessi ospedalieri a Pechino (lo Xie-He Hospital, concorso vinto nel 2006 ed in cantiere) e per lo Shanghai East Hospital a Pudong (progetto del 2008).\nIn Francia, Silvio d'Ascia si sta occupando di due progetti di grande interesse: il progetto di restauro ed estensione della celebre Fondazione Maeght a Saint-Paul-de-Vence di Josep Lluis Sert ed il progetto per lo Charles de Gaulle Airport Express in associazione con il Gruppo Vinci, con la sistemazione di due nuovi terminali del servizio ferroviario nella storica Gare de l'Est parigina e nell'aeroporto CdG \u00e0 Roissy.\nDa segnalare anche la recente partecipazione al concorso per il progetto del Green Center di Chaumont con la societ\u00e0 di promozione immobiliare francese Frey (progetto finalista).\nAlcuni progetti sono stati gi\u00e0 presentati in numerose riviste specializzate ed esposizioni in Italia ed all'estero (Biennale di Venezia) e una biografia, edita dalla CLEAN, \u00e8 di prossima uscita."}
{"id": "2207913", "revid": "287204", "url": "https://it.wikipedia.org/wiki?curid=2207913", "title": "Hatria Basket", "text": "L'Associazione Sportiva Hatria Basket \u00e8 la squadra di pallacanestro della citt\u00e0 di Atri. Fondata nel 1978, inizi\u00f2 la sua avventura nel campionato di promozione.\nStoria.\nIl club venne fondato il 12 settembre 1978 e iscritto al campionato di promozione e al secondo anno di attivit\u00e0 fu promosso in serie D. Nel 1983-84 vinse i play-off contro il Sulmona arrivando alla serie C e si trasfer\u00ec dall'Arena ACLI al palazzetto dello sport di piazzale Alessandrini.\nPer tutti gli anni '90 la squadra gioc\u00f2 tra la serie D e la C e nel 1999-2000 raggiunse i play-off, perdendoli contro Osimo, per la promozione in B2. Il traguardo fu raggiunto la stagione successiva battendo il Giulianova. Al primo campionato in quarta serie fu sconfitto nella finale play-off contro il Pistoia e l'anno successivo giunse la promozione in terza serie dopo una stagione regolare condotta al comando e i play-off conclusi senza neanche una sconfitta\nPer giocare in B1 la squadra si trasfer\u00ec a Roseto degli Abruzzi non essendo l'impianto casalingo a norma e l'annata si concluse con una retrocessione, prontamente riscattata l'anno successivo. Per il secondo anno di B Eccellenza venne inaugurato un nuovo impianto in citt\u00e0 denominato Palapompea.\nNel 2006-07 venne retrocesso nuovamente in B2 e dopo altre due stagioni la ASD Pallacanestro Atri, nata dalla scissione della ASD Hatria Basket, riparte dal campionato di C2."}
{"id": "2207914", "revid": "110157", "url": "https://it.wikipedia.org/wiki?curid=2207914", "title": "Who's Zoomin' Who? (brano musicale)", "text": "Who's Zoomin' Who \u00e8 una canzone di Aretha Franklin, pubblicata come singolo nel 1985, ed estratto dall\"omonimo album\". La canzone raggiunse la settimana posizione della \"Billboard Hot 100\" e la seconda della classifica Hot Black Singles. \"Who's Zoomin' Who\" fu usata anche come sigla per WrestleMania III nel 1987."}
{"id": "2207916", "revid": "729019", "url": "https://it.wikipedia.org/wiki?curid=2207916", "title": "Ematocele", "text": "L'ematocele \u00e8 un versamento emorragico nella tunica vaginale dello scroto.\nSintomatologia.\nFra i sintomi e segni clinici si riscontra tumefazione e dolore.\nEziologia.\nLa causa principale che porta a tale manifestazione \u00e8 un evento traumatico.\nTerapia.\nIl trattamento, quando occorre, \u00e8 chirurgico; si interviene tramite resezione."}
{"id": "2207917", "revid": "1543377", "url": "https://it.wikipedia.org/wiki?curid=2207917", "title": "Montaltissimo", "text": "Montaltissimo \u00e8 una frazione del comune di Molazzana, in Garfagnana nella provincia di Lucca. Si trova a 520 m s.l.m. ed \u00e8 immersa tra i boschi di castagno.\nStoria.\nInizialmente di propriet\u00e0 dei Porcaresi, passo sotto il controllo di Lucca e verso la met\u00e0 del Quattrocento agli Estensi. Nella seconda met\u00e0 del XIX secolo fu assegnata a Massa e dal 1923 a Lucca. La chiesa \u00e8 dedicata a San Giacomo e a San Filippo ed era gi\u00e0 descritta in una bolla del Papa Alessandro III del 1168. Essa fu distrutta da una cannonata nella Seconda Guerra Mondiale e poi ricostruita nel dopo guerra dai paesani. In Localit\u00e0 \"Castello\" nella parte alta del paese ci sono ancora le rovine di un'antica torretta da avvistamento romana risalente intorno all'anno 1000 d.C.\nSociet\u00e0.\nA Montaltissimo \u00e8 presente una scuola primaria e dell'infanzia appartenenti all\"istituto comprensivo di Gallicano."}
{"id": "2207920", "revid": "287204", "url": "https://it.wikipedia.org/wiki?curid=2207920", "title": "Alberto Breglia", "text": "Biografia.\nAlberto Breglia fu insegnante di economia politica e statistica presso l'Universit\u00e0 di Sassari dal 1930 al 1934. Trasferitosi nella seconda met\u00e0 degli anni '40 presso l'Universit\u00e0 La Sapienza di Roma ebbe come assistente e come collaboratore Paolo Sylos Labini. Quest'ultimo presentando il suo libro postumo \"Reddito sociale\" nato dalla sua trascrizione delle lezioni di Breglia ha scritto nella prefazione: \u201cBreglia pensa tutto il tempo in termini di sviluppo; e considera essenzialmente inaccettabile la\ndistinzione fra \u2018statica\u2019 e \u2018dinamica\u2019. Le sue analisi e i suoi insegnamenti potranno convincere o non\nconvincere; ma non debbono essere valutati col metro degli schemi tradizionali \u2013 intendo: della\ntradizione pi\u00f9 recente; vanno piuttosto ricollegati a una tradizione pi\u00f9 antica, ossia al pensiero degli\neconomisti classici, che pi\u00f9 volte Breglia ricorda in questo libro\u201d (Breglia, 1965, p. XI).\u201dDedic\u00f2 i suoi studi alle relazioni tra sviluppo economico e trasformazioni istituzionali. Nel 1950 partecip\u00f2 alla Conferenza Economica Nazionale ove la CGIL propose il Piano del lavoro."}
{"id": "2207923", "revid": "287204", "url": "https://it.wikipedia.org/wiki?curid=2207923", "title": "Peso paraguaiano", "text": "Il peso \u00e8 stata la valuta del Paraguay tra il 1856 e il 1944. Ha sostituito il \"real\" al cambio di 8 \"reales\" = 1 \"peso\". Fino al 1870 il \"peso\" era suddiviso in 8 \"reales\". Successivamente il Paraguay decimalizz\u00f2 la valuta, con 100 \"centesimos\" = 1 \"peso\". Il nome della frazione fu modificato in \"centavo\" nel 1874. Il \"peso\" fu rimpiazzato nel 1944 dal \"guaran\u00ed\" al cambio di cento a uno.\nMonete.\nNel 1867 il Paraguay emise le sue prime monete d'oro, da 4 \"pesos\", durante la guerra della triplice alleanza. Monete di bronzo furono emesse nel 1870 in tagli da 1, 2 e 4 \"centesimos\", seguite nel 1889 da monete d'argento da 1 \"peso\". Nel 1900 furono introdotte le monete in cupro-nichel da 5, 10 e 20 \"centavos\", seguite nel 1925 da quelle in cupro-nichel da 50 \"centavos\", 1 e 2 \"pesos\". Nel 1938 il cupro-nichel fu sostituito con l'alluminio in questi ultimi tre tagli. L'anno seguente furono introdotte monete in cupro-nichel da 5 e 10 \"pesos\".\nBanconote.\nNel 1856 il Tesoro Nazionale emise banconote in tagli da \u00bd e 4 \"reales\", 1 e 2 \"pesos\". Queste furono seguite da banconote da 1 e 2 \"reales\", 3, 4, 5 e 10 \"pesos\" dal 1870.\nNel 1870 il Tesoro Generale assunse il controllo sulla produzione di carta moneta ed emise banconote in tagli da 50 \"centesimos\"; queste furono le sole banconote denominate in \"centesimos\". Le banconote in \"pesos\" erano denominate in \"peso fuerte\". Le banconote denominate in \"reales\" vennero emesse fino al 1871. Nel 1874 furono emesse banconote da 10, 20 e 50 \"centavos\", con quelle da 20 \"pesos\" introdotte nel 1875.\nNel 1894 il governo assunse il controllo diretto sull'emissione di banconote, con una serie in tagli da 50 \"centavos\", 1, 5, 10, 20, 50 e 100 \"pesos\". Banconote da 200 e 500 \"pesos\" vennero introdotte nel 1899. Infine, nella serie del 1916, furono emesse le banconote da 50 \"centavos\" e 1 \"peso\". Le banconote da 1\u00a0000 \"pesos\" furono introdotte nel 1923.\nNel 1907 la Banca della Repubblica emise banconote da 5, 10, 50, 100 e 1\u00a0000 \"pesos\" (moneta nazionale), le quali erano anche denominate come 50 \"centavos\", 1, 5 e 10 \"pesos\" (in oro). Banche private come \"El Banco De Comercio\" e \"Lezica y Lan\u00fas\" emisero banconote ad Asunci\u00f3n."}
{"id": "2207927", "revid": "1305772", "url": "https://it.wikipedia.org/wiki?curid=2207927", "title": "The Way I Am (autobiografia)", "text": "The Way I Am \u00e8 un libro autobiografico scritto da Marshall Mathers, il rapper meglio noto col nome d'arte Eminem. \u00c8 una raccolta delle vicende che hanno colpito il rapper: problemi di droga, povert\u00e0, la strada verso il successo, i problemi al cuore e la depressione. Nel libro ci sono anche riflessioni del rapper, fotografie e alcuni testi.\nSono presenti anche i testi di \"Stan\" e \"Lose Yourself\".\nCome si pu\u00f2 notare, il libro \u00e8 omonimo a un singolo del rapper di Detroit.\nIn Italia \u00e8 uscito il 3 novembre sotto la \"Mondadori\" nella collana \"Arcobaleno\" in italiano"}
{"id": "2207930", "revid": "339392", "url": "https://it.wikipedia.org/wiki?curid=2207930", "title": "Voblasc\u2019 di Br\u0117st", "text": ""}
{"id": "2207931", "revid": "1774874", "url": "https://it.wikipedia.org/wiki?curid=2207931", "title": "Sisters Are Doin' It for Themselves", "text": "Sisters Are Doin' It for Themselves \u00e8 un duetto registrato dagli Eurythmics e Aretha Franklin e pubblicato come singolo nel 1985. Il brano fu inserito sia nell'album \"Who's Zoomin' Who?\" della Franklin sia in \"Be Yourself Tonight\" degli Eurythmics\n\"Sisters Are Doin' It for Themselves\" ebbe un notevole successo come brano di musica dance, raggiungendo la posizione numero dieci della classifica dance di \"Billboard\", entrando nelle prime 20 posizioni della classifica generale di \"Billboard\" e nelle prime 10 della classifica dei singoli britannica.\nTracce.\nSingolo 7\"\nSingolo 12\""}
{"id": "2207934", "revid": "599013", "url": "https://it.wikipedia.org/wiki?curid=2207934", "title": "Aeroporto di Br\u011bst", "text": ""}
{"id": "2207940", "revid": "450263", "url": "https://it.wikipedia.org/wiki?curid=2207940", "title": "Valdichienti", "text": ""}
{"id": "2207945", "revid": "28592", "url": "https://it.wikipedia.org/wiki?curid=2207945", "title": "Valdaso", "text": ""}
{"id": "2207948", "revid": "290948", "url": "https://it.wikipedia.org/wiki?curid=2207948", "title": "Nobilt\u00e0 dei metalli", "text": ""}
{"id": "2207949", "revid": "864416", "url": "https://it.wikipedia.org/wiki?curid=2207949", "title": "Metallo nobile", "text": "In chimica, i metalli nobili sono metalli resistenti alla corrosione e ossidazione in aria umida (diversamente dalla maggior parte dei metalli vili). I metalli nobili sono pochi (secondo l'opinione comune della maggior parte dei chimici): rutenio, rodio, palladio, argento, osmio, iridio, platino e oro.\nAlcuni includono nella lista dei metalli nobili anche mercurio, renio e rame. D'altra parte, metalli come titanio, niobio e tantalio non sono considerati metalli nobili nonostante siano molto resistenti alla corrosione.\nI metalli nobili sono tendenzialmente costosi a causa della loro rarit\u00e0 nella crosta terrestre e alla loro utilit\u00e0 in metallurgia, alta tecnologia e per la produzione di oggetti ornamentali (gioielleria, arte, oggetti sacri, etc.). Ci\u00f2 nonostante i termini \"metallo nobile\" e \"metallo prezioso\" non sono sinonimi.\nIl termine \"metallo nobile\" risale almeno al tardo Quattordicesimo secolo e ha significati leggermente differenti nei vari campi di studio e applicazione in cui viene utilizzato. Mantiene una definizione ben precisa solo in fisica. Questa \u00e8 la ragione per cui esistono liste differenti di \"metalli nobili\".\nIn alcuni casi la parola \"nobile\" \u00e8 utilizzata come aggettivo che accompagna il sostantivo \"metallo\". In tal caso il suo significato \u00e8 diverso da quello sopra esposto ed \u00e8 usato in riferimento alle serie galvaniche. Una serie galvanica \u00e8 una gerarchia di metalli (o altri materiali conduttori di corrente, inclusi i compositi e i semimetalli) che spande dai \"nobili\" agli \"attivi\", e permette di predire come il materiale interagir\u00e0 con l'ambiente usato per generare la serie. In tal senso, la grafite \u00e8 pi\u00f9 nobile dell'argento e la relativa nobilt\u00e0 di molti materiali dipende fortemente dalle condizioni operative, come per l'alluminio e l'acciaio inossidabile in condizioni di pH variabile.\nPropriet\u00e0.\nIl \"palladio\" \u00e8 facilmente solubilizzato da acido nitrico, acido solforico, acqua regia e, se riscaldato, acido selenico.\n\"Platino\", \"oro\" e \"mercurio\" possono essere solubilizzati in acqua regia.\nPiccole quantit\u00e0 di \"iridio\" ridotte in polvere molto sottile possono essere solubilizzate tramite acqua regia. Per avere un risultato quantitativo, tuttavia \u00e8 necessario utilizzare acido cloridrico in presenza di aria, riscaldato e sotto pressione.\nL\"'argento\" \u00e8 solubile in acido nitrico concentrato. Degli otto metalli nobili \u00e8 quello pi\u00f9 abbondante nella crosta terrestre. \nIl \"rutenio\" e l\"'osmio\" non reagiscono con acidi minerali (inclusa l'acqua regia) al di sotto dei 100 \u00b0C. Il miglior metodo di solubilizzazione per questi due elementi \u00e8 la fusione alcalina ossidativa. Entrambi i metalli reagiscono con ossigeno al calore rosso formando i rispettivi ossidi. Anche fluoro e cloro reagiscono con i metalli formando esa-alogenuri e tri-alogenuri.\nIl \"rodio\" ridotto in polvere sottile pu\u00f2 essere solubilizzato solo tramite acido solforico concentrato a caldo. \nIl niobio e il tantalio sono resistenti a tutti gli acidi, inclusa l'acqua regia.\nPer ottenere i metalli nobili dai rispettivi metalli si pu\u00f2 utilizzare acido fosfonico.\nFisica.\nIn fisica, la definizione di metallo nobile \u00e8 pi\u00f9 rigorosa. Un metallo viene detto nobile se le bande d (Vedi Struttura elettronica a bande) della sua struttura elettronica sono piene. Da questo punto di vista solo il rame, l'argento e l'oro sono metalli nobili, in quanto tutte le loro bande d sono piene e non sono attraversate dal livello di Fermi (eccezion fatta per le bande d ibridizzate che attraversano il livello di Fermi in misura minima). Per il platino, questo accade per due bande d, e questo influisce sul suo comportamento chimico cosicch\u00e9 esso pu\u00f2 agire da catalizzatore. La differente reattivit\u00e0 tra metalli nobili e non nobili si nota facilmente nella preparazione di superfici metalliche pure in vuoto ultra alto: le superfici di metalli nobili (secondo la definizione fisica) come l'oro sono semplici da purificare e rimangono pure per molto tempo, mentre le superfici di metalli come platino e palladio si ricoprono di monossido di carbonio molto rapidamente.\nElettrochimica.\nDi seguito sono riportate le propriet\u00e0 elettrochimiche di alcuni elementi metallici, sia nobili che no (i metalli nobili sono in grassetto):\nIl \"gruppo\" e il \"periodo\" indicano la posizione dell'elemento nella tavola periodica, e di conseguenza la sua configurazione elettronica. Le \"reazioni\" elencate nella colonna successiva possono essere lette in dettaglio dai diagrammi di Pourbaix in acqua dell'elemento in considerazione. Infine, la colonna \"potenziale\" indica il potenziale di riduzione della specie ossidata rispetto all'elettrodo standard a idrogeno (SHE) come riferimento. Gli elementi mancanti in questa tabella sono non metalli o hanno potenziali di riduzione standard negativi.\nL'arsenico, l'antimonio e il tellurio sono considerati metalloidi per cui non possono essere metalli nobili. In chimica e metallurgia neanche rame e bismuto sono ritenuti metalli nobili in quanto si ossidano facilmente a causa della reazione\nO2 + 2 H2O + 4 e- \u21c4 4 OH- (E0 = 0,40 V)\npossibile in aria umida. Sull'argento si forma una patina a causa della sua elevata sensibilit\u00e0 al solfuro di idrogeno. Si ritiene che gli specchi rivestiti in renio abbiano una durata elevata mentre si ritiene che il renio e il tecnezio arrugginiscano lentamente in atmosfera umida.\nApplicazioni.\nLo studio di nanoparticelle di metalli nobili \u00e8 un campo in rapida espansione. Tali nanoparticelle, infatti, hanno una struttura intermedia tra quella delle molecole e della materia granulare e costituiscono il collegamento tra la chimica molecolare e la scienza delle superfici. Di grande interesse sono le propriet\u00e0 ottiche di tali particelle e, in particolare, il loro forte assorbimento nello spettro visibile chiamata banda di plasmone evidente nelle soluzioni colloidali di oro, rame e argento.\nBibliografia.\nChimica analitica\nMedicina"}
{"id": "2207951", "revid": "767487", "url": "https://it.wikipedia.org/wiki?curid=2207951", "title": "Another Night (Aretha Franklin)", "text": "Another Night \u00e8 una canzone scritta da Beppe Cantarelli e Roy Freeland, e registrata da Aretha Franklin per l'album del 1985 \"Who's Zoomin' Who? \". Il singolo fu prodotto da Narada Michael Walden."}
{"id": "2207968", "revid": "547034", "url": "https://it.wikipedia.org/wiki?curid=2207968", "title": "Ian Buruma", "text": "Ha pubblicato diversi trattati sul Giappone e non solo, per i quali gli \u00e8 stato conferito il Premio Erasmo nel 2008. In Italia i suoi articoli appaiono regolarmente sul quotidiano \"La Repubblica\".\n\u00c8 stato direttore della rivista \"New York Review of Books\" per 16 mesi. A settembre 2018 \u00e8 stato allontanato dalla stessa per avere pubblicato un articolo di Jain Ghomeshi, conduttore radiofonico canadese processato per abusi sessuali."}
{"id": "2207974", "revid": "38120", "url": "https://it.wikipedia.org/wiki?curid=2207974", "title": "Flora vaginale", "text": "Per flora vaginale o flora batterica vaginale si intende l'insieme di microorganismi, in maggior parte di origine batterica, che colonizzano la cavit\u00e0 vaginale. Come avviene per la maggior parte del corpo umano, come bocca, intestino e pelle, le pareti vaginali sono popolate da una specifica popolazione di batteri in equilibrio tra loro e che costituiscono una forma di difesa verso aggressori patogeni.\nLa regione vaginale nella donna ha la pi\u00f9 alta concentrazione di batteri di qualsiasi altra parte del corpo umano. I batteri della flora vaginale sono stati scoperti dal ginecologo tedesco Albert D\u00f6derlein nel 1892. Principalmente la flora sana \u00e8 costituita da batteri del genere Lactobacillus (Lactobacillus acidophilus in origine bacilli di D\u00f6derlein). I Lactobacilli sono i principali responsabili dell'acidit\u00e0 vaginale, per il loro metabolismo digeriscono il glicogeno presente nella mucosa producendo come scarto acido lattico e garantendo all'ambiente un'acidit\u00e0 pari a pH tra 4 e 4,5. Il quantitativo e il tipo di batteri presenti nella flora ha un diretto influsso sullo stato di salute della donna. I batteri e l'acido lattico che producono, in combinazione con i fluidi secreti dalla mucosa vaginale sono anche responsabili del caratteristico odore associato alla zona.\nCostituzione della flora.\nSebbene costituita in maggior parte da batteri del gruppo dei lactobacilli, si \u00e8 evidenziato come non tutte le donne possiedano la stessa percentuale di batteri. Si possono in questo modo distinguere tre principali tipologie di flora batterica:\nMestruazioni.\nDurante le mestruazioni la flora vaginale subisce un cambiamento dovuto alle perdite, questo pu\u00f2 favorire l'instaurarsi di batteri o funghi patogeni. L'effetto sulla flora vaginale dell'uso di tamponi \u00e8 dibattuto, ma l'applicazione sicura di tamponi igienici sembra non influenzare significativamente il bilancio batterico.\nPrevenzione delle infezioni.\nUna flora vaginale sana aiuta a prevenire le infezioni da fungo (tipicamente la candida causa delle candidosi vaginali) e altre possibili patologie, occupando le risorse necessarie al loro sviluppo e metabolismo. Comunque, l'arrivo esterno di batteri aggressivi o uno sbilancio nei batteri sani pu\u00f2 portare ad infezioni. Squilibri della flora possono essere causati anche da sbilanci o disturbi ormonali, da stress fisici o psicologici ma pure da eccessiva igiene intima con prodotti non idonei o troppo aggressivi.\nLa presenza di una specifica popolazione batterica previene la colonizzazione di altre forme batteriche attraverso un molteplice meccanismo di funzionamento. Gli estrogeni prodotti dall'organismo femminile portano ad un aumento della quantit\u00e0 di glicogeno a livello dell'epitelio vaginale. Il glicogeno viene utilizzato dai lattobacilli che, degrandandolo, portano alla formazione di acido lattico che, mantenendo acido il pH, impedisce la proliferazione batterica. Gli idrogenioni dell'acido lattico si combinano con l'acqua portando alla formazione di acqua ossigenata che lede le specie batteriche prive dell'enzima catalasi. Allo stesso tempo la popolazione di lattobacilli antagonizza con quella degli altri batteri, impedendone la proliferazione.\nL'abitudine di urinare nei venti minuti dopo un rapporto sessuale permette di liberare l'uretra da batteri della flora vaginale ed evitare infezioni interne come la cistite."}
{"id": "2207981", "revid": "287204", "url": "https://it.wikipedia.org/wiki?curid=2207981", "title": "Collages", "text": "Collages \u00e8 un libro del 1964 della scrittrice statunitense Ana\u00efs Nin.\nTrama.\nRomanzo breve di ispirazione surrealista, Collages non ha una vera e propria trama, lineare ed in ordine cronologico, bens\u00ec ha una struttura di tipo circolare, nella quale la fine riporta all'inizio del romanzo, svelandone in modo fittizio l'autore.\nLa narrazione \u00e8 articolata in una rapida serie di immagini fulminee, istantanee, quasi fossero le tessere di un mosaico o, appunto di un collages. La protagonista, cui ruota attorno un mondo variopinto di personaggi tra i pi\u00f9 disparati, \u00e8 Renate, giovane ragazza austriaca di cui si ricostruiscono in parte le vicende, dalla sua infanzia a Vienna, al suo soggiorno in Messico, ai suoi viaggi a New York. Attraverso questi brevi racconti Renate viene a contatto con tutta una serie di personaggi dalla vita caotica e fortemente radicata nella propria interiorit\u00e0, che comprendono pittori, militari, scrittori, avventurieri, semplici lavoratori."}
{"id": "2207982", "revid": "928949", "url": "https://it.wikipedia.org/wiki?curid=2207982", "title": "Filettatura Whitworth", "text": "La filettatura Whitworth (dal nome dell'ingegnere che la invent\u00f2, l'inglese Joseph Whitworth), nata nel 1833, \u00e8 il primo progetto di filettatura standard, ed \u00e8 ancora in uso: ha due passi, fine e grosso; il filetto ha una angolazione al vertice di 55\u00b0.\nLa filettatura Whitworth viene descritta in ISO 7 e ISO 228, in riferimento al British Standard Pipe, la filettatura in uso in Gran Bretagna per i tubi dell'acqua.\nLe dimensioni sono a diametro nominale esterno della vite, in analogia alla filettatura metrica ISO, ma sono espresse in pollici e frazioni di pollice; il passo della filettatura \u00e8 espresso in filetti per pollice.\nSe non altrimenti indicato si intende a passo standard.\nEsempio: filettatura 1 \u00bd\" Whitworth si indica: 1 \u00bd W, intendendosi quindi a passo standard che per tale dimensione, a norma, \u00e8 6 filetti per pollice.\nPer passi diversi o comunque per filettature a non standard si indica, scritti di seguito: \n- dimensione in pollici (senza il segno _\"_).\n- la lettera \"x\"\n- il numero di filetti per pollice\n- la Lettera \"W\"\nLa filettatura Withworth ha funzione strutturale (bulloni), in analogia ad uguale uso nei bulloni metrici.\nIn diversi paesi anglofoni la filettatura Withworth \u00e8 stata abbandonata a favore della metrica: ad esempio, l'industria automobilistica statunitense dal 1970 usa bullonerie metriche."}
{"id": "2207984", "revid": "71433", "url": "https://it.wikipedia.org/wiki?curid=2207984", "title": "Senza Fine", "text": ""}
{"id": "2207985", "revid": "599013", "url": "https://it.wikipedia.org/wiki?curid=2207985", "title": "Cheating at Solitaire", "text": "Cheating at Solitaire \u00e8 il primo album solista di Mike Ness, frontman dei Social Distortion, pubblicato il 13 aprile 1999 da Time Bomb Recordings. Vari artisti hanno collaborato alla composizione dell'album, fra questi Bruce Springsteen, Brian Setzer e membri dei Royal Crown Revue. Si tratta di un disco molto distante da quelli dei Social Distortion, in quanto concentrato su generi differenti quali country, blues, folk e rockabilly."}
{"id": "2207991", "revid": "767487", "url": "https://it.wikipedia.org/wiki?curid=2207991", "title": "Artrofita", "text": "Il termine artrofita \u00e8 riferito ad un corpo estraneo che penetra in un'articolazione, come un frammento di osso o cartilagine. Il termine deriva dal greco \"arthron\" che significa articolazione.\nEziologia.\nLe cause sono soprattutto riferite ad eventi traumatici o all'evoluzione di alcune malattie."}
{"id": "2207995", "revid": "183694", "url": "https://it.wikipedia.org/wiki?curid=2207995", "title": "Robert Van de Graaff", "text": "Nel 1923, ottiene il titolo di Master of Science nell'Universit\u00e0 dell'Alabama. Dopo un soggiorno alla Sorbona tra il 1924 e il 1925, ottiene il suo titolo di dottore in Scienze a Oxford nel 1928. Nel 1929 ritorna negli Stati Uniti, presso il laboratorio di fisica di Palmer nell'Universit\u00e0 di Princeton, dove lavora a fianco di Karl Compton.\nInteressato dai recenti progressi della scienze nel settore della fisica nucleare, Van de Graaff elabora, durante la primavera del 1929, il prototipo di un dispositivo per generare le alte tensioni necessarie negli acceleratori di particelle. Per molti anni egli migliora l'invenzione e la presenta nel novembre del 1931 davanti ai membri dell'American Institute of Physics. Questa versione del generatore produce una tensione di un milione di volt.\nTra il 1934 e il 1960, \u00e8 professore di fisica nel Massachusetts Institute of Technology. Durante la seconda guerra mondiale, \u00e8 direttore dell'High Voltage Radiographic Project e sviluppa dei prodotti per l'US Navy.\nMuore nel 1967 a Boston."}
{"id": "2207996", "revid": "112003082", "url": "https://it.wikipedia.org/wiki?curid=2207996", "title": "X Comics", "text": "X Comics \u00e8 stata una rivista italiana di fumetti erotici, creata nel 1999 da Francesco Coniglio e pubblicata dalla casa editrice Mare Nero.\nStoria editoriale.\nNacque come progetto derivato dall'esperienza della storica rivista di erotismo Blue, anche se con tematiche pi\u00f9 spinte rispetto a quest'ultima.\nFra gli autori ospitati sulla rivista: Francisco Solano Lopez, Cristina Fabris, Enrico Teodorani, Enrique Badia Romero, Marat Mychaels, Luciano Bernasconi, Luigi Siniscalchi, Francesca Paolucci, Roberto Recchioni, Leomacs, Alessio Spataro, Carlos Trillo, Ricardo Barreiro."}
{"id": "2207997", "revid": "287204", "url": "https://it.wikipedia.org/wiki?curid=2207997", "title": "Shaike Ophir", "text": "Fu considerato uno dei pi\u00f9 importanti animatori in Israele dal 1950 fino al 1980. Nato in una famiglia che fa risalire le sue radici a Gerusalemme alla met\u00e0 del XIX secolo, Ophir lasci\u00f2 la scuola nel 1940 per aderire al Palmach. Durante la Guerra arabo-israeliana del 1948 scort\u00f2 i convogli navali per Gerusalemme, e partecip\u00f2 alle battaglie. \nOphir scrisse e diresse oltre 28 film. Diresse il film \"Hamesh Ma'ot elef Shahor\", e scrisse la sceneggiatura per 4 film israeliani. Il film di maggior rilievo fu \"Allan Quatermain e le miniere di re Salomone\" nel 1985. \nOphir si spos\u00f2 2 volte e ha avuto 4 figli, due per ciascun coniuge. Mor\u00ec per un cancro ai polmoni."}
{"id": "2208004", "revid": "1226", "url": "https://it.wikipedia.org/wiki?curid=2208004", "title": "Ghetto di Praga", "text": ""}
{"id": "2208005", "revid": "1305772", "url": "https://it.wikipedia.org/wiki?curid=2208005", "title": "Avishai Margalit", "text": "Biografia.\nNato nella Palestina britannica, quando ancora lo Stato d'Israele non era stato fondato, crebbe e studi\u00f2 a Gerusalemme, dove si laure\u00f2 nel 1963 in Filosofia, e poi in Economia nel 1965. Egli ottenne una terza laurea nel 1970 dall'Universit\u00e0 Ebraica di Gerusalemme, dalla quale usc\u00ec con il massimo dei voti; il noto filosofo Yehoshua Bar-Hillel, suo professore, lo aiut\u00f2 nella stesura della tesi, riguardo allo \"Stato cognitivo della metafisica\". Appena laureatosi, divenne professore presso la sua stessa universit\u00e0, che lasci\u00f2 solo nel 2006 per il pi\u00f9 celebre Institute for Advanced Study. Ha tenuto conferenze anche ad Oxford e ad Harvard. Ha scritto alcuni articoli per la rivista culturale-letteraria newyorkese \"The New York Review of Books\". \nDi idee progressiste, Margalit \u00e8 tra i fondatori del movimento pacifista israeliano Peace Now. Studioso di grande fama, ha collaborato con diversi colleghi, tra i quali si ricordano Ian Buruma e Moshe Halbertal. I suoi studi sono stati premiati dal nel 2007."}
{"id": "2208006", "revid": "203752", "url": "https://it.wikipedia.org/wiki?curid=2208006", "title": "Terra di Ellesmere", "text": ""}
{"id": "2208008", "revid": "28592", "url": "https://it.wikipedia.org/wiki?curid=2208008", "title": "Cappellan\u00eca", "text": ""}
{"id": "2208009", "revid": "599013", "url": "https://it.wikipedia.org/wiki?curid=2208009", "title": "Paul Birch (calciatore)", "text": "Carriera.\nClub.\nBirch ha iniziato la sua carriera nel settore giovanile dell'Aston Villa, prima di entrare a far parte stabilmente della prima squadra a partire dal campionato 1983-1984. Il debutto \u00e8 arrivato il 29 agosto 1983, nella vittoria casalinga per uno a zero dei \"Villans\" sul Sunderland. Prima di esordire in campionato, per\u00f2, ha giocato la finale di Supercoppa Europea, quando l'Aston Villa si \u00e8 imposto sul Barcellona. Non \u00e8 mai sceso in campo durante la cavalcata vincente del club inglese nella Coppa dei Campioni 1981-1982.\nDurante il declino della squadra, \u00e8 stato il punto cardine del centrocampo, in grado di giocare sia al centro che a destra, e attraverso le sue tenaci prestazioni \u00e8 diventato un idolo del Villa Park. Ha fatto parte della rosa dell'Aston Villa che \u00e8 retrocesso nel campionato 1986-1987, sotto la guida del tecnico Billy McNeill. Ha per\u00f2 aiutato il Villa a raggiungere la promozione l'anno successivo, dopo che l'allenatore del club \u00e8 diventato Graham Taylor. \u00c8 andato poi vicino, con la sua squadra, alla vittoria del campionato 1989-1990, vinto per\u00f2 dal Liverpool.\nQuando Jozef Venglo\u0161 \u00e8 diventato l'allenatore dell'Aston Villa, a partire dal campionato 1990-1991, Birch si \u00e8 trovato fuori dalla formazione titolare e, a gennaio 1991, \u00e8 stato ceduto ai Wolverhampton Wanderers, in cambio di quattrocentomila sterline. Ha cos\u00ec raggiunto il suo ex allenatore, Graham Taylor.\nBirch \u00e8 rimasto con i \"Wolves\" per cinque stagioni, in cui il club ha cercato il successo in Premier League, senza fortuna. Il trasferimento gli ha comunque garantito il posto da titolare.\nA maggio 1996, il Wolverhamtpon lo ha rilasciato e Birch ha firmato per i Doncaster Rovers e, successivamente, per l'Exeter City. Ha terminato la carriera nel 2000, quando ha vestito la maglia dell'Halesowen Town.\nDopo il ritiro.\nDopo il ritiro, ha lavorato come postino. \u00c8 poi entrato nello staff tecnico dei Forest Green Rovers, lavorando assieme al suo ex compagno di squadra Nigel Spink e rimanendo al club fino al licenziamento di Spink. Ha poi avuto un ruolo nelle giovanili del Birmingham City, club nel quale Spink \u00e8 diventato allenatore dei portieri.\nA maggio 2008, ha rivelato di essersi ammalato di tumore alle ossa. \u00c8 morto il 2 febbraio 2009, al Good Hope Hospital di Sutton Coldfield."}
{"id": "2208013", "revid": "486946", "url": "https://it.wikipedia.org/wiki?curid=2208013", "title": "Terra di Baffin", "text": ""}
{"id": "2208014", "revid": "1516566", "url": "https://it.wikipedia.org/wiki?curid=2208014", "title": "Massacro di Treglia", "text": "Il massacro di Treglia fu commesso nel 1943 nella omonima localit\u00e0 vicina a Spalato, in Dalmazia, dalla SS Freiwilligen Division \"Prinz Eugen\" comandata dall'Obergruppenf\u00fchrer Karl Reichsritter von Oberkamp, dopo la resa delle forze italiane che presidiavano la piazza di Spalato.\nInquadramento storico-militare.\nIl 6 aprile 1941 le forze armate tedesche, assieme a quelle italiane e ungheresi, scatenarono l'attacco alla Iugoslavia, che - lacerata da profondi e precedenti conflitti interni, con la conseguente defezione di gran parte dei militari croati - croll\u00f2 in nove giorni: la richiesta di pace venne avanzata il 15 aprile e la resa venne firmata il 17.\nLa successiva spartizione della Jugoslavia previde la divisione della Dalmazia fra il Regno d'Italia e il neonato Stato Indipendente di Croazia. Nella parte annessa all'Italia venne creato il Governatorato della Dalmazia, costituito dalle tre province di Zara, Spalato e Cattaro.\nOltre a queste annessioni, secondo gli accordi fra l'Italia e la Croazia vennero costituite all'interno dei territori di quest'ultima due zone distinte: le cosiddette \"seconda e terza zona\" (la prima essendo quella annessa al Regno). Nella seconda zona il Regio Esercito esercitava ampi poteri di governo, mentre nella terza zona doveva dipendere dai desiderata del governo croato.\nLe forze militari italiane sul terreno furono varie volte riorganizzate. Alla vigilia dell'armistizio, in Dalmazia esse erano cos\u00ec disposte:\nSul versante tedesco la disposizione delle forze era invece la seguente:\nL'armistizio in Dalmazia.\nLe prime reazioni.\nLe reazioni dei militari italiani di stanza nel teatro dei Balcani alle notizie della firma dell'armistizio, col proclama di Badoglio dell'8 settembre e le conseguenti decisioni degli alti ufficiali e della truppa sono un segno tangibile dell'estrema improvvisazione dell'intera operazione. Gli eventi che si registrarono spaziano dal farsesco al drammatico.\nIn una relazione sui fatti, il comandante della 9\u00aa Armata (Albania) Renzo Dalmazzo ricorda che i fanti autonomamente \u00abla sera del giorno 8 disfecero le tende ed affardellarono lo zaino\u00bb per essere pronti a rimpatriare. Ovunque sono registrate scene di giubilo, frammiste a frenetici tentativi dei comandi di contattare i propri superiori per ricevere conferma della notizia spesse volte ricevuta non attraverso le vie ordinarie ma grazie all'ascolto di radio straniere. Non sono rare finanche alla sera dell'8 delle prese di posizione di assoluto scetticismo da parte di ufficiali che ritenevano tutto quanto un'invenzione propagandistica del nemico.\nLa particolarit\u00e0 della situazione in Dalmazia, con la contemporanea presenza di combattenti italiani e tedeschi, di collaborazionisti croati e cetnici, oltre che dei partigiani iugoslavi guidati dai comunisti di Tito, si rese evidente nell'assoluta eterogeneit\u00e0 delle decisioni dei comandi italiani: mentre a Cattaro e a Ragusa almeno parte degli italiani si opposero con le armi ai tedeschi, a Spalato e a Sebenico aprirono contemporanee trattative con i tedeschi e con i partigiani, mentre a Zara per prevenire i secondi ci si accord\u00f2 con i primi fin dallo stesso 8 settembre per un loro ingresso in citt\u00e0: i tedeschi entrarono quindi a Zara due giorni dopo.\nI tedeschi - che gi\u00e0 diffidavano dell'alleato italiano - si mossero con estrema rapidit\u00e0 e decisione non appena avuta notizia dell'armistizio, seguendo le direttive generali da tempo definite all'interno del piano Alarico, approntato proprio in previsione dell'uscita dalla guerra dell'Italia. I fini principali perseguiti dai tedeschi in Dalmazia erano due: da un lato assicurare a s\u00e9 il predominio sull'intero territorio gi\u00e0 soggetto al Regio Esercito, dall'altro impedire operazioni di accaparramento di materiale da parte delle forze partigiane iugoslave.\nLa situazione nelle zone di giurisdizione della divisione Bergamo.\nSettore di Sebenico.\nLa piazza di Sebenico era comandato dal generale di brigata Paolo Grimaldi (comandante della fanteria della 15\u00aa Divisione fanteria \"Bergamo\"), che aveva a propria disposizione un battaglione del 4\u00ba Reggimento bersaglieri, un battaglione mitraglieri, un battaglione territoriale mobile, il 103\u00ba Gruppo di artiglieria da posizione e la \"Milizia Marittima di Artiglieria\" (MILMART) con tre batterie. Comprendendo il personale del Comando militare marittimo - agli ordini del tenente di vascello Pietro Tacchini - complessivamente si trattava di circa tremila uomini.\nLa notizia dell'armistizio si diffuse al pomeriggio dell'8 settembre, seguendo spesso vie non ufficiali: voci di piazza o persone che domandavano conferma agli stessi militari italiani, completamente all'oscuro fino al momento in cui arriv\u00f2 notizia del comunicato di Badoglio.\nAlla mattina del 9, il generale Becuzzi avvert\u00ec Grimaldi: \u00absiamo in guerra con la Germania\u00bb, emanando una serie di ordini in esecuzione dei piani di corpo d'armata per la creazione di una linea di difesa sino a sud di Spalato. Fra questi ordini, il ripiegamento dell'89\u00aa legione di presidio a Dernis, che non pot\u00e9 essere eseguito. Per quanto concerne il contegno da tenersi verso i partigiani jugoslavi, Becuzzi autorizz\u00f2 ad \u00abaccettare cooperazione (...), se vogliono combattere con noi contro i tedeschi\u00bb, aggiungendo per\u00f2 di \u00abnon farli entrare in Sebenico; per ora tenerli dove si trovano\u00bb.\nNel pomeriggio, il comando del corpo d'armata ordinava a Grimaldi di far confluire su Sebenico i reparti che si trovavano nella localit\u00e0 di Percovich (16\u00a0km ad est): il 259\u00ba Reggimento fanteria della 154\u00aa Divisione fanteria \"Murge\" e il XXVI battaglione del 4\u00ba Reggimento bersaglieri. Ci\u00f2 caus\u00f2 delle frizioni con i partigiani iugoslavi della zona, che temavano di veder sfumare la possibilit\u00e0 di fare incetta degli armamenti dei reparti italiani, palesemente in confusione: fu in questa occasione che si verificarono i primi abboccamenti fra i capi partigiani e i comandanti dei reparti italiani, con la parziale consegna di materiale bellico. Il giorno seguente, una delegazione iugoslava ebbe un incontro a Sebenico col generale Grimaldi: la presenza in citt\u00e0 dei partigiani suscit\u00f2 l'entusiasmo della popolazione; reparti in armi cercarono di entrare in citt\u00e0, venendo per\u00f2 parzialmente bloccati dai militari italiani. Il caos la faceva da padrone, mentre Grimaldi si barcamenava - avendo ricevuto ordini contraddittori e parziali - mantenendo aperto il dialogo con i partigiani, cercando per\u00f2 nel contempo di non compromettersi troppo agli occhi dei tedeschi, il cui intervento era atteso da un'ora all'altra.\nAlle 17:00 del 10 settembre Grimaldi ricevette da Zara il testo di un accordo che il generale Spigo aveva preso con i tedeschi: le truppe italiane si sarebbero dovute arrendere ai tedeschi senza opporre alcuna resistenza. Gruppi di partigiani infiltratisi a Sebenico avevano nelle stesse ore gi\u00e0 prelevato fra la popolazione una settantina di ustascia e serbi anticomunisti: una decina di essi erano stati uccisi, poi Grimaldi reag\u00ec energicamente ottenendo la liberazione degli altri prigionieri. Nel contempo, era gi\u00e0 stato preparato un elenco di cento italiani da consegnare: agenti della questura, appartenenti alla milizia, ufficiali e sottufficiali dell'esercito, ma gli eventi successivi resero impossibile il loro fermo.\nAl mattino dell'11, venne convocato un incontro fra lo stato maggiore partigiano e il comando italiano: Grimaldi riusc\u00ec a convincere gli iugoslavi dell'imminente venuta dei tedeschi, informandoli dell'ordine ricevuto da Zara. Nonostante l'estrema fluidit\u00e0 della situazione, i partigiani lasciarono Sebenico il giorno stesso. Alle 16:00 dell'11 settembre, i primi reparti tedeschi entrarono a Sebenico.\nIl giorno successivo il comandante della 114\u00aa Divisione di Cacciatori (\"114. J\u00e4ger-Division\"), Generalleutnant Karl Eglseer, convoc\u00f2 l'intero corpo ufficiali presso il comando settore e parl\u00f2 loro. Successivamente interpell\u00f2 la truppa radunata in quattro diverse localit\u00e0, proponendo di continuare la guerra a fianco della Germania o in alternativa di essere internati in prigionia: la gran parte dei soldati scelse la prigionia, capeggiata dallo stesso generale Grimaldi.\nSettore di Spalato.\nDall'8 al 10 settembre.\nSecondo quanto riport\u00f2 il generale Emilio Becuzzi, a Spalato e immediati dintorni erano concentrati circa 13.000 militari italiani su un totale di 20.000 al suo comando. Di questi 20.000, 8.000 erano in forze al XVIII Corpo d'Armata, il cui comando si era trasferito da Spalato a Zara il 3 settembre, 11.000 uomini della divisione Bergamo e 1.000 uomini di passaggio. La maggior parte dei militari della Bergamo era dislocata nei distaccamenti a corona della citt\u00e0 e sulla costa (Dernis, Signo, Sebenico, Macarsca, Almissa e Podgora) e sulle isole (Zirona, Brazza, Bua, Solta, Lesina, Lissa e minori). In citt\u00e0 aveva sede anche il Comando Marittimo della Dalmazia (Maridalmazia) agli ordini dell'ammiraglio Antonio Bobbiese, oltre al Comando Marittimo di Spalato (capitano di corvetta Riccardo Lesca): pi\u00f9 di 1.500 uomini fra ufficiali e marinai. In citt\u00e0 viveva la pi\u00f9 numerosa collettivit\u00e0 italiana della Dalmazia - esclusa Zara - con oltre un migliaio di italiani autoctoni e circa duemila fra funzionari, insegnanti, portuali, ferrovieri e le loro famiglie, giunti dalla penisola.\nLe prime notizie dell'armistizio crearono una confusione grandissima e secondo il generale Becuzzi furono numerosi i casi di fraternizzazione tra i partigiani nazionalisti e i presidi italiani. Becuzzi, che aveva gi\u00e0 ricevuto la Memoria OP 44 che prevedeva di contrastare i tedeschi qualora avessero tentato di occupare posizioni italiane, si ritrov\u00f2 con la \"Bergamo\" chiusa tra gli ex alleati tedeschi e ustascia e i vecchi nemici partigiani della EPLJ. Alle prime ore del 9 settembre Becuzzi ordin\u00f2 a tutti i settori di astenersi dai contatti con i partigiani; a seguito per\u00f2 di un colloquio telefonico con il generale Spigo, l'ordine venne modificato: le trattative con i partigiani erano autorizzate, a patto che questi \u00abpassino alle nostre dipendenze\u00bb. Allo stesso modo, vennero emanati in immediata successione ad alcuni presidi esterni prima degli ordini di ripiegamento e poi dei contrordini, il che contribu\u00ec ad aumentare la confusione. Becuzzi stesso si rec\u00f2 a Zara al fine di ottenere ordini, ma trov\u00f2 la citt\u00e0 gi\u00e0 occupata dai tedeschi e si risolse a rientrare a Spalato. Nelle stesse ore, il generale Alfonso Cigala Fulgosi - comandante della piazza di Spalato - procedette al disarmo del personale tedesco di scorta ad una nave romena attraccata in porto, oltre che al piantonamento del consolato tedesco.\nLa confusione ingenerata nei reparti italiani convinse oltre ai tedeschi che gi\u00e0 si stavano avvicinando da nord anche i partigiani titini a concentrare le proprie forze su Spalato al fine di mettere le mani sugli ingenti armamenti italiani. Subito dopo aver diramato l'ordine di trattare con i partigiani, Becuzzi ebbe una serie di contatti con i cetnici, che nel settore di Spalato contavano circa 2.000 uomini inquadrati nella Milizia Volontaria Anti Comunista, al comando del maggiore serbo Pavasovi\u0107. Quest'ultimo chiese a Becuzzi quali fossero le decisioni della Bergamo, mettendo a disposizione i suoi uomini a patto che fossero fornite armi e munizioni. Becuzzi chiese tempo per consultarsi con il comando del corpo d'armata e al pomeriggio riconvoc\u00f2 Pavasovi\u0107 per comunicargli la consegna delle armi per il giorno successivo, al fine di costituire un battaglione di 500 cetnici, da dislocare a Castel Vitturi (lungo la riviera a nord di Spalato). Appena partito Pavasovi\u0107, Becuzzi ricevette una delegazione di comunisti e partigiani di Spalato per stabilire le prime basi di un accordo. Il generale italiano aveva invitato in citt\u00e0 per il giorno successivo Ivo Lola Ribar, del Comando Supremo dell'EPLJ, e il capo partigiano Vicko Krstulovi\u0107, comandante della IV zona operativa (Dalmazia), per organizzare una difesa contro i tedeschi. Ma in immediata successione era pervenuto da Zara l'ordine di applicare le disposizioni armistiziali \"senza spargimento di sangue\", il che rese Becuzzi molto incerto sul come gestire la situazione. Intanto i partigiani slavi resisi conto dell'incertezza del comando italiano iniziarono a disarmare i militari italiani con la forza e a saccheggiare i magazzini. Ad essi si unirono numerosi spalatini di origine slava. Giunta la notizia che il comando d'armata aveva deciso di cedere le armi ai tedeschi, Becuzzi inform\u00f2 i partigiani di non aver intenzione di obbedire all'ordine lasciando per\u00f2 intendere di non essere nemmeno disposto a resistere contro i tedeschi. L'11 settembre riuniti i propri ufficiali li inform\u00f2 sulla situazione sostenendo che era opportuno, vista l'impossibilit\u00e0 di contrastare i tedeschi, cedere le armi ai partigiani e far sbandare l'esercito. All'ipotesi di Becuzzi sembra che si opponessero soltanto Cigala Fulgosi e Salvatore Pelligra. Intanto le violenze dei partigiani contro i militari italiani proseguirono senza che Becuzzi si opponesse accordando agli jugoslavi la possibilit\u00e0 di reclutare volontari italiani. Il 12 settembre infine si risolse nell'ordinare la consegna delle armi ai partigiani jugoslavi per il giorno successivo.\nIl disarmo delle truppe italiane.\nL'intera divisione, priva di ordini chiari, fu facilmente disarmata dai partigiani. Il generale Becuzzi in seguito afferm\u00f2 che la maggioranza dei soldati e degli ufficiali non fosse intenzionata a proseguire la guerra e quindi non avrebbe aperto il fuoco n\u00e9 contro i tedeschi, n\u00e9 contro i partigiani. Circostanza smentita per\u00f2 dalle testimonianze di numerosi superstiti che sottolinearono che i soldati protestarono rumorosamente e che moltissimo armamento individuale fu reso inservibile o gettato in mare pur di non essere consegnato, come molti automezzi furono ribaltati, mentre quasi tutti i cannoni furono resi inservibili.\nIl maggiore Bruno Koch, dopo aver protestato per l'avvenuto disarmo del proprio reparto la notte del 12 settembre si suicid\u00f2.\nIl suo nome fu poi aggiunto alle vittime del massacro di Treglia.\nSolo cento soldati furono lasciati con il proprio armamento e posti a guardia delle caserme finch\u00e9 non furono spostati in localit\u00e0 Spinuti, dove i bombardamenti aerei potevano avvenire con efficacia. Al contempo, in contrasto con gli accordi sottoscritti il 12 settembre, furono affissi manifesti in cui si invitava la popolazione a segnalare i militari italiani che avessero preso parte a rappresaglie contro i partigiani. Alle proteste degli ufficiali italiani Becuzzi replic\u00f2 che \"era la logica conseguenza di chi aveva agito male\".\nIl 17 settembre Becuzzi ebbe un nuovo incontro con i capi partigiani a Castel Vitturi alla presenza del maggiore dell'OSS Deakin. La discussione affront\u00f2 la resa e la questione dei presunti criminali di guerra italiani. Becuzzi ai testimoni sembr\u00f2 interessato a nascondere il fatto che i militari italiani fossero stati disarmati dalla popolazione e dai partigiani e si concord\u00f2 di dichiarare che si fossero fatti disarmare volontariamente. Sulla consegna di soldati italiani invece Becuzzi si dimostr\u00f2 almeno inizialmente pi\u00f9 fermo anche se alla fine, ottenuto il restringimento del campo delle accuse acconsent\u00ec alla consegna di undici militari definiti \"criminali di guerra\". A partire dal 19 settembre per alcuni giorni a seguire incominci\u00f2 la repressione anti-italiana con fucilazioni presso il cimitero di San Lorenzo e nelle campagne vicine. Particolarmente colpita fu la questura di polizia di Spalato che ebbe 41 dispersi, di cui parte fu poi rinvenuta in fosse comuni.\nIl 23 settembre da Bari giunsero a Spalato quattro navi cariche di materiale bellico da consegnare ai partigiani. Becuzzi prese posto sulla torpediniera Aretusa abbandonando circa ottomila soldati della Bergamo. Cigala Fulgosi e Pelligra invece rifiutarono l'imbarco fintanto che non fossero partiti tutti i soldati della divisione. Il 25 settembre i partigiani abbandonarono Spalato temendo di rimanere circondati dai tedeschi della 7. SS-Freiwilligen-Gebirgs-Division \"Prinz Eugen\" che a marce forzate si stava avvicinando alla citt\u00e0.\nIl massacro.\nAssunto il controllo della citt\u00e0, i tedeschi rastrellarono i civili che durante la breve occupazione partigiana avevano fatto causa comune con questi. Al generale Salvatore Pelligra fu ordinato di radunare tutti gli ufficiali italiani presenti in citt\u00e0 per un numero complessivo di 450. Tra questi figuravano anche tre generali, Policardi (comandante del genio di corpo d'armata), Pelligra e Cigala Fulgosi (comandante della piazza di Spalato e padre di Giuseppe Cigala Fulgosi, pluridecorato ufficiale della Regia Marina), diversi colonnelli e tenenti colonnelli, un maggiore ed alcuni ufficiali subalterni. Con il pretesto del trasferimento in Germania, questo gruppo venne avviato su camion ma, dopo essere stati portati in una cava di ghiaia, tutti gli ufficiali vennero uccisi a colpi di mitragliatrice. Sul massacro, dimenticato dalle autorit\u00e0 italiane, gett\u00f2 luce la figlia di uno degli ufficiali scomparsi dopo la resa, Carlo Linetti, maggiore e comandante di uno dei battaglioni di fanteria della divisione. Questa, dopo anni di ricerche, senza alcun aiuto da parte delle autorit\u00e0 italiane e tra il sospetto di quelle jugoslave, riusc\u00ec a incontrare un vecchio abitante della zona che era a conoscenza di un massacro compiuto dai tedeschi dopo l'8 settembre. Dopo gli scavi condotti sul sito, tra i cadaveri oramai decomposti venne rinvenuto un unico ufficiale di fanteria con i gradi da maggiore, identificato pertanto come Linetti. Le salme vennero poi rimpatriate negli anni cinquanta e sepolte nel Tempio votivo di Venezia.\nBibliografia.\nNota sulla bibliografia.\nIn italiano le fonti edite sul massacro di Treglia sono praticamente solo quelle presentate. In tedesco si pu\u00f2 vedere il volume di Thomas Casagrande, \"Die Volksdeutsche SS-Division \"Prinz Eugen\". Die Banater Schwaben und die nationalsozialistischen Kriegsverbrechen. Campus\", Francoforte sul Meno 2003. Il testo di Oddone Talpo \u00e8 fra le fonti italiane la pi\u00f9 completa, attingendo anche a memoriali e testimonianze orali. Detto studio presenta inoltre alle pagine 1249-1328 la trascrizione di una serie di documenti originali italiani e tedeschi di fondamentale importanza per comprendere il contesto da cui scatur\u00ec il massacro, oltre alla \"Relazione del tenente Ulisse Donati sul massacro di Treglia\", compilata ad agosto del 1945 e consegnata da Donati ai Reali Carabinieri di Venezia. Da ci\u00f2 dipende il fatto che il testo del Talpo sia la fonte maggiormente utilizzata."}
{"id": "2208015", "revid": "580", "url": "https://it.wikipedia.org/wiki?curid=2208015", "title": "Comuni italiani di lingua walser", "text": "Elenco dei comuni italiani riconosciuti ufficialmente come di lingua walser, secondo lo statuto della Regione autonoma Valle d'Aosta e la legge 482/1999 (per i comuni nelle province di Vercelli e del VCO)."}
{"id": "2208016", "revid": "1442080", "url": "https://it.wikipedia.org/wiki?curid=2208016", "title": "Richard Boone", "text": "Recit\u00f2 in pi\u00f9 di 50 film, distinguendosi in particolare nel genere western, ed ebbe grande notoriet\u00e0 anche sul piccolo schermo grazie alla serie televisiva \"Have Gun - Will Travel\". Zio dell'attore Randy Boone (nato nel 1942) e cugino del cantante-attore Pat Boone, recit\u00f2 in tre film accanto a John Wayne, \"La battaglia di Alamo\" (1960), diretto dallo stesso Wayne, \"Il grande Jake\" (1971) di George Sherman, e \"Il pistolero\" (1976) di Don Siegel.\nBiografia.\nGli inizi.\nFiglio di Kirk E. Boone, un benestante avvocato che lavorava per grandi aziende e di Cecile Beckerman, Boone si iscrisse alla Stanford University di Palo Alto (California), ma la lasci\u00f2 nel 1941 prima della laurea, per arruolarsi in marina. Comp\u00ec il suo servizio militare come ufficiale d'ordinanza nell'aviazione e partecip\u00f2 alla seconda guerra mondiale sul fronte del Sud-Pacifico.\nCarriera.\nDopo la guerra, grazie al sostegno finanziario percepito con i fondi garantiti dal G.I. Bill, pot\u00e9 iscriversi all'Actors Studio di New York per studiare recitazione. Allievo serio e metodico, Boone esord\u00ec a Broadway nel 1947 nella tragedia Medea, poi recit\u00f2 nel Macbeth (1948) e nel 1950 in \"The Man\".\nIl suo esordio nel cinema avvenne nel 1951 con il ruolo di un marine in \"Okinawa\" (1951), diretto da Lewis Milestone, con Richard Widmark, Jack Palance, Robert Wagner e Karl Malden. Nel 1953 ricopr\u00ec il ruolo di Ponzio Pilato nel kolossal \"La tunica\" (1953), diretto da Henry Koster e primo film girato con la tecnica del cinemascope. Egli comparve in una sola scena del film, nella quale d\u00e0 istruzioni al centurione Marcello Gallio, interpretato da Richard Burton, per la crocifissione di Cristo. Negli anni successivi l'attore apparve in una nutrita serie di pellicole western e d'avventura, come \"La spia dei ribelli\" (1954) di Hugo Fregonese, \"L'uomo senza paura\" (1955) di King Vidor, \"Esecuzione al tramonto\" (1956) di Charles F. Haas, e \"I tre banditi\" (1957) di Budd Boetticher.\nDal 1954 al 1956 Boone divenne un volto familiare del piccolo schermo, comparendo settimanalmente come protagonista nella serie drammatica \"Medic\", per la quale ricevette la \"nomination\" al premio Emmy per il 1955 come Miglior attore protagonista in una serie televisiva. Fu tuttavia un'altra interpretazione, quella di \"Paladin\" nella serie \"Have Gun - Will Travel\" (in onda dal 1957 al 1963), che fece di lui una star del piccolo schermo e per la quale ricevette altri due premi Emmy nel 1959 e nel 1960.\nDurante gli anni sessanta Boone apparve regolarmente anche in altri programmi televisivi, come il quiz del sabato sera \"What's My Line? Mystery Guests\" della CBS. Egli ebbe inoltre anche una propria serie televisiva, \"Richard Boone\", che and\u00f2 in onda per una sola stagione, dal 1963 al 1964, ma che gli valse il quarto premio Emmy. Nel medesimo anno, grazie a \"The Danny Kaye Show\" e a \"The Dick Van Dyke Show\", vinse il Golden Globe. Dopo la chiusura della sua trasmissione settimanale, Boone si trasfer\u00ec con la famiglia a Honolulu (Hawaii), andando ad abitare nella localit\u00e0 di Oahu. Boone persuase il produttore Leonard Freeman a effettuare le riprese del film televisivo \"Hawaii Squadra Cinque Zero\" esclusivamente nelle Hawaii. Impressionato dalle sue argomentazioni, Freeman offr\u00ec a Boone il ruolo di Steve McGarrett, ma l'attore declin\u00f2 l'offerta e il ruolo fu sostenuto da Jack Lord.\nBoone prosegu\u00ec la carriera cinematografica, privilegiando interpretazioni in ruoli da antagonista. Fra i film da lui interpretati sono da ricordare \"Il principe guerriero\" (1965) di Franklin Schaffner, \"Hombre\" (1967), di Martin Ritt, \"Il compromesso\" (1968) di Elia Kazan, \"La valle dei Comanches\" (1970) di Jerry Hopper, \"Il grande Jake\" (1971) di George Sherman, e \"Il pistolero\" (1976) di Don Siegel.\nAll'inizio degli anni settanta interpret\u00f2 la parte di Hec Ramsey nell'omonima serie televisiva western, nel ruolo di un investigatore che privilegia il ricorso al cervello piuttosto che alla rivoltella. A met\u00e0 del decennio fece ritorno a New York per insegnare recitazione nella stessa scuola che molti anni prima aveva frequentato come allievo.\nVita privata.\nBoone ebbe tre matrimoni: dal 1937 al 1940 con l'attrice Jane Hopper; dal 1949 al 1950 con Mimi Kelly; dal 1951 con Claire McAloon, dalla quale ebbe il figlio Peter. Mor\u00ec nel 1981 a seguito di un tumore alla gola."}
{"id": "2208019", "revid": "287204", "url": "https://it.wikipedia.org/wiki?curid=2208019", "title": "Piotr Ma\u0142achowski", "text": "Ha un primato personale di 71,84 metri, la quinta miglior misura di tutti i tempi che corrisponde anche al record nazionale polacco. In carriera ha vinto un argento alle olimpiadi di Pechino 2008 e uno a quelle di Rio 2016, due argenti mondiali rispettivamente a Berlino 2009 e Mosca 2013 ed \u00e8 stato detentore del titolo europeo due volte: nell'edizione di Barcellona 2010 ed Amsterdam 2016. Nel 2010 e nel 2014 ha conquistato la vittoria complessiva della Diamond League nel lancio del disco.\nDopo aver prestato il servizio militare obbligatorio dal 2004 al 2005, dal 2005 entra ufficialmente nell'esercito nazionale polacco nel quale \u00e8 attualmente caporale del secondo battaglione del distretto militare della Slesia.\nBiografia.\nLa carriera giovanile (1999-2005).\nInizia a praticare sport presso la scuola di Ciechan\u00f3w seguito dall'insegnante Witolda Suskiego.\nNel 1999, conclude al decimo posto ai campionati nazionali polacchi nella categoria cadetti.\nDebutta a livello internazionale nel 2001 concludendo quinto ai campionati europei juniores di Grosseto con un lancio a .\nL'anno successivo ha partecipato ai campionati mondiali juniores di Kingston finendo sesto con 60,46 metri.\nNel novembre 2004 ha iniziato il servizio militare nel distretto militare della Slesia.\nNel 2005 ha vinto la medaglia d'argento ai campionati europei under 23 grazie ad un lancio a 63,99 metri, alle spalle del solo Robert Harting.\nL'affermazione internazionale (2006-2007).\nAll'inizio del 2006 vince per la prima volta la Coppa Europa invernale di lanci a Tel Aviv con un lancio a 65,01 metri battendo nell'occasione anche l'estone Gerd Kanter.\nSuccessivamente prende parte alla Coppa Europa a Malaga come rappresentante della Polonia dove riesce a conquistare la vittoria lanciando fino alla misura di 66,21 metri, nuovo record polacco.\nAi Campionati europei di G\u00f6teborg 2006 riesce a qualificarsi per la finale fermandosi poi al sesto posto.\nIl 17 marzo 2007 conclude secondo in Coppa Europa invernale di lanci a Jalta con un lancio a 65,05 metri.\nPi\u00f9 tardi prende parte per la seconda volta alla Coppa Europa, questa volta a Monaco di Baviera, dove vince ancora lanciando a 66,09 metri.\nNel mese di agosto partecipa ai Campionati del mondo di Osaka. In questa manifestazione, dopo essersi qualificato per la finale, ha concluso dodicesimo.\nDopo il terzo posto alla IAAF World Athletics Final, il 16 ottobre, vince l'oro ai giochi militari mondiali siglando il record della manifestazione a 65,87 metri.\nI successi (2008-2010).\nNel 2008, dopo aver vinto il suo quarto titolo nazionale consecutivo nel lancio del disco, ha concluso terzo in Coppa Europa.\nDurante la stagione, dopo aver raggiunto buoni risultati portando il record nazionale polacco fino alla misura di 68,65 metri, giunge alle Olimpiadi di Pechino come uno dei favoriti alla vittoria della medaglia.\nNel corso della manifestazione riesce a conquistare la medaglia d'argento dietro solo all'estone Gerd Kanter.\nSul finire della stagione conclude secondo alla IAAF World Athletics Final.\nIl 23 maggio 2009 ad Halle, migliora ulteriormente il suo record nazionale di altri 10 centimetri portandolo a 68,75. A maggio si infortuna al dito indice della mano destra.\nNonostante l'infortunio, il 9 giugno, vince la medaglia d'oro ai campionati mondiali militari di Sofia.\nPoco dopo, con il risultato di 66,24, vince la prima edizione del Campionato europeo per nazioni.\nAi Campionati del mondo di Berlino 2009 raggiunge il secondo posto superando pi\u00f9 volte il record nazionale polacco e perdendo il titolo solo all'ultimo turno quando il tedesco Robert Harting lanci\u00f2 fino alla misura di 69,43 metri, il suo nuovo primato personale.\nAlla fine della stagione conclude ancora terzo alla IAAF World Athletics Final.\nConclusa la stagione agonistica decide di sottoporsi ad un intervento chirurgico per risolvere i problemi al dito indice.\nDurante la stagione 2010, riesce a conquistare varie vittorie in meeting internazionali come all'Aviva British Grand Prix di Gateshead dove ha sfiorato il limite dei 70 metri con un lancio a 69,83 metri.\nGiunto ai Campionati europei di Barcellona come uno dei favoriti ha vinto la competizione con un lancio a 68,87 metri battendo il rivale tedesco Robert Harting.\nGrazie ai successi ottenuti durante la stagione nei meeting della Diamond League, ne ha conquistato la vittoria complessiva nella specialit\u00e0 del lancio del disco.\nAlla fine di settembre, ha subito intervento chirurgico per curare un'ernia.\nI problemi fisici e le Olimpiadi di Londra (2011-2012).\nDurante un 2011 con alti e bassi a causa di alcuni problemi fisici prende comunque parte ai Campionati del mondo di Taegu.\nDopo essersi qualificato per la finale non \u00e8 riuscito per\u00f2 ad andare oltre alla nona posizione.\nConclusa la stagione decide di sottoporsi ad un intervento chirurgico per risolvere alcuni problemi al ginocchio sinistro che gli provocavano forti dolori fin dal mese di maggio. Terminato l'intervento con successo, ha dovuto seguire una riabilitazione di tre settimane.\nNel 2012 ha preso parte ai Giochi olimpici di dove ha concluso la gara in quinta posizione con un lancio a 67,19 metri.\nOltre i 70 metri (2013).\nInizia la stagione 2013 con la vittoria della prima tappa della Diamond League a Shanghai seguito poi dal secondo posto nella tappa successiva a Eugene.\nL'8 giugno raggiunge l'apice della sua carriera durante gli FBK-Games ad Hengelo nei Paesi Bassi.\nDopo aver aperto la gara con un lancio a , al quarto tentativo incrementa la sua prestazione fino a , ma \u00e8 nel turno successivo che riesce a superarsi lanciando fino alla misura di 71,84 metri.\nGrazie a questo lancio, oltre a riuscire a battere il tedesco Robert Harting interrompendo la sua lunga serie di vittorie, ha migliorato il record nazionale polacco ed \u00e8 riuscito a raggiungere l'apice della classifica mondiale stagionale e la quinta posizione nella classifica mondiale di tutti i tempi.\nRecord nazionali.\nPiotr Ma\u0142achowski ha stabilito il record nazionale polacco di lancio del disco:"}
{"id": "2208021", "revid": "287204", "url": "https://it.wikipedia.org/wiki?curid=2208021", "title": "Piotr Malachowski", "text": ""}
{"id": "2208023", "revid": "110157", "url": "https://it.wikipedia.org/wiki?curid=2208023", "title": "Under the Influences", "text": "Under the Influences \u00e8 il secondo album solista di Mike Ness, frontman dei Social Distortion, pubblicato il 9 novembre 1999 da Time Bomb Recordings. Si tratta di una raccolta di cover di celebri artisti country e bluegrass come Hank Williams, Marty Robbins e Carl Perkins."}
{"id": "2208025", "revid": "104458", "url": "https://it.wikipedia.org/wiki?curid=2208025", "title": "\u0160pela Bra\u010dun", "text": "Nei suoi otto anni in Coppa del Mondo (dal 1995 al 2003) ha partecipato a 136 gare; in totale vanta cinque piazzamenti nelle prime dieci, con un terzo posto come miglior risultato.\nBiografia.\nStagioni 1994-1998.\nLa Bra\u010dun debutt\u00f2 in campo internazionale ai Mondiali juniores di Lake Placid 1994 e in Coppa del Mondo il 10 gennaio 1995 nel supergigante di Flachau, senza concludere la prova; nella stessa stagione vinse la medaglia di bronzo nella combinata ai Mondiali juniores di Voss. Sempre nel 1995, il 16 novembre, and\u00f2 per la prima volta a punti in Coppa del Mondo con il 23\u00ba posto ottenuto in supergigante sulle nevi di Vail/Beaver Creek.\nAlla sua prima presenza iridata, Sestriere 1997, fu 30\u00aa nella discesa libera e 20\u00aa nel supergigante. Gareggi\u00f2 nelle medesime specialit\u00e0 anche al suo debutto olimpico, , classificandosi rispettivamente 24\u00aa e 30\u00aa.\nStagioni 1999-2003.\nAi Mondiali di Vail/Beaver Creek 1999 si piazz\u00f2 26\u00aa nella discesa libera, 27\u00aa nel supergigante e 14\u00aa nella combinata; quest'ultimo risultato sarebbe rimasto il suo miglior piazzamento iridato in carriera. Il 17 dicembre dello stesso anno colse il suo unico podio in Coppa del Mondo: 3\u00aa nella discesa libera di Sankt Moritz vinta da Isolde Kostner. Anche ai Mondiali di Sankt Anton am Arlberg 2001 e ai XIX Giochi olimpici invernali di , sue ultime presenze iridata e olimpica, prese parte alle prove di discesa libera (classificandosi rispettivamente 29\u00aa e 22\u00aa, suo miglior risultato olimpico) e di supergigante (28\u00aa e 24\u00aa).\nSmise di partecipare a gare internazionali all'inizio del 2003. La sua ultima prova di Coppa del Mondo fu la discesa libera di Cortina d'Ampezzo del 18 gennaio, chiusa dalla Bra\u010dun al 50\u00ba posto; si conged\u00f2 quindi dal Circo bianco in occasione della discesa libera di Coppa Europa disputata a Meg\u00e8ve il 29 gennaio, dove fu 61\u00aa."}
{"id": "2208028", "revid": "20768", "url": "https://it.wikipedia.org/wiki?curid=2208028", "title": "Bhakti yoga", "text": ""}
{"id": "2208032", "revid": "287204", "url": "https://it.wikipedia.org/wiki?curid=2208032", "title": "Spela Bracun", "text": ""}
{"id": "2208035", "revid": "1494169", "url": "https://it.wikipedia.org/wiki?curid=2208035", "title": "Sorcery", "text": ""}
{"id": "2208037", "revid": "726373", "url": "https://it.wikipedia.org/wiki?curid=2208037", "title": "Il delta di Venere", "text": "Il delta di Venere \u00e8 un libro composto da 15 racconti erotici; scritto da Ana\u00efs Nin \u00e8 stato pubblicato nel 1977. I racconti furono composti negli anni quaranta su commissione di un cliente, conosciuto come \"il collezionista\", che ne faceva uso privato.\nI racconti variano per lunghezza e sono legati insieme, oltre che dalla descrizione esplicita della sessualit\u00e0, anche dal punto di vista femminile entro cui sono incentrati.\nNel 1995 il regista Zalman King produsse un film \"Il delta di Venere\" basato sul libro.\nTemi trattati.\nAlcuni personaggi che si rivelano essere importanti per la consequenzialit\u00e0 del lavoro riappaiono in molte di queste storie. L'autrice si occupa di molte tematiche sessuali, alcune delle quali anche molto tab\u00f9 per l'epoca, tra cui voyeurismo, violenza sessuale, incesto, omosessualit\u00e0, infedelt\u00e0 coniugale e pedofilia.\nMantiene nonostante i temi focalizzata l'attenzione sullo studio e la descrizione dei vari personaggi femminili che vi si intersecano."}
{"id": "2208043", "revid": "339392", "url": "https://it.wikipedia.org/wiki?curid=2208043", "title": "Secret Diary of a Call Girl", "text": ""}
{"id": "2208045", "revid": "827882", "url": "https://it.wikipedia.org/wiki?curid=2208045", "title": "Walking on Sunshine", "text": ""}
{"id": "2208049", "revid": "767487", "url": "https://it.wikipedia.org/wiki?curid=2208049", "title": "Per proteggere l'enorme Maria", "text": "Per proteggere l'enorme Maria \u00e8 il secondo album di Simon Luca, pubblicato nel 1972 per la Ariston Records.\nIl disco.\nPrimo disco registrato da \"Simon Luca\" con il suo gruppo rock \"L'Enorme Maria\", composto da molti dei protagonisti della scena musicale milanese di inizio anni settanta."}
{"id": "2208055", "revid": "1305772", "url": "https://it.wikipedia.org/wiki?curid=2208055", "title": "Storia dei manoscritti di Qumran", "text": "La Storia dei manoscritti di Qumran riassume i fatti riguardanti la scoperta, gli scavi e la pubblicazione dei manoscritti ritrovati intorno a Qumran tra il 1947 ed il 1956.\nLa localit\u00e0.\nSulla sponda nord-occidentale del Mar Morto, 12 chilometri a sud di Gerico, si incontrano delle rovine isolate che gli arabi chiamano Khirbet Qumran (dall'arabo \"khirba\", dial. \"khirbet\", \"rudere\").\nIl terreno su cui sorge il Khirbet Qumran \u00e8 costituito da una terrazza marnosa che si stende tra il ripido versante roccioso di una montagna del deserto di Giuda e un dirupo che sovrasta il Mar Morto. Il fatto che la zona si trovi a 400 metri sotto il livello del Mar Mediterraneo, e che sia incassata tra catene di montagne, rende il clima pesante in tutte le stagioni per l'afa, il gran caldo e l'aria immobile, carica di un'alta percentuale di umidit\u00e0 dovuta alla rapida evaporazione delle acque del lago salato.\nIl complesso archeologico comprende oggi le costruzioni sulla terrazza marnosa costituenti un quadrilatero di circa 35 metri per lato, dove sono identificabili le abitazioni, gli spazi comuni, i servizi, la torre, l'acquedotto con le cisterne nella parte sud-occidentale, detta \"dei vivi\", che si prolunga per 140 metri, e ad est la necropoli con circa 1200 tombe.\nLa scoperta delle grotte del Qumran.\nAttorno all'aprile del 1947, un giovane pastore beduino di nome Muhammad Ahmad al-Hamid, soprannominato Muhammad al-D\u012bb (Maometto il lupo), appartenente alla trib\u00f9 Ta\u2018amire, scopr\u00ec casualmente quella che oggi \u00e8 chiamata \"grotta 1\", posta a circa 1\u00a0km a nord di Qumran. Sembra che Muhammad abbia scoperto la grotta inseguendo una capra che si era staccata dal suo gregge.\nIl giorno dopo ritorn\u00f2 sul posto con un compagno e si arrampic\u00f2 nella grotta scoprendo una serie di giare di terracotta, tutte pi\u00f9 o meno cilindriche e munite di coperchio, nelle quali erano stati deposti dei rotoli avvolti nel lino.\nSecondo l'intervista fatta ai beduini nel documentario \"L'Enigma dei Rotoli del Mar Morto\" (\"The Enigma of the Dead Sea Scrolls\"), il giovane beduino aveva l'abitudine di tirare pietre nelle cavit\u00e0 che localizzava nei dintorni in cerca di tesori nascosti. E un giorno sent\u00ec il suono di un vaso che si infrangeva. Non \u00e8 certo per\u00f2 che il giovane beduino fosse da solo quando si rec\u00f2 all'esplorazione della grotta per la prima volta.\nAlcuni mesi dopo quell'inattesa scoperta, i beduini, con alcuni dei rotoli prelevati dalla grotta, si recarono al mercato di Betlemme da un mercante cristiano di nome Khalil Iskandar Shahin, che prese in consegna i rotoli in cambio di una piccola somma di denaro. Khalil, che era membro della Chiesa cattolica sira, port\u00f2 i rotoli a Gerusalemme dal suo superiore religioso, il metropolita Athanasius Yeshue Samuel, che li acquist\u00f2 per 97,20 dollari. Athanasius, avendo intuito l'importanza dei documenti, riusc\u00ec a scoprire la posizione della grotta, la raggiunse ed effettu\u00f2 anche un provvisorio sopralluogo. In seguito l'ecclesiastico trasport\u00f2 i quattro rotoli acquisiti negli Stati Uniti e si mise a cercare un acquirente.\nIntanto, alla fine del 1947 altri tre rotoli furono acquistati per vie analoghe da un archeologo dell'Universit\u00e0 Ebraica di Gerusalemme, il professor Eliezer Lipa Sukenik, che si rese immediatamente conto dell'autenticit\u00e0 e dell'antichit\u00e0 dei testi. Sukenik era il padre del noto archeologo Yigael Yadin. Il 29 novembre dello stesso anno Sukenik si rec\u00f2 a Betlemme presso il mercante al quale i beduini si erano rivolti inizialmente. Esamin\u00f2 le giare provenienti dalla grotta e altri materiali manoscritti, e li acquist\u00f2 in blocco.\nLa Guerra arabo-israeliana del 1948, seguita alla dichiarazione d'indipendenza d'Israele, blocc\u00f2 le ricerche. Soltanto il 28 gennaio 1949 fu individuata la \"grotta numero 1\" (quella appunto dove furono trovati i manoscritti di Qumran) e, fra il 15 febbraio e il 5 marzo di quell'anno, fu effettuato il primo scavo archeologico. Si trovarono giare, vasi, pezzi di stoffa e altri 70 manoscritti o frammenti, che si erano staccati da quelli ritrovati dai beduini. Furono anche individuati, ad un chilometro a sud della grotta, i resti di edifici che costituivano l'insediamento umano di Qumran, fino ad allora variamente considerati.\nGli istituti culturali israeliani si misero sulle tracce dei manoscritti per riportarli in loco. Nei primi anni cinquanta Yigael Yadin, che si trovava negli USA, riusc\u00ec a contattare Athanasius Yeshue Samuel. Venne a sapere che il metropolita non avrebbe ceduto i rotoli ad un acquirente ebreo, cos\u00ec alz\u00f2 l'offerta a 250.000 dollari e ne venne in possesso tramite un intermediario.\nNel 1955 il primo ministro israeliano Moshe Sharett annunci\u00f2 alla nazione che i rotoli erano stati tutti recuperati. Vennero esposti per la prima volta nel 1967, ma dopo soli due anni vennero ritirati per timore che si deteriorassero.\nGrazie ai beduini e agli archeologi furono scoperte negli anni successivi altre grotte, sia nelle vicinanze di Qumran, sia in altre zone nel deserto di Giuda, lungo il Mar Morto e in altre localit\u00e0 del sud d'Israele. Le grotte e le fessure della roccia esaminate furono alcune centinaia; in una trentina venne ritrovato materiale interessante; in undici si \u00e8 trovato materiale scritto su pergamena, papiro o rame.\nOggi i reperti sono conservati in parte nel Museo d'Israele e nel Museo Rockefeller, entrambi a Gerusalemme, in parte ad Amman, altri alla Biblioteca Nazionale di Parigi. Vari frammenti sono poi in possesso di istituzioni o di privati.\nGli scavi.\nAlla fine del 1951 gli studiosi cominciarono ad interessarsi a tutta l'area attorno alla grotta in cui furono rinvenuti i manoscritti. Ulteriori campagne di ricerca e di scavi portarono, alla fine di marzo del 1956, alla scoperta di altre dieci grotte contenenti manoscritti e resti di vario genere.\nIl totale di tutti i documenti frammentari ritrovati \u00e8 di circa 900 pezzi. Si presume che, in origine, nelle grotte fossero custoditi circa 1000 documenti; una parte dei rotoli \u00e8 stata scoperta e portata via gi\u00e0 nell'antichit\u00e0 e nel Medioevo. Altri rotoli sono marciti nel corso di circa due millenni senza lasciare tracce o sono stati trasformati dall'umidit\u00e0 in solidi blocchi impossibili da sciogliere. Inoltre, di rotoli originariamente molto grandi, sono rimasti nella maggior parte dei casi, solo pochi frammenti. Non di rado i frammenti sono cos\u00ec piccoli che non \u00e8 stata possibile neppure l'identificazione dell'opera di provenienza.\nPubblicazione.\nAlcuni dei documenti vennero pubblicati presto. Tutti i manoscritti della Grotta 1 uscirono in stampa tra il 1950 ed il 1956, quelli delle altre otto grotte furono pubblicati nel 1963, ed il 1965 vide la pubblicazione del \"manoscritto dei Salmi\" della Grotta 11. Le loro traduzioni in inglese seguirono immediatamente dopo.\nUna eccezione furono i contenuti della Grotta 4, rappresentante il 40% del totale. La loro pubblicazione \u00e8 stata affidata alla \"Squadra internazionale\" capeggiata da Padre Roland de Vaux dell'Ordine Domenicano di Gerusalemme. Il gruppo pubblic\u00f2 il primo volume del materiale affidatogli nel 1968, \nQuindi una larga porzione dei ritrovamenti della Grotta 4 non vennero resi pubblici per anni. L'accesso ai manoscritti era governato da una \"legge di segretezza\" che permetteva di vedere i materiali solo alla Squadra Internazionale o alle persone da essa designate. Dopo la morte di de Vaux nel 1971 i suoi successori rifiutarono ripetutamente di permettere la pubblicazione anche di fotografie di questi materiali, impedendo agli altri studiosi di farsi un proprio parere. Questa regola fu infranta prima, dalla circolazione fuori dalla Squadra Internazionale di 17 documenti da parte di Ben Zion Wacholder, in base ad un accordo del 1988 e poi, nello stesso mese, dalla scoperta e pubblicazione di un insieme completo di fac-simile della Grotta 4 non coperti dalla regola di segretezza alla \"Huntington Library\" di San Marino in California. Dopo altri ritardi queste fotografie furono pubblicate da Robert Eisenman e da James Robinson come \"A Facsimile Edition of the Dead Sea Scrolls\". Come risultato, la regola di segretezza fu rimossa.\nLa pubblicazione fu accelerata con l'affidamento dell'incarico allo studioso olandese-israeliano Emanuel Tov editore-capo nel 1990. La pubblicazione dei documenti della Grotta n. 4 inizi\u00f2 subito e cinque volumi furono stampati nel 1995. A tutto il 2007 rimangono da completare due volumi di una serie completa di trentanove dal titolo: \"Discoveries in the Judean Desert\" (Scoperte nel deserto di Giuda).\nNel dicembre del 2007 la \"Fondazione dei Rotoli del Mar Morto\" incaric\u00f2 un editore londinese di pubblicare una copia esatta (\"fac-simile\") di tre rotoli, \"The Great Isaiah Scroll\" (\"1QIsa\", Il grande rotolo di Isaia), \"The Order of the Community\" (\"1QS\", L'Ordine della Comunit\u00e0), e \"The Pesher to Habakkuk\" (\"1QpHab\"). Del gruppo dei primi tre uno fu esposto alla mostra di Seul in Corea del Sud \"Early Christianity and the Dead Sea Scrolls\" e il secondo fu acquistato dalla Biblioteca Britannica (\"British Library\") di Londra.\nPolemiche sulle esposizioni.\nNegli ultimi anni le esposizioni dei Manoscritti del Mar Morto sono state oggetto di dibattito. Ad esempio, in un articolo del \"National Post\" intitolato \"Controversy surrounds exhibit of Dead Sea Scrolls\" (Le polemiche circondano l'esposizione dei Rotoli del Mar Morto) si dice che un professore di storia negli Stati Uniti abbia accusato un precedente progetto analogo in San Diego di voluto pregiudizio ed incompetenza scientifica ed abbia suggerito che il curatore dell'esposizione non fosse all'altezza del suo compito.\nSecondo l'articolo, i critici accuserebbero il progetto di San Diego di presentare la teoria \"Qumran-Esseni\" sull'origine tradizionale dei rotoli, un'ipotesi che alcuni credono favorisca il Cristianesimo conservatore, ad esclusione di altre teorie.\nL'articolo afferma che lo storico dell'Universit\u00e0 di Chicago Norman Golb \u00ab...attacc\u00f2 l'esposizione di San Diego facendo circolare una critica di 24 pagine al catalogo della mostra che sosteneva ci\u00f2 che egli chiam\u00f2 \"una gran quantit\u00e0 di veri e propri errori e di affermazioni indimostrabili presentate come verit\u00e0\"\u00bb.\nUn articolo comparso sul \"Los Angeles Times\" sostiene che Robert Eisenman, un professore di religioni mediorientali e di archeologia al \"California State Long Beach\" disse che le opinioni dissidenti non vengono mai riportate nelle serie di pubblicazioni che accompagnano le esposizioni dei Rotoli del Mar Morto, comprese - egli sostiene - quella di San Diego.\nIn una lettera pubblicata dal \"National Post\", Michael Hager, direttore del Museo di Storia Naturale di San Diego, difende la qualit\u00e0 di questa esposizione, sostenendo che: \u00ab...le idee presentate con l'esposizione dei Rotoli del Mar Morto sono state accuratamente esaminate da una squadra di studiosi ben accreditati in argomenti biblici, presentati con parecchie teorie alternative riguardanti la loro origine.\u00bb\nIn un'altra lettera, pubblicata sul medesimo giornale, Golb sosteneva che \u00abLa controversia che si sta ora aprendo sui rotoli nasce dal fatto che il dibattito fra le due teorie prevalenti sull'origine dei rotoli - quella Qumran-Esseni e quella dell'origine a Gerusalemme - \u00e8 riportata in una presente mostra al Museo Ebraico di New York. Per contrasto, molti musei in passate esposizioni celarono al pubblico questo dibattito. Il Museo Reale dell'Ontario, che ha reputazione di rigore scientifico, ora sta affrontando il problema di presentare un'esposizione accurata ed equilibrata.\u00bb\nIl \"Wall Street Journal\" ed altri quotidiani hanno riferito che il dibattito tecnico sull'origine dei rotoli fu posto in evidenza nella mostra dei Rotoli del Mar Morto tenutasi presso il Museo Ebraico a New York nell'autunno del 2008.\nUn articolo dell\"'Indy Week\" sostiene che critici dell'esposizione dei Rotoli del Mar Morto, tenutasi a Raleigh, nella Nuova Carolina, \u00ab...contestano che l'esposizione escludesse le prospettive \"ebraiche\" sui rotoli a favore di una visione \"cristiana\" e che stravolgesse i risultati delle ricerche pi\u00f9 recenti sulla provenienza dei rotoli.\u00bb L'autore aggiunge che \u00abNon pare rispondente al vero che l'esposizione, mancando di sincerit\u00e0 in merito alla natura dei Rotoli di Qumran, conceda poco spazio alle tesi laiche.\u00bb ma conclude che \u00ab...ma se questo sia dovuto ad un pregiudizio dell'amministrazione del museo o ad un'intrinseca debolezza degli argomenti degli oppositori, dipende da colui cui lo si chiede\u00bb.\nCopie digitali.\nLe immagini ad alta risoluzione dei Rotoli del Mar Morto possono essere acquistate sia in forma di libro che di disco multi-volume, ad un prezzo modesto, oppure visionate presso biblioteche universitarie.\nSecondo il settimanale Computer Weekly (16 novembre 2007) un gruppo del King's College London sta collaborando con l'Autorit\u00e0 Israeliana per le Antichit\u00e0, che sta progettando la creazione di una copia digitale dei Rotoli. Il 27 agosto 2008 una Agenzia di stampa israeliana su internet, la YNET, ha annunciato che il progetto \u00e8 in corso.\nSecondo il programma i rotoli dovrebbero essere resi disponibili al pubblico su Internet. Il progetto comprende la scansione a raggi infrarossi dei rotoli che dovrebbe presentare maggiori dettagli, non visibili con la luce normale.\nIl testo di quasi tutti i rotoli non-biblici \u00e8 stato registrato e commentato nella morfologia dal Dottor Martin Abegg Jr., professore in materia presso la Trinity Western University di Langley, BC, in Canada.\nCome annunciato, il Museo di Israele in collaborazione con Google ha provveduto a digitalizzare i manoscritti e a pubblicarli in rete nel 2011 sul sito The Digital Dead Sea Scrolls."}
{"id": "2208057", "revid": "1305772", "url": "https://it.wikipedia.org/wiki?curid=2208057", "title": "Turnaround", "text": ""}
{"id": "2208063", "revid": "28406", "url": "https://it.wikipedia.org/wiki?curid=2208063", "title": "Medaglia di Giovanni VIII di Bisanzio", "text": ""}
{"id": "2208065", "revid": "183976", "url": "https://it.wikipedia.org/wiki?curid=2208065", "title": "Sonia Nef", "text": ""}
{"id": "2208066", "revid": "125860130", "url": "https://it.wikipedia.org/wiki?curid=2208066", "title": "Hunter Zolomon", "text": "Hunter Zolomon, noto anche come Zoom, \u00e8 un personaggio dei fumetti creato da Geoff Johns (testi) e Scott Kolins (disegni), pubblicato dalla DC Comics. Compare per la prima volta in \"The Flash: Secret Files &amp; Origins\" (vol. 1) n. 3 (novembre 2001).\n\u00c8 un criminale originariamente associato al personaggio di Flash, nemesi di Wally West (il terzo Flash della storia) ed \u00e8 il terzo Anti-Flash in ordine cronologico apparso per la prima volta come Hunter Zolomon.\nIl sito \"IGN\" nel 2009 ha inserito Zoom al 37\u00b0 nella classifica dei migliori cattivi dei fumetti di tutti i tempi.\nStoria editoriale.\nCreato da Geoff Johns e Scott Kolins, Hunter Zolomon appare per la prima volta in \"The Flash: Secret Files &amp; Origins\" n. 3 del novembre 2001, mentre la prima comparsa di Zoom risale a \"The Flash\" n. 197 del giugno 2003, scritto da Geoff Johns, disegnato da Scott Kolins e inchiostrato da Doug Hazlewood. Una volta morto Eobard Thawne, il secondo Anti-Flash assassinato da Barry Allen, Geoff Johns decise di creare Zoom per dotare anche Wally West/Flash di un suo opposto. Infatti lo stesso Zoom indossa gli stessi vestiti di Thawne, tranne qualche piccola differenza.\nNei primi anni duemila, \u00e8 comparso in numerose storie della serie sul velocista scarlatto di Geoff Johns, dapprima nei panni di profiler della polizia e amico di Wally, e in seguito come nuovo Anti-Flash e nemesi di Wally West. Imperversa nelle vesti di antagonista anche per la Justice League of America, per Lanterna Verde e per la Justice Society of America. L'ultima apparizione di Zolomon risale all'aprile 2010 nell'ultimo numero della miniserie \"Flash: Rinascita\" (vol. 1) n. 6, prima di ritornare ad otto anni di distanza su \"Flash: Annual\" nel marzo 2018.\nIn Italia la pubblicazione della prima storia di Hunter Zolomon risale al gennaio 2010 nel volume \"Flash di Geoff Johns\" edito da Planeta deAgostini (contenente sia la prima storia di Zolomon che la prima di Zoom).\nBiografia del personaggio.\nLe origini.\nHunter Zolomon \u00e8 cresciuto a Richmond, in Virginia. Ebbe una relazione travagliata con i suoi genitori, che raramente si parlavano o parlavano con lui. Il giorno in cui sarebbe dovuto partire per il college, trov\u00f2 la polizia insediata a casa sua. Suo padre risult\u00f2 essere un serial killer che aveva ammazzato sei ragazze e, dopo essere stato denunciato dalla moglie, lui l'aveva uccisa, venendo ucciso a sua volta dalla polizia dopo aver rifiutato di arrendersi.\nHunter divenne ossessionato dalla voglia di comprendere la mente dei criminali al fine di poter fermare gente come suo padre. Studi\u00f2 psicologia e criminologia alla George Mason University, dove incontr\u00f2 la sua ragazza, Ashley, con la quale condivideva l'amore per la corsa, che pi\u00f9 tardi spos\u00f2. Successivamente si un\u00ec all'F.B.I. con la moglie specializzandosi nel perseguimento di criminali da quattro soldi in costume. L'amore di Hunter per Ashley fu secondo solo dal suo amore per il padre di questa, che vedeva una figura paterna surrogata. Durante quel periodo, Zolomon si interess\u00f2 a dozzine di super-criminali sperando che molti non fossero semplicemente \"malvagi\" ma fraintesi e mentalmente instabili a causa dei loro tragici passati.\nSfortunatamente, la carriera degli Zolomons all'F.B.I. \u00e8 stata tragicamente interrotta. Quando Hunter studiava un criminale in costume di nome \"The Clown\", valut\u00f2 male la sua storia e convinse il padre di Ashley che il criminale che stavano inseguendo non sarebbe stato in grado di affrontare la sua vita adulta, e quindi non sarebbe stato in grado di usare un'arma come arma. Si sbagli\u00f2 e, in seguito all'incidente, il padre di Ashley venne ucciso. Hunter rest\u00f2 anche con un ginocchio danneggiato, avendo bisogno di un bastone per camminare ed essendo impossibilitato anche a correre. Ashley lasci\u00f2 Hunter poco dopo, che disse addio anche all'F.B.I. Pi\u00f9 tardi fu rivelato che Ashley era la principale responsabile delle dimissioni di Zolomon dal lavoro, nutrendo rancore per le supposizioni arroganti di Hunter riguardo al comportamento criminale e per il suo ruolo causale nella morte di suo padre.\nDopo essere arrivato a Keystone City, ottenne il lavoro di profiler, lavorando con la polizia nel Dipartimento di Ostilit\u00e0 Metaumane. Il suo lavoro lo portava al costante contatto con Flash, Wally West, e i due divennero buoni amici. La sua intuizione fu un prezioso aiutante nella risoluzione di una gran numero di casi ma fu sempre restio ad un lavoro dietro una scrivania.\nLa trasformazione in Zoom.\nHunter fu seriamente ferito in un attacco da Gorilla Grodd a Iron Heights, quando Grodd mise in scena una rivolta nella prigione, e ne rest\u00f2 paralizzato dalla vita in gi\u00f9. Chiese a Wally West di utilizzare il tapis-roulant nel Museo di Flash per tornare indietro nel tempo e prevenire l'immane tragedia, ma West rifiut\u00f2, dicendo che non poteva compromettere il tempo. Zolomon, sentendo che Wally non doveva temere ci\u00f2 per il bene della loro amicizia, irruppe nel Museo di Flash deciso ad utilizzare il tapis-roulant di persona. L'esplosione che ne segu\u00ec distrusse il Museo e colleg\u00f2 Hunter al tempo - descritto da Jay Garrick come \"deragliato fuori dal tempo dall'esplosione\" - quindi permette a Zolomon di alterare la velocit\u00e0 al quale potrebbe arrivare muovendosi nel tempo, dando l'illusione della super velocit\u00e0.\nZolomon si convinse che West non lo aveva aiutato perch\u00e9, diversamente da Barry Allen, lui non aveva mai sofferto una tragedia personale, e quindi non poteva capire quanto terribile poteva essere. Zolomon decise di divenire il nuovo Zoom e che causando una tragedia nella vita di Wally West, avrebbe aiutato quest'ultimo a divenire un eroe migliore. Dopo aver preso in prestito la velocit\u00e0 degli altri velocisti e quindi la parit\u00e0 di condizioni, che gli permise brevemente di pareggiare la quasi velocit\u00e0 della luce di Zoom, Flash riusc\u00ec a batterlo e a prevenire il suo ex amico dall'uccidere sua moglie Linda Park, all'epoca incinta.\nTuttavia, l'attacco di Zoom provoc\u00f2 l'aborto dei due gemelli che Linda aspettava. Grazie al fatto che Wally utilizz\u00f2 gli squarci nel tempo creati dai poteri di Zoom, Zolomon fu portato a forza in un'anomalia temporale-essendo messo in una frattura leg\u00f2 un nodo nella sua linea temporale e fin\u00ec in uno stato comatoso, guardando continuamente la morte di suo suocero.\nL'ex moglie di Zolomon, Ashley Zolomon, lo rimpiazz\u00f2 come profiler e sprec\u00f2 un sacco di tempo nel tentativo di comunicare con lui. A causa di un incidente d'auto, Ashley stette in ospedale per qualche tempo. All'incirca nel periodo in cui Zoom si risvegli\u00f2 dal coma, preoccupato per Ashley. Scelse cautamente di rimanere lo stesso nella sua cella.\nGuerra pericolosa.\nZoom fu portato via dalla sua auto incarcerazione da Cheetah (alias Dr. Barbara Minerva) nel tentativo di imbrigliare la super velocit\u00e0 e di indurlo nella crescente Secret Society. I due ebbero una breve storia sentimentale, ma non accadde nulla di serio, in quanto Zoom si sentiva ancora legato ad Ashley.\nZoom pi\u00f9 tardi infiltr\u00f2 la gi\u00e0 crescente \"Guerra dei Cattivi\" tra il cattivi di Capitan Cold, i cattivi riformati di Trickster e i cattivi, a cui era stato fatto il lavaggio del cervello, di Top. Rapidamente rianimando sua moglie, e portatala fuori dalla guerra alla casa di Linda Park, Zoom ritorn\u00f2 al fronte per sconfiggere Capitan Cold, affermando che \"l'Uomo che Domin\u00f2 lo Zero Assoluto\" stava sprecando il tempo di Flash con i suoi metodi da criminale vecchio stile e pieno di boria. Mentre Flash e Kid Flash (Bart Allen) tentavano di contenere la battaglia, Zoom strozz\u00f2 Kid Flash, minacciando di spezzargli il collo in maniera simile a come fece Barry Allen a Eobard Thawne (Professor Zoom).\nPrima che Zoom potesse uccidere Kid Flash, tuttavia, il Professor Zoom in persona arriv\u00f2 su un tapis roulant cosmico, con Jay Garrick incatenato sulla parte davanti, dato che Zoom aveva prima catturato Jay e forzato a portare indietro nel tempo il Professor Zoom dal giorno della sua morte per servirsi della sua assistenza.\nNe deriv\u00f2 una battaglia tra i due Flash e Kid Flash contro i due Zoom (durante il quale Kid Flash scapp\u00f2 dalla presa di Zoom vibrando cos\u00ec velocemente da divenire intangibile, l'unico potere che Zoom non poteva duplicare) ma alla fine i due Zoom riuscirono nel loro intento, acchiappando Flash e saltando sul tapis-roulant. Zoom obblig\u00f2 Flash a guardare il loro primo combattimento, in cui Linda fu gravemente ferita e abort\u00ec.\nZoom sent\u00ec che Wally West avrebbe dovuto concentrarsi sui sentimenti di tristezza e perdita da questa esperienza e disse al Professor Zoom di rimandarlo all'inizio cos\u00ec che potesse guardarlo di nuovo. Ma quando la scena ricominci\u00f2 dall'inizio, lo zio e mentore di Wally, Barry Allen apparve, sul suo tapis-roulant personale e disse che stava cercando il Professor Zoom.\nBarry rimosse Wally dall'immediato pericolo, dicendogli che era l\u00ec per riportare Thawne al suo tempo, e che non importava quanto brutto potesse sembrare, West avrebbe potuto vincere se si fosse \"spinto un po'\". Lui e Thawne sparirono nel tempo. Zoom, arrabbiato, cominci\u00f2 a correre intorno al mondo, pianificando di accrescere la velocit\u00e0 per scontrarsi con Linda per ucciderla, collidendo con lei. Wally si precipit\u00f2 a recuperarlo, ma Zoom era a un passo o due pi\u00f9 avanti. All'ultimo minuto, Wally realizz\u00f2 cosa significasse il consiglio di Barry e raggiunse lo stadio finale della velocit\u00e0, spingendo s\u00e9 stesso e colpendo Zoom alle spalle. Zoom cadde in avanti e fu catturato dal boom sonico che lui stesso utilizz\u00f2 per uccidere i figli di Linda (questo cre\u00f2 una guarigione dello squarcio temporale, restituendo a Linda la gravidanza). Zoom corse per salire sul tapis-roulant ma Wally trascina entrambi nel loro reciproco presente. Lungo la via, videro scene della vita di Zoom. Qui Zoom realizz\u00f2 le sue malefatte verso Wally e si scus\u00f2 brevemente prima di scivolare nella linea temporale. Pi\u00f9 tardi viene visto come una figura fantasmizzata che si scusa con sua moglie. Con la sua recente epifania, una fase della sua vita come personaggio era finita. Fu visto l'ultima volta scusarsi con Ashley, all'insaputa di lei.\nZoom ritorna in \"Crisi infinita\" come capo velocista della Secret Society, affermando che i loro avversari sarebbero stati eroi pi\u00f9 forti se loro fossero sopravvissuti. In \"Crisi infinita\" n. 1 \u00e8 un membro della squadra di forza della Societ\u00e0 responsabile del massacro dei Combattenti per la Libert\u00e0. Zoom in persona sfregi\u00f2 Damage colpendolo con pugni a incredibile velocit\u00e0.\nUn anno dopo.\nZoom pi\u00f9 tardi apparve al saccheggio di Roma, essendo aiutato dalla nonna di Bart Allen, per aiutarla a proteggere Bart da una grande tragedia che il criminale Inertia stava pianificando. Non \u00e8 noto se Zoom viaggi\u00f2 di persona in questo periodo di tempo, o se si \u00e8 arenato dopo il suo ultimo incontro con Wally West.\nFu anche perseguitato dalla Justice League al fine di catturare Sinestro, dopo che Batman e Hal Jordan scoprirono l'esistenza del Sinestro Corps.\nZoom viene inseguito dalla Justice Society of America ad Atlanta. Damage \u00e8 bandito da quella citt\u00e0, ma entra comunque in cerca di vendetta. Durante una zuffa, finisce per prendere Zoom come ostaggio, finch\u00e9 non viene calmato dalle parole di Liberty Belle. Deluso dal fatto che Damage non si sta impegnando, gli lancia contro un tubo affilato per ucciderlo. Liberty Belle utilizza la sua super velocit\u00e0 per prenderlo e rimandarglielo, facendogli perdere i sensi.\nSuccessivamente, lo si pu\u00f2 vedere come membro della Societ\u00e0 segreta dei supercriminali di Libra.\nCrisi finale.\nQualche tempo dopo libera Inertia dalla sua paralisi, inflittagli tempo prima da Wally West, sperando di farne il suo apprendista come nuovo Kid Flash, insegnandogli come migliorare la sua vita e quella degli altri infliggendo grandi tragedie.\nInerzia impara la lezione troppo bene, e si autoconferma Kid Zoom, il nuovo portatore di tragedie, mettendo i nemici di Flash contro Zoom. Impiegando i poteri di manipolazione della linea temporale che Zoom gli pass\u00f2, regredisce il corpo di Zoom al momento della paralisi, al corpo di Hunter Zolomon, strappandogli i suoi poteri.\nTempo dopo, nel periodo del ritorno di Barry Allen, un Hunter Zolomon senza poteri riappare come detenuto della prigione di Iron Heights, occupando la cella adiacente a quella dell'originale Professor Zoom. Propone un'alleanza a Thawne, affermando che possono entrambi essere aiutarsi l'uno l'altro ad essere migliori.\nLa guerra dei Flash.\nNell'era \"Rinascita\", ambientata in un mondo in cui il tempo \u00e8 stato resettato dopo gli eventi di \"Flashpoint\" e l'intervento del Dottor Manhattan, che ha portato Wally West a rimanere intrappolato fuori dal tempo per anni, il destino di Hunter Zolomon \u00e8 inizialmente sconosciuto. Tuttavia, dopo che Barry Allen e Iris West costretti ad affrontare Eobard Thawne nel XXV secolo, culminando con il suo assassinio da parte di Iris che uccide un impotente Thawne, un uomo inizialmente non identificato in un mantello e una maschera identifica Iris come l'assassino, e manda indietro i Rinnegati in tempo per arrestarla. Dopo che i Rinnegati se ne sono andati, l'uomo incappucciato, che in realt\u00e0 \u00e8 Hunter Zolomon, rivela che questo fa parte del suo piano, che ha ideato da quando \u00e8 stato intrappolato in futuro, per costringere il vero Flash a riconoscere che la tragedia li rende migliori eroi e l'unico modo per renderli pi\u00f9 forti \u00e8 forzare i Flash ad andare in guerra.\nPoteri e abilit\u00e0.\nMentre la maggior parte dei velocisti dell'universo DC traggono i loro poteri dalla Forza della Velocit\u00e0, Hunter Zolomon ha la capacit\u00e0 di alterare il tempo relativo a se stesso, manipolando la velocit\u00e0 del tempo che scorre attorno a lui e muoversi a \"velocit\u00e0\" che rivaleggiano con quelle di Wally West (suo primo avversario). Ad ogni passo che fa, usa il viaggio nel tempo per controllare la sua linea temporale personale; lo rallenta per muoversi pi\u00f9 velocemente e lo accelera per muoversi pi\u00f9 lentamente. Ci\u00f2 consente a Zolomon di correre a \"velocit\u00e0 sovrumane\". Pu\u00f2 anche creare potenti boom sonici e onde d'urto schioccando le dita, ed \u00e8 in grado di garantire una forma di \"super velocit\u00e0\" agli altri esseri dando loro la possibilit\u00e0 di controllare le loro linee temporali relative attraverso se stesso (Zoom pu\u00f2 chiudere questa connessione a volont\u00e0).\nA causa della sua percezione del tempo rallentato, gli attributi fisici di Zolomon sono stati aumentati a livelli sovrumani, permettendogli di reagire senza sforzo al pericolo e di essere in grado di resistere ai colpi dei velocisti senza subire gravi ferite. La natura temporale dei poteri di Zoom lo rende immune dai soliti problemi e ostacoli incontrati da altri velocisti, come l'attrito e la percezione quando si muovono a velocit\u00e0 elevate.\nZoom possiede una mente acuta, poich\u00e9 un tempo era un investigatore specializzato nello studio della criminologia e della psicologia. \u00c8 anche un esperto in molte forme di combattimento corpo a corpo, inclusa la forma di arti marziali del Taekwondo. Anche prima di ottenere i suoi poteri metaumani, Zolomon era gi\u00e0 un esperto corridore.\nAltri media.\nAnimazione.\nSebbene ufficialmente Zoom non apparve mai direttamente nella serie animata \"Justice League Unlimited\", esiste comunque un riferimento diretto a lui. Nell'episodio \"Divided We Fall\", la fusione Brainiac/Lex Luthor crea repliche artificiali dei Justice Lords. Questi sono i sette membri fondatori della Justice League da una dimensione alternativa in cui presero il controllo sull'America, riformando un regime dittatoriale fascista, e che indossano costumi diversi rispetto alla Justice League della realt\u00e0 \"ufficiale\", che \u00e8 costretta a battersi contro queste controparti artificiali. Dato che Flash mor\u00ec prima che la Justice League si trasformasse in Justice Lords, non ci fu mai un costume di Flash-Justice Lord. Per cui, Brainiac/Luthor cre\u00f2 una propria versione del Flash malvagio il cui costume \u00e8 identico a quello di Zoom."}
{"id": "2208079", "revid": "599013", "url": "https://it.wikipedia.org/wiki?curid=2208079", "title": "Primo\u017e Kozmus", "text": "Biografia.\nGli inizi (1997-2002).\nLa sua carriera internazionale inizi\u00f2 nel 1997, quando fu eliminato nel turno di qualificazione dei Campionati europei juniores.\nDue anni dopo fece il suo esordio in Coppa Europa, raggiungendo anche la finale ai campionati europei under 23.\nNel 2000 partecipa alla Olimpiadi Sydney, tuttavia, durante la competizione, non \u00e8 riuscito a lanciare oltre alla misura di 68,83 metri.\nL'affermazione internazionale (2003-2006).\nLa svolta per la sua carriera arriver\u00e0 nel 2003 con la partecipazione ai campionati mondiali di Parigi. Durante questa competizione riusc\u00ec a classificarsi quinto con un lancio a 79,68 metri, a breve distanza dal bronzo.\nL'anno successivo ha partecipato alla sua seconda Olimpiade, questa volta, ad , dopo aver raggiunto la finale raggiunse la quinta posizione.\nDopo aver saltato la stagione 2005 a causa di un infortunio, nel 2006 prese parte ai Campionati europei di G\u00f6teborg terminando la gara in sesta posizione.\nI successi (2007-2009).\nNel 2007, ai Campionati del mondo di Osaka ha vinto la medaglia d'argento e, poco dopo, ha vinto il titolo mondiale militare.\nIl 17 agosto 2008 ha raggiunto il suo pi\u00f9 grande successo della carriera vincendo il ti9tolo olimpico a lle Olimpiadi di .\nEsattamente un anno dopo, il 17 agosto 2009, ha vinto l'oro ai Campionati del mondo a Berlino.\nL'annunciato ritiro ed il ritorno (2009-oggi).\nNell'ottobre 2009, inaspettatamente, annuncia il suo ritiro dall'attivit\u00e0 sportiva. L'anno successivo, il 25 ottobre, decide di tornare all'atletica con l'obiettivo di difendere la medaglia d'oro olimpica. Dopo il suo ritorno vince il bronzo ai mondiali di Taegu 2011.\nNel 2012 partecipa alle Olimpiadi di Londra. Dopo aver superato agevolmente il turno di qualificazione, in finale conclude secondo alle spalle del solo Kriszti\u00e1n Pars.\nAi mondiali di Mosca 2013 conclude quarto con la misura di 79,22 metri. Nel 2014 conclude sesto ai campionati europei di Zurigo.\nCampionati nazionali.\n1999\n2000\n2001\n2002\n2003\n2004\n2006\n2007\n2008\n2009\n2011\n2013\n2014"}
{"id": "2208080", "revid": "765341", "url": "https://it.wikipedia.org/wiki?curid=2208080", "title": "Raffaele Carlesso", "text": "Biografia.\nNacque a Costa di Rovigo, terzogenito di Pietro, maresciallo dei Carabinieri e di Bartalotta Concetta. Da bambino si trasfer\u00ec a Vittorio Veneto e a 12 anni a Pordenone. Operaio tessile, studi\u00f2 alle scuole serali per ottenere il diploma tecnico commerciale. Fin da giovanissimo scal\u00f2 diverse cime delle Prealpi Carniche con itinerari di grande difficolt\u00e0. Chiamato alle armi nell'8\u00b0 Regg.to Alpini di Tolmezzo, nominato istruttore militare di roccia, tra l'altro, da solo salv\u00f2 la vita a due commilitoni sulle Tre Cime di Lavaredo rischiando di morire assiderato.\nDal 1932 al 1940 si spost\u00f2 in Veneto per lavorare nei lanifici di Schio e Valdagno. Apr\u00ec una lunga serie di vie nuove, in particolare nel Gruppo delle Piccole Dolomiti Vicentine e nel Gruppo della Civetta. Nel periodo bellico, venne mandato in Sardegna alla direzione di una fabbrica di tessuti e coperte per l'esercito. Rientr\u00f2 a Pordenone nel 1946 dove avvi\u00f2 un commercio di tessuti. Riprese un'attivit\u00e0 alpinistica di rilievo fin oltre la soglia degli 80 anni. Mor\u00ec a Pordenone a 91 anni dopo una vita dedicata alla famiglia, all'alpinismo, al lavoro.\nLegato alla montagna da grandi sentimenti \u00e8 stato promulgatore di profondi insegnamenti: \nNominato Socio Accademico del C.A.I. nel 1931, venne premiato con la Medaglia d'Oro al Valore Atletico nel 1935, il Premio S. Marco nel 1972, L'Agordino d'Oro nel 1987, Il Premio Papa Leone I Magno nel 1994, la Medaglia d'Oro del C.A.I. nel 1996.\nNel centenario della nascita, gli \u00e8 stata intitolata la palestra naturale di roccia di Dardago-Budoia.\nLe scalate.\nDotato di grande tecnica e agilit\u00e0 nell'arrampicata libera, \u00e8 stato uno dei massimi esponenti dell'Alpinismo Italiano nel periodo d'oro del VI grado. Quel ventennio tra il 1920 e 1940 in cui si \u00e8 marcata la rivalit\u00e0 tra gli alpinisti austro/tedeschi della \u201cScuola di Monaco\u201d e quelli nazionali della \u201cScuola Italiana\u201d per il raggiungimento e superamento della massima difficolt\u00e0 dell'arrampicata. Persona schiva e modesta, non ha lasciato alcun diario, nessuna relazione delle sue numerose imprese, per cui non si conosce esattamente la quantit\u00e0 delle salite effettuate. \nIl suo alpinismo si \u00e8 svolto maggiormente nel gruppo delle Prealpi Carniche con \u201cprime\u201d sul Cimon dei Furlani, Cimon del Cavallo, Col Nudo, Duranno, Cret\u00f2n di Culzei, Campanile del Rifugio Pordenone, Campanile di Val Montanaia, parete est. Nelle Piccole Dolomiti Vicentine sul Baffelan, Sibelle, Soglio Rosso, Soglio d'Uderle, Campanile di Fontana d'Oro.\nNel 1934 e 1936 le sue scalate storiche pi\u00f9 famose, con Bortolo Sandri la prima della parete sud della Torre Trieste e con Mario Menti la prima sulla nord ovest della Torre di Valgrande entrambe nel Gruppo della Civetta. In particolare, la salita della Torre Trieste \u00e8 tuttora considerata una delle pi\u00f9 difficili salite classiche di tutto l'arco alpino e all'epoca rappresent\u00f2 l'apice estremo delle scalate su roccia.\nNumerosi e famosi i suoi compagni di cordata tra i quali Francesco Maddalena, Renzo Granzotto, Batista Vinatzer, Gino Sold\u00e0, Franz Demuth, Oscar Soravito, Ettore Castiglioni, Attilio Tissi, Giovanni Andrich, Franco Bertoldi, Tita Casetta.\nPrincipali ascensioni.\nLe imprese nelle Alpi pi\u00f9 rilevanti furono:"}
{"id": "2208083", "revid": "287204", "url": "https://it.wikipedia.org/wiki?curid=2208083", "title": "Primoz Kozmus", "text": ""}
{"id": "2208089", "revid": "767487", "url": "https://it.wikipedia.org/wiki?curid=2208089", "title": "Vantuir", "text": "Caratteristiche tecniche.\nGiocava come difensore centrale.\nCarriera.\nClub.\nGioc\u00f2 dal 1969 al 1974 nell'Atl\u00e9tico Mineiro, vincendo il Campionato Mineiro nel 1970 e aggiudicandosi la Bola de Prata nel 1971; lasciata la squadra di Belo Horizonte per il Flamengo, torn\u00f2 presto al club di partenza, giocandovi per altri quattro anni, dal 1975 al 1978. Gioc\u00f2 poi con Gr\u00eamio, Am\u00e9rica e Rio Branco-ES, con cui chiuse la carriera nel 1984.\nNazionale.\nCon la Nazionale di calcio del Brasile gioc\u00f2 7 partite dal 1972 al 1975."}
{"id": "2208090", "revid": "179980", "url": "https://it.wikipedia.org/wiki?curid=2208090", "title": "Vantuir Galdino Gomes", "text": ""}
{"id": "2208093", "revid": "1652635", "url": "https://it.wikipedia.org/wiki?curid=2208093", "title": "666 (numero)", "text": "Seicentosessantasei (666) \u00e8 il numero naturale dopo il 665 e prima del 667.\nPropriet\u00e0 matematiche.\nIl numero 666 \u00e8 strettamente legato al 36, che \u00e8 a sua volta un numero triangolare, somma dei numeri interi da 1 a 8.\nConsiderando il 36 come somma dei numeri 15 e 21, anch'essi numeri triangolari, la somma dei loro quadrati d\u00e0 come risultato 666.\nTra 1 e 666 esistono 121 numeri primi, mentre tra 1 a 36 ci sono 11 numeri primi, va notato che 121 \u00e8 il quadrato di 11.\nIl numero 666 \u00e8 pari alla somma delle sue cifre elevate alle potenze di 1 e 3.\nLa somma dei quadrati dei primi sette numeri primi \u00e8 pari a 666.\nIl 666 \u00e8 uguale ad una somma palindroma di cubi: formula_7\nInoltre alternando somma e differenza della sesta potenza dei primi tre numeri interi si ottiene 666.\nMoltiplicando il numero 666 per s\u00e9 stesso si ottiene il numero 443556. Scomponendo tale numero si possono ottenere i numeri 443 e 556, che sommati tra loro danno il numero 999."}
{"id": "2208096", "revid": "22356", "url": "https://it.wikipedia.org/wiki?curid=2208096", "title": "Seymouriamorfi", "text": ""}
{"id": "2208101", "revid": "1305772", "url": "https://it.wikipedia.org/wiki?curid=2208101", "title": "Ivano Corghi", "text": "\u00c8 scomparso nel 2006, all'et\u00e0 di 83 anni.\nCaratteristiche tecniche.\nGiocatore.\nPortiere agile e scattante, era dotato di grande reattivit\u00e0 tra i pali, con cui sopperiva agli eventuali errori di posizionamento. Per queste sue doti i tifosi modenesi lo avevano soprannominato \"la pulce saltatrice\".\nAllenatore.\nPrediligeva un calcio spiccatamente difensivo, applicando il catenaccio.\nCarriera.\nGiocatore.\nDopo gli esordi nella Libertas, formazione giovanile modenese, gioc\u00f2 nella Siderno Marina e quindi nella Juventina Palermo, tra il 1940 ed il 1943, conquistando la promozione nella serie cadetta nel 1942. Dopo la seconda guerra mondiale disputa con il l'anomalo Campionato Misto Bassa Italia 1945-46, debuttando il 21 ottobre 1945 nella sconfitta interna contro il .\nPosto in lista di trasferimento nel 1946, passa per due stagioni in Serie A al Modena, in seguito al mancato ingaggio del reggiano Vasirani a causa di un doppio tesseramento con Modena e . Inizialmente \u00e8 riserva di Andrea Carlo Corazza; a causa di alcune incertezze del titolare, gli subentra mantenendo il posto fino alla fine del campionato, concluso con il terzo posto finale dietro il e la Juventus. Corghi risulta il portiere meno battuto della Serie A, e stabilisce anche il record di imbattibilit\u00e0 per il Modena nella massima serie (513 minuti). Nella stagione 1947-1948 parte come titolare ma subisce a sua volta un infortunio che lo estromette dalla formazione modenese, totalizzando a fine campionato 13 presenze.\nNel 1948 l'allenatore Alfredo Mazzoni lo mette fuori rosa, e a novembre si trasferisce al Novara, dove disputa undici stagioni di cui le prime 8 in Serie A e le successiva tre Serie B. Nell'estate 1957 riscatta il proprio cartellino dalla societ\u00e0 piemontese, salvo poi farvi ritorno per le sue due ultime stagioni da giocatore.\nIn carriera ha collezionato complessivamente 271 presenze in Serie A.\nAllenatore.\nSmessi i panni di calciatore, intraprende la carriera di allenatore sulla panchina del Novara; si dimette gi\u00e0 nel settembre successivo, per proseguire l'attivit\u00e0 di commerciante in granaglie, e contemporaneamente allena la Correggese, tra i dilettanti modenesi. \u00c8 poi a Modena, come vice di Giulio Lelovich, che sostituisce per alcuni mesi a causa di una malattia. Nel 1961 siede sulla panchina del , appena retrocesso in Serie D, e sfiora la promozione per due anni consecutivi. Successivamente \u00e8 a Carpi, dove rimane per un biennio conquistando la promozione in Serie C nel campionato 1963-1964, dopo lo spareggio con il Bolzano.\nNel 1965 siede sulla panchina del , in Serie C, venendo avvicendato a campionato in corso da Dante Boni. In seguito guida Frosinone, Sangiovannese, Grosseto e di nuovo Carpi, in Serie D, venendo esonerato a stagione in corso.\nDopo il ritiro.\nSi trasferisce a Modena, dove risiedevano la moglie e i figli, e incomincia l'attivit\u00e0 di imprenditore e commerciante di calzature, ricevendo l'onorificenza di Maestro del Commercio."}
{"id": "2208108", "revid": "1543377", "url": "https://it.wikipedia.org/wiki?curid=2208108", "title": "Comuni italiani di lingua greca", "text": "Sono 25 i comuni italiani di lingua greca entro i cui territori si applicano le disposizioni di tutela delle minoranze linguistiche storiche ai sensi della . Sono distribuiti in tre regioni (Calabria, Puglia e Sicilia) nell'Italia meridionale e insulare."}
{"id": "2208111", "revid": "767487", "url": "https://it.wikipedia.org/wiki?curid=2208111", "title": "Il club dei mostri", "text": "Il club dei mostri (\"The Monster Club\") \u00e8 un film del 1980 diretto da Roy Ward Baker e suddiviso in 3 episodi.\nAppartiene al genere horror-humour. Tra gli interpreti, Vincent Price, John Carradine, James Laurenson e Donald Pleasence.\nTrama.\nLo scrittore di romanzi horror Chetwynd-Hayes incontra il vampiro Eramus: questi, dopo avergli succhiato il sangue, per sdebitarsi lo invita al suo esclusivo club, i cui soci sono mostri del cinema. Durante la spiegazione dell'albero genealogico dei mostri, Eramus introduce lo scrittore nel suo mondo di orrore raccontandogli tre storie:\nEpisodio 1.\nUn distinto e triste signore inglese di nome Raven cela un tremendo segreto: egli \u00e8 uno Shadmock, un essere in grado di incenerire chiunque lo inganni o gli procuri infelicit\u00e0 con le vibrazioni del suo fischio. Per questo \u00e8 definito Fischiamorte. Lo Shadmock assume una ragazza come segretaria, ma la ragazza, con la collaborazione del fidanzato cerca di derubarlo. La punizione sar\u00e0 tremenda: Raven le carbonizzer\u00e0 il volto.\nEpisodio 2.\nUn bonario vampiro \u00e8 fatto oggetto di caccia da parte di una squadra antivampiri comandata da un sanguinario poliziotto. Ma sar\u00e0 proprio quest'ultimo, vampirizzato, a finire ucciso dai suoi stessi agenti.\nEpisodio 3.\nSam \u00e8 un regista alla ricerca di un villaggio in cui poter ambientare un film horror: sfortunatamente, la sua ricerca lo porta in uno sperduto villaggio della campagna inglese popolato dai discendenti di un gruppo di Ghouls, mangiatori di morti installatisi l\u00ec secoli prima. Appena arrivato, dopo un breve dialogo con un sinistro locandiere, cerca di andare via ma la sua Porsche viene sabotata e l'uomo si ritrova intrappolato.\nMiracolosamente sfuggito grazie all'aiuto di Luna, una Ghouls che vuole andarse dal villaggio ma che verr\u00e0 uccisa nella fuga, avr\u00e0 la sfortuna di trovare un passaggio proprio da due Ghouls travestiti da poliziotti che lo riportano al villaggio in attesa che arrivino i capi.\nFiniti i tre racconti i mostri si lamentano che tra loro ci sia un umano ma Eramus elenca le qualit\u00e0 dell'uomo in modo convincente: avido, malvagio, egoista, subdolo, assassino a livello globale e inventore di terribili strumenti di morte e tortura. Lo scrittore viene dunque accettato nel club e il segretario si congratula dicendo: \"Mi scusi, non avevo afferrato che lei possedesse tanto talento!\".\nCuriosit\u00e0.\nSi tratta dell'ultimo film diretto da Baker, come pure dell'ultimo prodotto dalla Amicus.\nLa colonna sonora del primo episodio include la celebre \"Pavane\" di Gabriel Faur\u00e9.\nNel terzo episodio il locandiere del paese immerso nella nebbia \u00e8 interpretato da Patrick Magee.\nSi tratta dell'unico film della carriera in cui Price abbia interpretato un vampiro."}
{"id": "2208127", "revid": "30610", "url": "https://it.wikipedia.org/wiki?curid=2208127", "title": "Il Club dei Mostri", "text": ""}
{"id": "2208130", "revid": "819238", "url": "https://it.wikipedia.org/wiki?curid=2208130", "title": "Linea Jubilee", "text": "La linea Jubilee (in inglese \"Jubilee line\") \u00e8 una linea della metropolitana di Londra che collega la citt\u00e0 da est, con capolinea a Stratford, a nord-ovest, con capolinea a Stanmore.\nAssieme alle linee Bakerloo, Central, Northern, Victoria e Waterloo &amp; City, la linea Jubilee \u00e8 una delle linee di profondit\u00e0 della rete metropolitana londinese.\nStoria.\nFino al 1939.\nNel 1932, la Metropolitan Railway (oggi linea Metropolitan) venne estesa da Wembley Park a Stanmore. La linea, come molte altre nel nord-ovest di Londra, venne progettata per assorbire il traffico dei pendolari che si andava realizzando per la fenomenale crescita demografica verificatasi nei sobborghi. La Metropolitan cominci\u00f2 ad avere dei problemi che peggiorarono nel secondo dopoguerra con il progressivo trasferimento di residenti dalla \"City\" al West End.\nLa Metropolitan Railway decise allora di costruire una nuova linea che seguisse il tracciato dalla sua stazione di Edgware Road fino a Willesden Green. In effetti vennero iniziati i lavori di trasformazione della stazione di Edgware Road per realizzare quattro piattaforme della lunghezza equivalente a quattro carrozze della metropolitana. Le cose cambiarono con la costituzione del \"London Passenger Transport Board\" e il conseguente assorbimento della Metropolitan. La soluzione che venne trovata fu un allungamento della linea Bakerloo a nord da Baker Street verso St. John's Wood e Swiss Cottage, in modo da utilizzare le gi\u00e0 esistenti stazioni di Lord's, Marlborough Road e Swiss Cottage. L'estensione venne costruita ed aperta nel 1939.\nDal 1939 al 1979.\nI primi piani costruiti nel dopoguerra previdero la costruzione di una serie di nuove linee. Il dato fondamentale di questo studio fu la costruzione di due nuove linee. La direttrice sud nord-est con la Linea \"C\" (poi divenuta linea Victoria) e le linee 3 e 4, delle rotte di attraversamento della citt\u00e0, che dovevano collegare i sobborghi di nord-est a Fenchurch Street, Wapping, Lewisham e Hayes.\nLa linea Fleet venne menzionata nel 1965 in un articolo del \"Times\", che parlava delle varie opzioni dopo il completamento della linea Victoria. Esso suggeriva che la linea Fleet avrebbe potuto collegare Baker Street-Bond Street-Trafalgar Square-Strand-Fleet Street-Ludgate Circus-Cannon Street, procedendo poi verso il sud-est di Londra\nLa Linea C apr\u00ec sotto il nome di Victoria Line, fra il 1968 ed il 1972, mentre procedevano i lavori verso nord-est e sud-ovest.\nNel 1971 inizi\u00f2 la costruzione della nuova \"Fleet line\". Pressioni di tipo economico e dubbi sulla destinazione finale della nuova linea, condussero a temporeggiare. In un primo momento il tratto da Baker Street a Stanmore della Bakerloo Line venne innestato, a Baker Street, ad un nuovo tratto lungo 2,5\u00a0km con fermate intermedie a Bond Street e Green Park, per terminare a Charing Cross, realizzando cos\u00ec un sensibile sgravio di traffico nel ramo del West End della linea Bakerloo fra Baker Street e Charing Cross, consentendo anche l'incremento delle frequenze nella sezione a nord di Baker Street.\nLa nuova linea offr\u00ec una stazione di interscambio fra la Bakerloo e la Fleet a Baker Street ed i lavori vennero completati nel 1979. Nel corso dei lavori le stazioni di Trafalgar Square (Bakerloo) e Strand (Northern), vennero integrate in un'unica stazione, Charing Cross. La vecchia stazione di Charing Cross situata sulla linea Circle venne rinominata Embankment.\nLa linea, che avrebbe dovuto chiamarsi \"Fleet line\" per via del fiume Fleet (anche se avrebbe soltanto attraversato il fiume a Ludgate Circus; la sezione nella Central London avrebbe invece seguito il fiume Tyburn), venne rinominata \"Jubilee\", poich\u00e9 la sua apertura coincideva con il giubileo d'argento della regina Elisabetta II (venticinquesimo anniversario della salita al trono). La scelta originaria di dare il colore grigio navale alla linea venne modificata, dandole il colore argento relativo al venticinquennale (giubileo d'argento).\nLa linea venne inaugurata dal principe Carlo il 30 aprile 1979, entrando in esercizio dal giorno successivo.\nDal 1979 al 1999.\nLa linea Jubilee del 1979 fu la prima fase di un progetto previsto in quattro fasi successive, ma l'indisponibilit\u00e0 di fondi costrinsero a posticiparne la realizzazione fino ai primi anni del 1990.\nUn progetto alternativo venne proposto negli anni settanta, con il proposito di estendere la Jubilee con un tracciato parallelo al Tamigi: questo avrebbe portato la linea da Fenchurch Street a Thamesmead via St. Katharine Docks, Wapping, Surrey Docks North, Canary Wharf, North Greenwich, Custom House, Silvertown, Woolwich Arsenal a Thamesmead. Comunque la \"River Line\", come venne chiamata, venne ritenuta troppo costosa e non venne realizzata.\nModifiche intervenute nella destinazione di alcune zone, particolarmente la ristrutturazione dell'area di Docklands, fece s\u00ec che il progetto di estensione da Charing Cross venne notevolmente cambiato nel corso dei decenni. La \"Jubilee Line Extension\", come venne chiamata, venne aperta in tre tronconi nel 1999 e venne fatta partire dalla stazione di Green Park, creando cos\u00ec una diramazione di una sola stazione, Charing Cross, oggi chiusa, anche se viene utilizzata per manovre ferroviarie e come set per la realizzazione di film. La linea venne estesa a Stratford con dieci stazioni intermedie. In questo modo la linea Jubilee divenne l'unica linea della metropolitana di Londra ad essere interconnessa con tutte le altre linee della rete. Lungo il prolungamento venne interconnessa con la linea Central e la linea Northern quando venne chiusa la linea East London, trasferita alla London Overground.\nProgetti.\nProgrammi prevedono la trasformazione della linea con dei treni a guida automatica come quelli in uso nella Docklands Light Railway.\nCaratteristiche.\nDepositi.\nLa linea Jubilee \u00e8 dotata di un deposito, quello di Stratford Market, situato tra la stazione di Stratford e quella di West Ham.\nI treni vengono rimessati anche nel deposito di Neasden, condiviso con la linea Metropolitan.\nMateriale rotabile.\nQuando la linea Jubilee \u00e8 stata inaugurata, i servizi erano inizialmente operati con treni del lotto del 1972. Nel 1984, questi sono stati parzialmente sostituiti dai treni del lotto del 1983; i treni dismessi sono stati trasferiti alla linea Bakerloo."}
{"id": "2208134", "revid": "1543377", "url": "https://it.wikipedia.org/wiki?curid=2208134", "title": "Municipalit\u00e0 locale di Ngwathe", "text": "Ngwathe \u00e8 una municipalit\u00e0 locale (in inglese Ngwathe Local Municipality) appartenente alla municipalit\u00e0 distrettuale di Fezile Dabi della provincia di Free State in Sudafrica. \nIn base al censimento del 2001 la sua popolazione \u00e8 di 118.809 abitanti.\nLa sede amministrativa e legislativa \u00e8 la citt\u00e0 di Parys e il suo territorio si estende su una superficie di ed \u00e8 suddiviso in 19 circoscrizioni elettorali (\"wards\"). Il suo codice di distretto \u00e8 FS203.\nGeografia fisica.\nConfini.\nLa municipalit\u00e0 locale di Ngwathe confina a nord con quelle di Tlokwe (Dr Kenneth Kaunda/Nordovest) e Emfuleni (Sedibeng/Gauteng), a est con quelle di Metsimaholo e Mafube, a sud con quella di Nketoana (Thabo Mofutsanyane) e a sud e a ovest con quella di Moqhaka."}
{"id": "2208156", "revid": "287204", "url": "https://it.wikipedia.org/wiki?curid=2208156", "title": "Paolo Ravaglia", "text": "Biografia.\nDiplomato in clarinetto (1979), musica jazz (2000) e musica elettronica (2004). \nDocente di clarinetto classico e clarinetto jazz al Conservatorio G.B. Martini di Bologna.\nClarinetto principale della P.M.C.E. - Parco della Musica Contemporanea Ensemble di Romae membro dalla fondazione di Alter Ego, ensemble\ndi musica contemporanea che ha collaborato con i pi\u00f9 importanti compositori di oggi .\nSolista ospite di numerose istituzioni concertistiche tra le quali: Teatro alla Scala, Accademia Nazionale di S.Cecilia, Orchestra Sinfonica Nazionale della RAI, Accademia Filarmonica Romana, Fondazione Musica per Roma, Rjkskonsert - Stoccolma, Fondazione Gulbenkian \u2013 Lisbona, Ircam - Parigi, Grame \u2013 Lione.\n\u00c8 stato ospite di Festival internazionali tra i quali: Fondazione Romaeuropa, Festival delle Nazioni, Milano Musica, Festival dei Due Mondi, Trans Art \u2013 Bolzano, Ultima \u2013 Oslo, Berliner Festspiele, Europalia \u2013 Bruxelles, Synthese \u2013 Bourges, Takefu Contemporary Music Festival \u2013 Giappone, Musica - Strasburgo, Ilkhom \u2013 Tashkent, Taktlos \u2013 Berna.\nDal 1993 collabora col clarinettista e compositore William O. Smith alla realizzazione di originali performance di musica d'avanguardia e di jazz.\nDal 2006 al 2009 \u00e8 stato Presidente di Nuova Consonanza, storica associazione di compositori, musicologi ed esecutori che si occupa della produzione e valorizzazione del repertorio contemporaneo.\nHa tenuto lezioni e conferenze presso: University of Washington, Accademia Chopin \u2013 Varsavia, Conservatoire national sup\u00e9rieur - Parigi, Istituto di Ricerca sul Teatro Musicale, Discoteca di Stato, A.R.A.M., Nuova Consonanza \u2013 Roma, Pacific Lutheran University - Tacoma, Teatro Comunale di Ferrara, Cornish College of The Arts - Seattle, Conservatoire de Luxembourg, Fondazione Italiana per la Musica Antica, Universit\u00e0 di Cracovia, numerosi Conservatori italiani, tra i quali il Verdi di Milano e il S.Cecilia di Roma.\nHa collaborato con Philip Glass, Frederic Rzewski, Steve Reich, Terry Riley, Gavin Bryars, Pansonic, Matmos, Djivan Gasparian, Frankie hi-nrg mc, D-fuse, Philip Jeck, John De Leo, Scanner, William Basinski. \n (Private - Pardo d'oro al Film Festival di Locarno 2004 e In memoria di me di Saverio Costanzo)."}
{"id": "2208160", "revid": "76963", "url": "https://it.wikipedia.org/wiki?curid=2208160", "title": "David Bamber", "text": "Biografia.\nNato a Walkden, presso Manchester, studia recitazione presso l'Universit\u00e0 di Bristol ed entra a far parte della RADA (Royal Academy of Dramatic Art), con sede a Bloomsbury (Londra). Ha lavorato in un numerosi programmi televisivi, miniserie e film TV britannici; il suo debutto nel cinema avviene nel film \"Privates on Parade\" (1982), adattamento cinematografico di una commedia teatrale di Peter Nicholas. In seguito compare in varie miniserie, tra le quali \"The Buddha of Suburbia\", adattamento di Hanif Kureishi e \"Orgoglio e pregiudizio\" di Jane Austen, in cui impersona Mr Collins. Nel 1997 interpreta Eric Slatt nelle due serie televisive di Steven Moffat, intitolate \"Chalk\", e contribuisce alla creazione dell'audio per il rilascio del DVD nel 2008. \nIl ruolo che lo ha portato alla notoriet\u00e0 a livello internazionale, tuttavia, \u00e8 stato quello ottenuto nella serie televisiva \"Roma\", nella quale ha interpretato Marco Tullio Cicerone.\nBamber \u00e8 anche un ottimo attore di teatro e proprio grazie alla sua recitazione nella commedia \"My Night with Reg\" ha ottenuto nel 1995 il \"Laurence Olivier Award for Best Actor\"; si \u00e8 cimentato anche nel doppiaggio: ha esordito in questo campo doppiando il personaggio di Costantino I in una puntata della serie televisiva \"Doctor Who\" e quello di Jeremy Longstaff nella serie \"The Way We Live Right Now\", proposta alla radio nel 2008.\nSempre nel 2008 ha preso parte all'ultimo film di Bryan Singer, \"Operazione Valchiria\", interpretando il ruolo di Adolf Hitler.\nVita privata.\nNel luglio 1982 ha sposato l'attrice Julia Swift, figlia dell'attore David Swift, dalla quale ha avuto due figli: Theo (nato nel 1991) ed Ethan (nato nel 1998). La famiglia vive attualmente nel North London."}
{"id": "2208162", "revid": "767487", "url": "https://it.wikipedia.org/wiki?curid=2208162", "title": "E la mia mente?", "text": "E la mia mente? \u00e8 il terzo album di Simon Luca, pubblicato nel 1973 per la Ariston Records.\nIl disco.\nAlbum rock organizzato su 16 brani che formano due lunghe suite. I musicisti che accompagnano \"Simon Luca\" sono sempre quelli del gruppo \"L'Enorme Maria\", anche se con una formazione cambiata rispetto all'album precedente.\nTra i musicisti partecipa alle voci anche Flavia Baldassari del gruppo La Metamorfosi."}
{"id": "2208188", "revid": "1305772", "url": "https://it.wikipedia.org/wiki?curid=2208188", "title": "Destination", "text": ""}
{"id": "2208198", "revid": "287204", "url": "https://it.wikipedia.org/wiki?curid=2208198", "title": "Ronan", "text": ""}
{"id": "2208205", "revid": "287204", "url": "https://it.wikipedia.org/wiki?curid=2208205", "title": "Abd Allah Ansari di Herat", "text": "Biografia.\nAdb Allah Ansari nasce a Kuhandizm, la cittadella di Herat, nel 1006, La sua famiglia sarebbe, come testimonia il cognome, discendente dagli \"ansar\" (gli ausiliari). Ovvero quei cittadini Medinesi che nel 622 accolgono Maometto in fuga dalla citt\u00e0 di Mecca, che poi, spostandosi a est, avrebbero dato vita al ramo iranico della famiglia.\nViene subito introdotto alla mistica da maestri Sciafi'i dai quali si distaccher\u00e0 poco dopo per abbracciare l'Hanbalismo, corrente tradizionalista, antirazionalista e contraria a ogni contributo derrivante dalla Filosofia greca.\nSi distingue subito per le sue capacit\u00e0 di imparare e memorizzare, tanto che presto viene chiamato a formarsi in maniera specifica a Nishapur, il centro economico e culturale del Khorasam. Qui inizia a formarsi la sua visione filosofica e religiosa: Ansari pensa infatti che si debba unire la Shari'a alla via mistica per combattere quelle che a suo giudizio erano delle vere e delle proprie eresie. Non solo, come i potrebbe pensare, lo Sciismo, ma anche correnti come il Mutazilismo, Ash'arismo o scuole anche solo vagamente ellenizzanti A suo dire l'intelletto non potr\u00e0 mai conoscere Dio e l'unico modo di seguire la via divina \u00e8 rifarsi in maniera rigorosa a ci\u00f2 che \u00e8 stato rilevato: il Corano e gli \u1e24ad\u012bth, iquali \"hanno gi\u00e0 detto tutto\".\nNel 1031 compie il tradizionale pellegrinaggio a La Mecca, nel mentre ha modo di fermarsi a Baghdad e assistere alle lezioni del teologo al Khallal, di derivazioni asharita. Ritornando conosce lo \"Shaykh\" Ab\u016b l-\u1e24asan Kharaq\u0101n\u012b, di cui diventa un fedele discepolo. Qui si radicalizza contro le presunte eresie sopracitate e, una volta a Nishapur, fonda la sua celebre z\u0101wiya, entrando in polemica con le numerose scuole di derivazione asharita. Oltre alla polemica religiosa, cos\u00ec facendo d\u00e0 inizio a una scuola e a una ricca tradizione mistica che interessa l'Iran Orientale e l'Asia Centrale sino ai nostri giorni. \nDi questo periodo \u00e8 il suo celebre: Le cento pianure dello spirito.\nIntanto, nel 1055 si insedia a Baghdad il califfato selgiuchide il quale si fa carico dell'importante fardello di eliminare tutte le presunte Eresie. Il che entusiasma Ansari. Anche se per il suo fanatismo viene messo in secondo piano dal Visir Nizam al-Mulk, il quale non prova antipatie per le scuole giuridiche di marca ellenistica, nelle quali, anzi, cerca un alleato contro il pi\u00f9 pericoloso Sciismo.\nAnsari diviene un personaggio scomodo per la nuova dinastia, la quale aveva paura che il mistico potesse minare lo schieramento alleato con inutili polemiche. Riceve persino minacce di morte e vessazioni fisiche per la sua eccessiva polemica.\nDivenuto cieco in tarda et\u00e0, Ansari non smise mai di insegnare, finche\u00e9, nel 1098, muore.Sepolto a Her\u0101t, il suo mausoleo \u00e8 tuttora meta di un incessante pellegrinaggio e le sue opere vengono correntemente lette e meditate nell'ambiente delle confraternite sufi.\nOpere in versi e in prosa.\nProlifico autore di opere poetiche (quartine) e trattati sulla mistica sufi redatti sia in arabo sia in persiano, appartiene ai classici della letteratura del sufismo.\nTra le sue opere pi\u00f9 note, vergate in persiano, \u00e8 da ricordare, oltre alle menzionate \"Quartine\" poetiche, il \"Mun\u0101j\u0101t-nam\u0101\" (lett.: \"Libro delle confidenze\" o \"dei intimi colloqui\"), un libro di preghiere e devozioni molto diffuso tra i sufi, il Sad Maydan (lett: \"le cento pianure dello spirito\") e numerosi sermoni di vario contenuto. In arabo sono invece redatte le \"Man\u0101zil al-S\u0101\u02beir\u012bn\" (Le stazioni dei viandanti), testo che descrive il cammino spirituale del mistico sufi, e le \"Tabaq\u0101t al-S\u016bfiyya\" (Genealogie dei sufi), opera agiografica.\nDiscendenti.\nI suoi diretti discendenti si spostarono in Hindustan e svolsero un ruolo chiave nello sviluppo locale del pensiero islamico, nell'istruzione e nella diffusione della fede islamica. Il pi\u00f9 importante e significativo dei suoi discendenti fu Qutb al-\u02bf\u0100lam Shaykh Khw\u0101ja \u02bfAl\u0101\u02be al-D\u012bn An\u1e63\u0101r\u012b di Herat, seguito da Makhd\u016bm Ni\u1e93\u0101m al-D\u012bn An\u1e63\u0101r\u012b di Sehali (Barabanki, Oudh), e da Qutb Shah\u012bd Mulla Qutb al-D\u012bn An\u1e63\u0101r\u012b Shah\u012bd, di Sehali (Barabanki, Oudh).\nI discendenti del Mulla Qutb al-D\u012bn An\u1e63\u0101r\u012b Shah\u012bd fondarono la famosa scuola chiamata Firangi Mahal che si occupava dello studio del pensiero religioso islamico e del suo insegnamento."}
{"id": "2208209", "revid": "879070", "url": "https://it.wikipedia.org/wiki?curid=2208209", "title": "Petrogale", "text": "Il genere Petrogale comprende diciassette specie di marsupiali noti con il nome di wallaby delle rocce.\nDescrizione.\nQuesti wallaby di medie dimensioni, spesso colorati ed estremamente agili, vivono in quei luoghi dove rocce e terreni accidentati e scoscesi forniscono loro rifugio durante le ore del giorno. I maschi, con una lunghezza che pu\u00f2 raggiungere i 59 cm e una coda di 70 cm, sono leggermente pi\u00f9 grandi delle femmine.\nI wallaby delle rocce sono animali notturni che trascorrono le ore del giorno nei loro rifugi (caverne, sporgenze o vegetazione) tra le rocce, abbandonandoli solamente durante la notte, quando si spingono nei terreni circostanti per nutrirsi. I periodi di maggiore attivit\u00e0 sono le tre ore prima dell'alba e quelle subito dopo il tramonto.\nHabitat.\nLa dipendenza dai rifugi ha portato i wallaby delle rocce a vivere in piccoli gruppi o in colonie e alcuni esemplari hanno i territori sovrapposti di circa 15 ettari. All'interno di queste colonie sembra che siano animali altamente territoriali; il territorio di un maschio si sovrappone a quelli di pi\u00f9 femmine. Perfino durante la notte questi wallaby non si allontanano pi\u00f9 di due chilometri dai propri territori.\nGeneralmente, vi sono tre diverse categorie di habitat che i wallaby delle rocce sembrano prediligere:\nEssendo gli habitat disponibili limitati e piuttosto distanziati tra loro, spesso le colonie si sono differenziate geneticamente le une dalle altre.\nDeclino delle specie.\nLe popolazioni e gli areali di questi animali si sono ridotti drasticamente dopo l'arrivo dei colonizzatori europei e alcune popolazioni del sud si sono gi\u00e0 estinte.\nIn anni recenti sono scomparse di continuo molte colonie. Ad esempio, nel 1988, presso le Grotte di Jenolan, nel Nuovo Galles del Sud, vennero rilasciati 80 wallaby delle rocce per innalzare il numero di quella che si riteneva essere una popolazione selvatica gi\u00e0 piuttosto numerosa. Nel 1992, questa popolazione era scesa a soli sette esemplari. I sopravvissuti vennero catturati e rinchiusi in un recinto a prova di volpi e gatti e da allora il loro numero \u00e8 di nuovo aumentato.\nGli scienziati ritengono che le recenti estinzioni siano dovute soprattutto alle volpi, ma anche alla competizione con alcuni erbivori, specialmente capre, pecore e conigli, alle malattie, come toxoplasmosi e idatidosi, alla frammentazione e alla distruzione dell'habitat e all'abbassamento della variabilit\u00e0 genetica dovuta all'isolamento delle colonie.\nRecupero e conservazione.\nLa conservazione dell'habitat e la gestione delle specie nocive, come volpi e capre, sembrano essere le pi\u00f9 urgenti azioni da compiere per salvaguardare le varie specie.\nIl team di recupero nazionale, con il supporto di alcune organizzazioni non governative come la \"Foundation for National Parks &amp; Wildlife\", ha gi\u00e0 attuato vari programmi che spaziano dall'acquisto di terreni alla riproduzione in cattivit\u00e0 e alla sensibilizzazione pubblica.\nSono stati inoltre portati avanti programmi di monitoraggio per registrare ogni possibile cambiamento all'interno delle popolazioni e censimenti genetici per verificarne la diversit\u00e0 genetica. L'abbattimento di volpi e capre ha influito molto sulla sopravvivenza di questi animali e i programmi di riproduzione in cattivit\u00e0 vengono utilizzati come una \u00abpolizza\u00bb per incrementare il numero delle popolazioni in libert\u00e0.\nNel caso del wallaby delle rocce dai piedi gialli, queste strategie hanno impedito la sua scomparsa dal Nuovo Galles del Sud."}
{"id": "2208211", "revid": "28592", "url": "https://it.wikipedia.org/wiki?curid=2208211", "title": "Repubblica di Colombia", "text": ""}
{"id": "2208213", "revid": "1305772", "url": "https://it.wikipedia.org/wiki?curid=2208213", "title": "Love Is Dead", "text": ""}
{"id": "2208216", "revid": "110157", "url": "https://it.wikipedia.org/wiki?curid=2208216", "title": "Museo archeologico statale Vincenzo Laviola", "text": "Il Museo Archeologico Statale \"Vincenzo Laviola\" \u00e8 il museo archeologico statale di Amendolara, in provincia di Cosenza. Conserva numerosi reperti rinvenuti nella zona. L'ingresso \u00e8 gratuito.\nStoria.\nLa raccolta venne istituita nel 1996, a partire da un nucleo della collezione di Vincenzo Laviola assieme al materiale rinvenuto negli scavi del colle San Nicola. \nL'allestimento \u00e8 composto da quattro sezioni, divise secondo un criterio cronologico: protostoria, due per la Magna Grecia, e una per i reperti bizantini.\nDescrizione.\nLa prima sezione si apre coi reperti pi\u00f9 antichi della collezione: vasi in terracotta, strumentiin metallo, armi e gioielli databili al XII secolo a.C. Provengono da uno scavo eseguito in citt\u00e0, che ha messo in luce le tracce di un insediamento a cavallo tra la tarda et\u00e0 del Bronzo e la prima et\u00e0 del Ferro. Vicini per datazione sono anche i reperti dalla necropoli presso Agliastroso.\nAl periodo della Magna Grecia arcaica risalgono oggetti di corredi funebri databili tra l'VIII e il VI secolo a.C., provenienti dalle necropoli di Mancosa-Paladino. Vi si trova ceramica corinzia e protocorinzia, materiale in bronzo e altri reperti, che dimostrano la colonizzazione greca attraverso Sibari. Altri oggetti provengono dall'antica citt\u00e0 scavata al pianoro di San Nicola e nella piana sottostante, dove sono state individuate le tracce di una vera e propria citt\u00e0 con templi e una necropoli. Tra i reperti statuette votive, monete bronzee, pesi fittili da telaio, anche decorati a labirinto, che testimoniano la produzione intensiva di tessuti di lana. \nLa sezione bizantina ospita frammenti architettonici di marmo e altri arredi liturgici provenienti dalle chiese cittadine di San Giovanni e dell'Annunziata."}
{"id": "2208224", "revid": "287204", "url": "https://it.wikipedia.org/wiki?curid=2208224", "title": "Dipartimento di Vaupes", "text": ""}
{"id": "2208227", "revid": "86343", "url": "https://it.wikipedia.org/wiki?curid=2208227", "title": "Vaupes", "text": ""}
{"id": "2208229", "revid": "767487", "url": "https://it.wikipedia.org/wiki?curid=2208229", "title": "La bella addormentata (film 1942)", "text": "La bella addormentata \u00e8 un film del 1942 diretto da Luigi Chiarini.\nNonostante il titolo, la pellicola non ha nulla a che fare con la fiaba di Charles Perrault, ma \u00e8 tratta dall'omonimo dramma teatrale di Rosso di San Secondo, e rappresenta uno dei maggiori esempi del filone cinematografico italiano noto come calligrafismo.\nTrama.\nLa servetta Carmela giunge dal paesello al servizio nella casa del notaio don Domenico, ipocrita ed ambiguo e viene da questi sedotta. La ragazza fugge dalla casa e cade nelle spire di una megera che lusingandola con promesse vuol far mercato della sua bellezza. Un giovane, Salvatore detto il Nero, che lavora nella zolfatare la toglie dalla turpe casa e impone al notaio di riparare il mal fatto sposandola. La ragazza trascorre le varie vicende come in uno stato di rintontimento. Il giorno delle nozze essa sviene prima di entrare in chiesa e si ammala gravemente. Prima di morire rivela che il solfataro era il suo unico amore e la incomprensione di lui ha causato la sua malattia.\nDistribuzione.\nLa pellicola venne presentata alla Mostra di Venezia 1942. Il film, realizzato negli studi del Centro Sperimentale di Cinematografia di Roma, usc\u00ec nelle sale nella seconda met\u00e0 del settembre 1942.\nCritica.\n'Avventura colorata', defin\u00ec questa sua commedia Rosso di San Secondo; egli voleva riunire ad un soggetto terriero foscamente dipinto qualche accenno surrealistico derivato dal Verga, dal De Roberto, dal Capuana. E Chiarini, pittore meticoloso e raffinato, di ambienti, accortissimo conoscitore delle pi\u00f9 recenti espressioni pittoriche[..] ha puntato l'obiettivo sui due poli opposti: il villaggio siciliano[..] e la donna dalla treccia nera e dall'incedere di coefora [..] senza mostrarci una siepe di fichi d'india o un aranceto (aborrendo cio\u00e8 dal pittoresco)ha composto un 'clima' siciliano perfetto: cattolico e geloso, arroventato e assoluto, nutrito di cibi pepati e vini densi, di coralli e di cristalli. Dentro questo clima, 'la bella addormentata' passa come l'angelo dantesco sullo Stige 'con le piante asciutte'. Sotto la direzione di Chiarini la Ferida \u00e8 perfetta nei gesti, nella impostazione della figura, negli sguardi, nella voce.\u201d (Raffaele Calzini, in Film quotidiano, 7 settembre 1942)"}
{"id": "2208235", "revid": "599013", "url": "https://it.wikipedia.org/wiki?curid=2208235", "title": "Matt Fish", "text": ""}
{"id": "2208237", "revid": "109909421", "url": "https://it.wikipedia.org/wiki?curid=2208237", "title": "Episodi di Kebab for Breakfast (terza stagione)", "text": "La terza stagione di \"Kebab for Breakfast\" \u00e8 stata trasmessa su MTV Italia ogni gioved\u00ec alle 21.00.\nVolere \u00e8 potere!\nTrama.\nLa serie riparte a due anni di distanza dalla precedente. Cathy, la migliore amica di Lena che si era trasferita negli USA, ha fatto ritorno in Germania. Sia Cathy che Lena ottengono la consegna del diploma mentre Cem dovr\u00e0 ripetere l'anno. Lena parte per recarsi all'Universit\u00e0 per frequentare la facolt\u00e0 di ingegneria meccanica, sotto convinzione della madre, la quale le dice che questa scelta le \u00e8 stata consigliata da un astrologo. Costa ritorna dalla Grecia, dove ha conseguito il diploma, ed apre un nuovo locale - una birreria - gestito da lui. Yagmur fraintende il discorso di Costa: mentre lei pensava che lui le volesse chiedere di sposarlo, egli invece parlava di copulare.\nSiamo tutti sfortunati?\nTrama.\nDopo 9 mesi Lena torna a casa, in quanto ha deciso di mollare l'universit\u00e0: alla madre racconter\u00e0 per\u00f2 di avere fatto ritorno per le vacanze semestrali. Cem nel frattempo si \u00e8 dato alla pazza gioia, andando a feste, ubriacandosi, e ha smesso di andare a scuola, senza per\u00f2 farlo sapere ai genitori. Si scopre poi che la relazione tra Cem e Ulla, in questi due anni, \u00e8 finita. Costa nel frattempo non riesce a far partire gli affari del suo locale. Una mattina, Cem fa finta di andare a scuola quando in realt\u00e0 rimane a casa con Lena: guardando la TV, Lena vede il programma dell'astrologo che anni prima sua madre consult\u00f2 per capire quale fosse il mestiere adatto a lei; scopre cos\u00ec che Doris le ha mentito al riguardo e che il consiglio per il suo futuro era stato quello di seguire la strada per il giornalismo. Cem invece rivela di voler fare il rapper. Lena, una sera, vede Cem uscire con un'altra dal locale di Costa: cos\u00ec, per ripicca, la mattina seguente rivela ai genitori che Cem non va pi\u00f9 a scuola: per tutta risposta Cem dice che Lena ha lasciato l'universit\u00e0; lei a sua volta d\u00e0 la colpa alla madre di averle mentito riguardo alle previsioni del suo futuro.\nIo voglio questo lavoro!\nTrama.\nDoris decide di appoggiare Lena nel suo futuro da giornalista. Cem rivela ai genitori di voler fare il rapper e gli fa sentire un proprio pezzo. Metin non tollera questa manifestazione e decide di costringerlo a lavorare con lui in commissariato. Yagmur dice a Costa, mentendo, che di lui non ne vuole pi\u00f9 sapere perch\u00e9 vuole sposare un uomo per bene. Lena spedisce il suo curriculum ad una rivista ma, essendo molto ambiziosa, anche Cathy spedisce il proprio.\nNon vorrai farmi un colloquio?\nTrama.\nLena e Cathy ricevono la richiesta di colloquio per lo stesso lavoro e Lena si sente in forte competizione con l'amica. Cem inizia malamente il suo lavoro al commissariato. Lena fa il suo colloquio ma la responsabile che legge il suo articolo l'accusa di razzismo e la manda via, Cathy invece ottiene il posto. Yagmur contatta sua nonna per parlarle di un ipotetico ragazzo nella sua vita. Cem, arrabbiato col padre, gli scrive una lettera anonima minatoria: Metin, dopo che in commissariato sono arrivate notizie di un uomo che ha ucciso dei turchi, crede che ora la sua famiglia sia in pericolo: il finto assassino verr\u00e0 per\u00f2 presto scoperto. Nel frattempo Mark, collega di Metin, entra nelle vicende dei nostri protagonisti, mostrandosi protettivo nei confronti di Lena, che si trova in un momento di forte contrasto con Cathy: ella le riveler\u00e0 che ha a disposizione una seconda chance di avere il lavoro tanto desiderato. Metin decide di far fare a Cem i lavori forzati e di restituirgli il denaro speso inutilmente per quanto ha commesso: con il materiale preso dal commissariato lui e Costa si fingeranno dei poliziotti e si faranno dare dei soldi dalle persone che per strada superano il limite di velocit\u00e0; anche questo inganno verr\u00e0 presto scoperto. Lena si prende una piccola rivincita su Cathy e usa il ragazzo che a lei piace, Mark, per farla ingelosire.\nPosso rimorchiare chiunque....\nTrama.\nDoris spinge Lena a cercarsi un altro ragazzo. Metin comincia ad essere pi\u00f9 severo con Cem e gli chiede l'affitto. Doris e Diana si comportano da impiccione con Yagmur e la costringono a parlare del suo rapporto con Costa. Lena trova delle idee per il nuovo numero del giornale per cui lavora, mentre Cathy no: cos\u00ec Lena difende l'amica dicendo che le idee sono di entrambe. La caporedattrice concede alle due di fare un'intervista ad una signora anziana che vive con uno scoiattolino. Lena e Cathy combinano un disastro: a casa della signore Lena accidentalmente schiaccia l'animaletto, ma riesce a colpevolizzare l'amica. Il loro capo le considera infantili per questi litigi e le fa lavorare assieme affinch\u00e9 scontrandosi potranno dare sempre di pi\u00f9 in ambito lavorativo. Doris sostiene che Lena deve dimenticarsi del fratellastro e la ragazza le risponde che potrebbe rimorchiare chiunque! Ma non appena vanno in discoteca, Doris rimedia ben tre numeri di telefono da giovani che la considerano una MILF mentre Lena si limita a mostrare a sua madre i ragazzi che le potrebbero piacere e sono tutti molto somiglianti a Cem. Yagmur \u00e8 al locale di Costa e cerca di provocarlo, ma lui la rispetta non cadendo in tentazione: il greco chiede per\u00f2 alla ragazza di togliere il velo, ma lei \u00e8 contraria.\nNon deve far ridere, \u00e8 sexy!\nTrama.\nLena va in commissariato e chiede a Mark di uscire con lei per cercare di rimpiazzare Cem, ma prima di uscire vede delle foto fatte da una telecamera piazzata fuori dalla loro casa per proteggerli dall'assassino dei turchi e nota che tutte le ragazze che frequenta Cem le somigliano, cos\u00ec capisce che anche lui si \u00e8 fissato su un solo \"schema di gioco\". Lena chiede a Costa informazioni su Cem, sulle ragazze che frequenta e su delle presunte lettere che lui le avrebbe scritto in segreto e lui si lascia sfuggire che queste lettere esistono veramente. Cos\u00ec Lena corre a cercarle nella stanza di Cem, il quale le dice che lei non le \u00e8 mai stata indifferente e cerca di baciarla, ma Lena lo blocca. Metin viene accusato di essere troppo grasso dalla moglie poich\u00e9 salendo sul letto lo ha rotto: in realt\u00e0 poi si scoprir\u00e0 che in casa ci sono i tarli che hanno distrutto il talamo. Yagmur invita a casa un'amica di vecchia data, Asuman, appena tornata da un viaggio a Istanbul e rimane indignata vedendo che \u00e8 cambiata: infatti non porta pi\u00f9 il velo ed \u00e8 vestita, secondo lei, da \"poco di buono\". Cem e Lena hanno un appuntamento dove lui ha cercato di ricreare l'atmosfera di due anni prima, quando entrambi avevano 17 anni e quando sul letto Lena lo bacia, Cem per tranquillizzarla le dice di essere ancora vergine. Yagmur decide di togliere il velo per Costa e chiede al ragazzo di toccarle i capelli: cos\u00ec il loro rapporto ha una svolta migliore per il futuro.\nAccetto la scommessa!\nTrama.\nIn casa arriva la nonna paterna che, appena vede la nipote senza il velo, sviene; ha un altro collasso quando scopre che la ragazza sta con un greco e inizia poi a comandare tutti a bacchetta. Lena e Cathy si riavvicinano, non appena la prima dice all'amica di aver fatto l'amore con Cem, ma Cathy reputa Cem uno stupido: Lena si arrabbia e vuole dimostrarle che Cem non lo \u00e8, cos\u00ec scommette 50 \u20ac che al brunch della caporedattrice lui si comporter\u00e0 bene per almeno 30 secondi; la scommessa la perde perch\u00e9 Cem al ventinovesimo secondo fa un rutto potentissimo. Yagmur \u00e8 al locale di Costa e tra loro comincia una discussione pi\u00f9 \"intima\": la ragazza si sente sotto pressione, cos\u00ec si spoglia e beve dell'alcol, ma per farla smettere Costa le tira uno schiaffo. Intanto Costa continua a non essere ben accetto dalla nonna di Yagmur. Viene poi rivelato cos'era successo due anni prima quando, al termine della seconda serie, i due erano scappati insieme per la Grecia: in un'area di servizio dove si erano fermati prima di partire, Metin era riuscito a rintracciarli. Costa arriva a casa di Yagmur e parla di quanto ama la ragazza con Metin, Doris e la nonna; successivamente le rimette il velo e le chiede di sposarlo!\nCercati un lavoro!\nTrama.\nCem e Lena ormai risolvono i loro conflitti solo con il sesso e a lei viene il dubbio che tra loro ci sia solo passione fisica e nient'altro. Il nonno dice di sentirsi poco bene ma nessuno lo ascolta; Yagmur spiega che senza la benedizione della nonna non pu\u00f2 sposarsi, cos\u00ec Doris cerca un dialogo con la nonna ma lei le dice che non \u00e8 d'accordo con il matrimonio e che le tedesche sono prostitute perch\u00e9 troppo emancipate ed usano la macchina per andare nei quartieri a luci rosse. Al lavoro Lena viene incaricata di intervistare un conduttore, Alfonso, e Cathy le salva il numero sul suo cellulare. Cem vede che sul cellulare di Lena arriva un messaggio da questo Alfonso cos\u00ec e decide di seguire con Costa il giorno dopo Lena al lavoro: Lena lo scopre e gli dice che potrebbe occupare il suo tempo trovandosi un lavoro, invece di danneggiare quello degli altri. A casa Doris si accorge che la nonna ha usato la sua macchina, e anche la playStation di Cem.\nCem si d\u00e0 da fare e cerca un lavoro per accontentare Lena, ma l'unico che trova \u00e8 in una rosticceria: per non dirlo alla ragazza finge di fare il manager nel settore alimentare. Il secondo giorno di lavoro, Cem risponde male al suo capo, che lo licenzia; ma un suo collega nota la sua maglietta con un marchio firmato, rammendatogli dalla nonna: cos\u00ec gliene ordina uno scatolone intero e gli offre 20 \u20ac per ognuno. Diana e Doris tendono un tranello alla nonna e, facendo sembrare di essere ubriache, fingono che ci sia stato un incidente che ha coinvolto Yagmur e Metin e che devono andare all'ospedale: la nonna rivela cos\u00ec di essere stata lei ad usare la macchina; svelato la sua finta maschera da \"nonna tradizionale\", poco dopo accetter\u00e0 anche il matrimonio tra la nipote e Costa. Il nonno lamenta ancora un dolore lancinante al petto, ma questa volta cade a terra senza sensi.\nMi sta prendendo in giro!\nTrama.\nCem fa trovare a Lena dei regali dovunque, visto che ora riesce a pagarseli con la vendita illegale di magliette contraffatte ad opera della nonna Anne ignara. Lena vuole sapere in quale ristorante lavori Cem, e lui le dice il primo che gli salta all'occhio da un giornale, e quando Lena lo racconta a Cathy, lei \u00e8 scettica e convince l'amica a recarsi a quel ristorante, infatti questo \u00e8 chiuso per un controllo sanitario cos\u00ec Lena si sente presa in giro alla grande. La nonna ha confezionato un bel po' di magliette contraffatte per Cem e lui dice a Costa che le rivende a non meno di 20 \u20ac ad un polacco, cos\u00ec potr\u00e0 guadagnare 1000 \u20ac. Il nonno torna dall'ospedale e informa Doris di aver avuto un infarto ma a lei non importa perch\u00e9 \u00e8 convinta che lui stia simulando tutto, al contrario di Diana che cerca di prendersene cura il pi\u00f9 possibile. Lena e Cathy seguono Cem e Costa e li vedono parlare con un tizio, cos\u00ec si intromettono nella discussione e il polacco con cui stanno facendo affari cerca di convincere Lena che Cem non \u00e8 disoccupato ma \u00e8 diventato il dirigente dell'albergo a 5 stelle Metropolis. Cem si fa trovare all'hotel con grande sorpresa di Lena e non solo, le dimostra con l'aiuto del polacco, che lui \u00e8 \"davvero\" il dirigente visto che il personale gli d\u00e0 il benvenuto, inoltre le fa credere che ci sono delle celebrit\u00e0 nella suite, per esempio Enrique Iglesias, e lei ne rimane impressionata.\nCem persuade la nonna a confezionare altre magliette contraffatte ma non le svela la verit\u00e0 su queste, ma lei pochi minuti dopo scopre ugualmente la truffa, rispondendo ad una telefonata del polacco che richiede dei top di Gucci per le donne di un bordello, cos\u00ec Cem e Costa la convincono a fare affari con loro, ma lei accetta solo se le offriranno il 60%. A casa tutti si congratulano con Cem per il suo nuovo lavoro da dirigente, e Lena pensa di non meritarsi un ragazzo cos\u00ec fantastico visto che lei si sente una fallita non avendo ancora concluso nulla con la rivista. Doris va in bagno e trova il nonno che non riesce nemmeno ad alzarsi e a fare i suoi bisogni da solo, cos\u00ec gli d\u00e0 una mano nonostante lei non lo abbia mai dimostrato quanto gli voglia bene, anche se in questo caso la gentilezza che usa col padre la fa diventare una sfida personale con la sorella. Ma dopo qualche giorno passato a dormire pochissimo sul divano per aiutare il padre, Doris impazzisce e distrugge mezza cucina perch\u00e9 non si sente all'altezza della situazione di ricucire il rapporto col padre, e Metin cerca di consolarla. Ma dopo qualche giorno ancora Doris \u00e8 esausta e sbatte la testa sulla vasca da bagno, cos\u00ec Metin e Diana le consigliano di portarlo in una casa di cura ma lei si oppone e continua ad aiutarlo. In redazione le cose vanno male, non ci sono scoop, ma Lena spiega a Yette che il suo ragazzo lavora in un albergo dove alloggia Enrique Iglesias, cos\u00ec lei decide di tornare in pista assieme alle ragazze con questo reportage.\nSono una professionista!\nTrama.\nLena avvisa all'ultimo momento che andr\u00e0 in albergo da Cem per \nintervistare Enrique Iglesias e lui chiede aiuto al polacco che gli chiede altre magliette per questo favore, cos\u00ec Cem riesce ad intrufolarsi prima delle tre scatenate giornaliste nella suite e la mette a soqquadro, in pi\u00f9 si finge il cantante infilandosi sotto la doccia, ma pensa di essere nei guai perch\u00e9 prima di essere cacciate, le ragazze riescono a fotografare Cem nella doccia. Cem convintissimo di essere stato colto in flagrante ad ingannarle, \u00e8 ponto a scusarsi con Lena per il guaio che ha combinato, ma lei \u00e8 riuscita a fotografare solo il lato b di Cem, quindi non si era accorta che fosse lui, che sta volta l'ha scampata bella, e la consola perch\u00e9 lei pensa di essere a rischio di licenziamento. La nonna si \u00e8 proclamata capo nell'attivit\u00e0 illegale e spiega ai ragazzi che vuole mettersi in proprio, ma lei non ha pi\u00f9 intenzione di cucire, cos\u00ec insegna a loro come si fa, ma essi non se la cavano bene, anzi sono un vero e proprio disastro, almeno Cem, mentre Costa secondo lei fa un buon lavoro. A casa Lena \u00e8 disperata e non sa proprio a cosa ispirarsi per il suo articolo, e mentre lei pensa ad un pezzo sui panini, Diana e Doris dicono al nonno che forse \u00e8 meglio se lo fanno andare in una casa di riposo. Lena finalmente si sente realizzata perch\u00e9 d\u00e0 un'idea a Yette per il prossimo numero della rivista.\nIntanto la nonna tratta con il polacco chiedendogli il 20% in pi\u00f9 altrimenti loro si metteranno in proprio, ma tutto ci\u00f2 all'insaputa di Cem e Costa, che vogliono bruciare tutto, e ovviamente la nonna li fa ricredere dicendo che avrebbe spiegato tutto alle loro ragazze. Lena per l'articolo sugli \"stranieri delinquenti\" va in commissariato da Metin per ispirarsi. Torna a casa e fa leggere l'articolo ma Metin, Yagmur e Cem ne restano insoddisfatti perch\u00e9 Lena nell'articolo tratta tutti gli stranieri come delinquenti, ma Cem si arrabbia immedesimandosi nell'articolo di Lena, tutto perch\u00e9 costretto dalla nonna a continuare gli affari loschi. Doris e Diana fanno vedere l'ospizio al padre e lui inizialmente odia quel posto, ma poi dice di volerci restare perch\u00e9 ha conosciuto una donna di cui si \u00e8 invaghito, ma le figlie lo portano via vedendo che i vecchietti vengono trattati male. Cem \u00e8 intenzionato a bruciare tutto, ma la nonna cerca di opporsi ancora anche se arriva il polacco proprio a casa Schneider e spacca con una mazza da golf met\u00e0 casa, cos\u00ec i ragazzi chiamano Metin, che non solo fa arrestare il polacco ma anche loro!! Lena nel frattempo strappa il pezzo sugli stranieri anche se a Yette era piaciuto tanto, ma quando la ragazza torna a casa quasi si pente di ci\u00f2 che ha fatto vedendo il suo ragazzo in manette.\nSono furiosa con lui!\nTrama.\nLena \u00e8 arrabbiata con Cem e purtroppo per lui non \u00e8 l'unica, perch\u00e9 tutti a tavola ce l'hanno con lui, specialmente Metin, che lo informa della possibilit\u00e0 di finire in galera per minimo tre e massimo cinque anni, per questo lui e Costa devono partecipare alla sentenza il giorno dopo. Le ragazze sono furibonde e non vogliono saperne di perdonarli, ma Doris cerca di convincerle che loro cercavano solo di farle felici trovandosi un'occupazione, anche sbagliata, quindi devono dare ai propri ragazzi il loro sostegno per l'udienza. La nonna \u00e8 in camera e telefona al nipote dicendo che Metin la vuole cacciare di casa e l'ha anche minacciata, cos\u00ec lui dice che sarebbe corso a prenderla. Doris procura al padre delle lezioni di yoga come riabilitazione ma lui fa di tutto per mandarla via, addirittura chiama l'ufficio immigrazione, e spiega alla figlia che fa tutto ci\u00f2 perch\u00e9 vuole tornare all'ospizio. Cathy porta a Yette le foto di Cem e Costa in manette per scrivere il pezzo, ma Lena non \u00e8 molto convinta che questo sia giusto. Arriva Erol, il cugino di Metin, e lo accusa di essere troppo tedesco e di essersi dimenticato delle sue radici cos\u00ec finiscono per litigare e Metin caccia via sia la nonna che il cugino. Cathy cerca di convincere Lena che hanno fatto bene ad usare le foto dei due ragazzi, ma Lena ripensa alle parole di Doris che le ha consigliato di stare vicino a Cem in questo brutto momento.\nIl nonno comincia yoga controvoglia, cos\u00ec Doris sale in soffitta e cerca di convincerlo provandoci anche lei ma si sente dire di essere pi\u00f9 incastrata del nonno. Cem e Costa fantasticano sulla galera ma, mentre il primo \u00e8 spavaldo (a suo dire, bisogna solo avere i muscoli per difendersi), il secondo si dimostra pi\u00f9 preoccupato anche per la reazione di Yagmur. Quest'ultima prega che il suo ragazzo non finisca in prigione mentre Lena si immagina un'evasione dei due ragazzi. Costa spiega a Yagmur che secondo Cem bisogna preparasi a dovere per la prigione, cos\u00ec la ragazza d\u00e0 la colpa al fratello di mettergli in testa queste stupidaggini, mentre Lena si oppone fermamente. Doris \u00e8 molto preoccupata per i ragazzi ma crede che la storia della prigione non sia vera in quanto Metin vuole solo spaventare Cem. Il giorno dopo i ragazzi si presentano in cucina tutti vestiti bene per andare in tribunale e Cem, nonostante si dimostri spavaldo, \u00e8 molto spaventato; prima di uscire, Yagmur si dimostra molto preoccupata tanto da piangere mentre Lena non lo \u00e8 per niente. Il nonno dice che sta uscendo per andare dal falegname, mentre in realt\u00e0 andr\u00e0 a trovare la sua amica all'ospizio e consiglia a Doris di continuare lei la terapia di yoga. Yagmur e Doris sono a casa molto agitate, mentre Lena non lo \u00e8 particolarmente; appena squilla il telefono pensano che siano i ragazzi: \u00e8 la ragazza dell'ospizio che chiede di venire a riprendere il nonno.\nLe donne sono sempre pi\u00f9 agitate, ma poco dopo arrivano i ragazzi e spiegano che non andranno in galera e sconteranno la loro pena coi servizi sociali, lavorando all'ospizio (Metin sapeva tutto sin dall'inizio). Cem e Lena parlano del lavoro all'ospizio e lei crede che lui abbia finalmente un'altra chance e che debba sfruttarla. Poco dopo entra Cathy che fa vedere a Cem l'articolo con le loro foto e lui invece di mostrarsi arrabbiato per il torto che la sua ragazra gli ha fatto considera un torto il fatto che lei lo abbia censurato, cos\u00ec lui non avr\u00e0 visibilit\u00e0! Doris riprova a fare yoga ma il nonno \u00e8 sempre messo meglio di lei, tanto che inizia a sentirsi invecchiata. Cem prende sul serio la storia dell'articolo cos\u00ec si fa fare delle foto segnaletiche da Costa per acquistare pi\u00f9 credibilit\u00e0. Doris \u00e8 in sala con Yagmur e Lena e spiega loro che secondo lei Cem si comporta cos\u00ec per la morte di sua mamma, ma Lena dice di non voler stare pi\u00f9 con lui se non cambier\u00e0 atteggiamento e lui sente queste parole. Doris sta riguardando le foto della sua giovent\u00f9 ed entra il nonno che le dice di non aver paura della vecchiaia perch\u00e9 prima o poi tocca a tutti ed anche che per lui \u00e8 arrivato il momento di andare all'ospizio. Mentre Lena sta facendo il bagno e parla al telefono con l'amica, entra Cem che la lascia per le parole che ha detto poco prima alla madre: la ragazza resta inerme davanti alla sua reazione.\nIo non star\u00f2 a casa a venerarti!\nTrama.\nLa mattina dopo Lena pensa che Cem verr\u00e0 da lei a scusarsi e infatti lui entra e si scusa non solo a parole ma anche col sesso e Yagmur scandalizzata scappa di sotto. Yagmur prepara da mangiare a Costa, ma Lena non vuole essere la schiava di Cem quindi non gli prepara nulla. Il nonno \u00e8 all'ospizio mentre arrivano Cem e Costa che si fanno spiegare dalla tizia dell'ospizio com'\u00e8 il lavoro, e dice loro che non devono far agitare i vecchietti, infatti lei li imbottisce di farmaci calmanti. Poi vedono il nonno che gli dice di essersi innamorato di una donna. Nel frattempo Cem dice a Costa che non vuole essere comandato a bacchetta da Lena quindi non comprer\u00e0 la rivista dove c'\u00e8 il suo articolo. Yette d\u00e0 le copie della rivista a Lena e Cathy, cos\u00ec le portano a Metin, e lui gradisce il pezzo. Arriva Mark e si congratula con Lena per l'articolo, ma a lei d\u00e0 fastidio, cos\u00ec Cathy ci prova spudoratamente ma a lui piace Lena. Costa e Cem all'ospizio si accorgono che il nonno \u00e8 immobile e Cem ci resta male per come vengono trattati gli anziani, cos\u00ec lo dice a Doris ma lei non sembra preoccuparsi. Yagmur coccola Costa in tutti i modi addirittura con un massaggio, e intanto Doris chiede a Cem se lei \u00e8 sexy e lui non le risponde molto bene. Arriva Lena che chiede a Cem se gli \u00e8 piaciuto l'articolo ma lui non avendolo comprato non lo ha letto anzi si altera e la fa rimanere male, anche se dopo lui capisce di averla ferita e va a scusarsi dicendole che le far\u00e0 le coccole ma soltanto pi\u00f9 tardi perch\u00e9 ha i turni serali all'ospizio. Ma in realt\u00e0 Cem e Costa non sono all'ospizio ma al loro posto perch\u00e9 Cem vuol fare aspettare Lena per farla diventare pi\u00f9 dolce come la sognerebbe lui.\nLena intanto \u00e8 a casa che lo aspetta. Doris \u00e8 in bagno e chiede a Metin se lei \u00e8 vecchia e lui le dice che non gli importa perch\u00e9 vuole il suo cuore ma lei si sente offesa, cos\u00ec disperata decide di provare anche le creme testate sugli animali nonostante non sia d'accordo. Doris parla con Cem e lui spiega che tratta male Lena perch\u00e9 cos\u00ec lei la smette di avere pena per lui e Doris gli consiglia di fare qualcosa di eroico per dimostrarglielo, cos\u00ec a Cem viene l'idea di diminuire le dosi delle pillole agli anziani della casa di riposo, e non si limiter\u00e0 solo a quello, far\u00e0 vedere un film hard cos\u00ec tutti si rianimeranno. Doris si reca in una profumeria e chiede delle creme testate sugli animali destando l'ironia di una donna colma di botox. Lena torna a casa e trova Mark che prende una scusa solo per vederla. La tizia dell'ospizio scopre cosa hanno fatto Cem e Costa e decidono di giocarsi le pillole a strip poker, e alla fine la ragazza un tantino ubriaca ci prova con Costa. Lena \u00e8 a casa con Mark e lui le esprime come al solito i suoi sentimenti celati, ma lei gli dice esplicitamente che vuole stare con Cem ma lui la bacia nello stesso istante in cui arriva Cem, cos\u00ec andato via il poliziotto, i due fidanzati si mettono a discutere animatamente e Cem rompe la TV. Yagmur dice a Lena che la donna deve cedere ma Lena \u00e8 fermamente contraria a questa affermazione. Yagmur va da Costa all'ospizio per portargli altro cibo ma arrivata li lo vede che balla mezzo nudo con la tizia dell'ospizio in modo equivoco, cos\u00ec scappa piangendo.\nHo ancora la nausea.\nTrama.\nLena \u00e8 arrabbiata che Cem perch\u00e9 l'ha lasciata e Cathy le chiede di non illudere Mark per ripicca nei confronti di Cem. Cem \u00e8 all'ospizio spiega a Costa che con Lena ha chiuso, quando l'infermiera fa una proposta indecente a Costa e lui rifiuta. Il nonno chiede ai ragazzi di fornirgli il viagra per fare faville con la donna di cui si \u00e8 infatuato. In redazione Lena \u00e8 al telefono con Yette, che dopo qualche secondo incomincia a sbraitare, cos\u00ec Lena esce con Caty e abbandona il telefono quando arriva Mark che offre a Lena un passaggio e ovviamente si aggrega anche Cathy. Metin esce dalla cucuina con in mano una teglia di lasagne ma appena vede Doris con le labbra ingrossate dal botulino resta esterrefatto e il pasto gli cade per terra. Lena non \u00e8 molto interessata al fatto che Mark racconti la storia con la sua ex, mentre Cathy s\u00ec, anche se viene cacciata dalla macchina dal poliziotto che chiede un bacio a Lena, ma lei gli dice che non vuole perch\u00e9 ha un rapporto complicato con Cem, ma appena lo vede passare davanti all'auto lo bacia senza pensarci e Cem ci resta malissimo cos\u00ec se ne va, ma Lena subito dopo il bacio con Mark vomita.\nLena spiega a Cathy che ha baciato Mark solo per far ingelosire Cem, quando arriva Yagmur che cerca di parlare con Lena di Costa ma lei non l'ascolta e come se non bastasse entra anche Cem che chiede a Lena se le \u00e8 piaciuto baciarsi con Mark cos\u00ec lei va sul pesante e allude di averci fatto ben altro, e lui scappa infuriato. Lena finalmente ascolta Yagmur che dice d'aver visto Costa ballare con l'infermiera dell'ospizio, ma la ragazza non fa in tempo a risponderle vedendo Doris con due \"canotti\" al posto delle labbra e fa cadere il piatto che teneva in mano. Poco dopo tutti quanti sono a cena, compreso Costa, e nessuno riesce a distogliere lo sguardo sconvolto dalle labbra di Doris, ma lei vuole farsi ancora iniettare il botox in altri punti del viso, cos\u00ec Lena e Cem cominciano a insultarsi ma poi deridono Doris perch\u00e9 non riesce nemmeno a bere e Metin si infuria tantissimo. I ragazzi a tavola iniziano a delirare ma Doris non riesce ad urlare cos\u00ec si mette a parlare con le ragazze nella loro stanza. Yagmur spiega la sua situazione e Doris cerca di darle qualche consiglio, in primis di chiedere spiegazioni al ragazzo anche se lei preferirebbe non sapere se \u00e8 stata tradita.\nAlla fine va a parlargli e dice che lui \u00e8 tutto il suo futuro, senza di lui la sua vita \u00e8 senza senso. Lena entra in camera di Cem e discutono sulle loro vite lavorative, cos\u00ec Cem crede che lei non lo voglia solo perch\u00e9 \u00e8 un gradino sopra di lui, cos\u00ec ci sta provando con Mark ma lei nega e spiega che \u00e8 stata solo una messinscena, ma a Cem non importa cos\u00ec Lena gli dice che non hanno nulla in comune come Spiderman e Mary Jane: lui esce dalla stanza, lei non si sente bene e vomita sulla sua Playstation. Metin discute sulle labbra di Doris e coinvolgono anche Diana, ma la donna lo ha fatto perch\u00e9 vuole solo sentirsi pi\u00f9 giovane, anche se secondo Metin bisogna sentirsi giovani nell'anima. Il nonno arriva a casa con la sua donna e paga Cem e Costa per controllare che lui e la sua compagna possano \"divertirsi\" senza che nessuno entri, ma tutti se ne vanno in ogni caso. In camera di Lena entra Cathy che ha portato all'amica i test di gravidanza, poich\u00e9 secondo il farmacista i suoi sono sintomi di una donna incinta e infatti \u00e8 cos\u00ec ma lei non vuole crederci soprattutto perch\u00e9 pensa che Cem non la capirebbe, cos\u00ec usa altri 20 test ma il risultato \u00e8 sempre positivo. I due ragazzi sono fuori dalla porta a controllare i due amanti e intanto Costa spiega di non voler essere cos\u00ec tanto respondabile della vita di Yagmur, preferendo che lei concludesse gli studi e trovasse la sua strada.\nNonno devo ancora dirti che...\nTrama.\nIl nonno e la sua compagna sono felici ma ad un certo punto lui non si sente bene, anche se non ha preso il viagra! Lena pensa che nessuno la possa capire ma tutto d'un tratto entra Mark, che lei considera \"maturo\": appena gli dice di essere incinta, chiedendogli consiglio, lui suggerisce l'aborto e lei non vuole pi\u00f9 nemmeno vederlo. Metin e Doris corrono a casa con l'ambulanza e il dottore dice che il cuore del nonno \u00e8 oramai debolissimo, che cos\u00ec esprime il desiderio di non morire in ospedale ma a casa con tutti i suoi parenti vicino. Costa cerca di convincere Yagmur a prendere in mano il suo futuro e lo dice per il suo bene, ma lei fraintende, credendo che lui non l'accetti per la persona che \u00e8. Lena vomita, quando entra Cem e cerca di parlargli ma lui non vuole assolutamente. Anche Cathy a questo punto consiglia a Lena di abortire ma lei vuole ancora opporsi. Tutti sono a tavola e Lena cerca di dire di essere incinta ma viene interrotta dalle attenzioni di tutti per il nonno, il quale vuole che tutti - tranne la sua compagnia - siano vicini a lui quando morir\u00e0. Cathy suggerisce alla sua migliore amica dice di parlarne con la mamma o con Cem, ma secondo lei Cem non pu\u00f2 capirla. All'ospizio i due ragazzi devono sistemare la stanza di un uomo morto il giorno prima e mentre rifanno il letto trovano molti soldi sotto al materasso.\nLena e Doris accudiscono il nonno ma appena la donna scende, sembra che lui si stia sentendo male cos\u00ec Lena gli confida di essere incinta, ma a quel punto l'anziano rinviene. Yagmur sta studiando per Costa e ha anche intenzione di fare sport per lui. Metin legge al nonno \"Moby Dick\" ma lui vuole sentirsi leggere \"Mein kampf\", il libro di Adolf Hitler ma l'uomo si rifiuta, cos\u00ec sale in stanza Doris ma il nonno non sta bene e vengono chiamati tutti, tuttavia si tratta solo un falso allarme: in realt\u00e0 egli aveva solo andare in bagno. Lena vuole che Cem capisca solo guardandolo negli occhi che lei \u00e8 incinta invece lui pensa che lei pianga per Mark. A notte fonda Lena si reca in camera di Cem e fantastica su come sar\u00e0 il loro bimbo, gli mette la sua grande mano sulla pancia e si immagina che lui voglia fare il padre in stile Medioevo. Torna nella sua stanza e chiama Cathy chiedendole di stare al telefono perch\u00e9 pensa di avere gi\u00e0 le doglie ma dopo un po' si addormenta mentre Cem si sveglia e stavolta si reca lui in camera di Lena. La copre, la guarda sfiorandola, s'immagina di salvarla da un molestatore e di baciarla come l'Uomo Ragno. Cem si accorge del telefono sotto il suo viso, lo prende e chiede a Cathy cos'ha Lena che alla fine gli dice la verit\u00e0, per cui lui scappa in camera, mentre Lena si sveglia senza essersi accorta di nulla.\nIl giorno dopo Caty dice all'amica di aver detto tutto a Cem: quest'ultimo spiega tutto a Costa, ma crede che Lena sia incinta di Mark. Cem, appena vede Lena, le dice di abortire ma lo fa soltanto perch\u00e9 pensa che sia figlio del giovane poliziotto. Costa e Cem parlano ancora della strana situazione, ovvero che Cem sarebbe un buon padre e vuole una famiglia ma non sa se riesce a crescere un figlio non suo. Cos\u00ec Cem cerca Lena a casa per spiegarle che vuole starle vicino ed aiutarla col bimbo nonostante non sia suo ma non la trova, cos\u00ec chiama Cathy e gli dice che l'amica \u00e8 andata ad abortire ma lui sembra non volerlo pi\u00f9. Il nonno, che \u00e8 al corrente di dove sia la nipote, la chiama e riesce a convincerla a non fare quel passo, anche perch\u00e9 la sua anima potr\u00e0 reincarnarsi nel suo bambino, ma subito dopo aver chiuso il telelefono muore. Tutti i cari al nonno sentono un soffio di vento, ovvero la sua anima, e questa pi\u00f9 di tutte invade Lena come per entrare in lei. Doris sale dal padre ma vede che oramai non c'\u00e8 pi\u00f9 nulla da fare e gli sussurra piangendo che gli voleva bene nonostante tutti i loro litigi. Costa porta i soldi a Metin che ne rimane sorpreso, ed anche a loro arriva il soffio dell'anima del nonno. Lena sta camminando e tiene la bici in mano, quando Cem la raggiunge e le dice che non deve abortire; ha capito che vuole solo stare con lei e non gli importa che il bimbo non sia suo, ma lei lo lascia sorpreso quando gli dice che il bambino \u00e8 suo. Cem \u00e8 al settimo cielo, bacia e abbraccia la sua amata futura neo-mamma.\nSiamo incinti!\nTrama.\nIl nonno di Lena ha lasciato una videocassetta in cui dice di volere che le sue ceneri diventino un diamante e rivela il segreto di Cem e Lena. Tutti sono sbalorditi, ma Doris e Metin decidono che Cem dovr\u00e0 stare in casa ad occuparsi del bambino mentre Lena continuer\u00e0 a lavorare per diventare una manager. La sua superiore, infatti, si presenta a casa di Lena con un forte esaurimento nervoso e d\u00e0 a Lena la possibilit\u00e0 di diventare il nuovo capo della rivista giornalistica. Giunta la sera Lena racconta la sua giornata lavorativa a Cem, che per\u00f2 si addormenta subito, stanco morto. Lena fa un incubo in cui \u00e8 una donna in carriera che, tornata a casa per il compleanno della figlia, la scambia con un'altra bambina. Cem la rassicura, ma lei si domanda se quella carriera sia veramente quello che vuole. Costa, intanto, ha deciso di diventare un designer e visto che nessuno gli crede, compresa Yagmur, decide di fare da solo anche i vestiti, facendoli provare a Doris e a sua sorella. Entrambe, decidono inoltre di togliere dalla mansarda tutti gli oggetti del padre defunto.\nQuel beduino del tuo pap\u00e0 piange....\nTrama.\nCem si esercita a cambiare i pannolini sotto lo sguardo preoccupato di suo padre, nel frattempo arriva Lena che gli dice di andare a fare l'esame per la scuola di Polizia dato che lei si \u00e8 licenziata dal giornale e ha deciso di fare la mamma. Cem passa l'esame e sono tutti contenti fuor che Doris. Passano cinque mesi, e mentre Lena e sua madre vanno a fare l'ecografia di controllo, Doris rivela che \u00e8 un maschio, quando invece Lena non lo voleva sapere. Le due discutono appena arrivate a casa e, senza volerlo, Cem sapr\u00e0 che suo figlio sar\u00e0 un maschio, \"un piccolo Turco\", cosa che lo rende felicissimo. Cem e Lena hanno problemi a fare l'amore, cos\u00ec Cem chiede aiuto a Doris provocando per\u00f2 l'ira di Lena. Lei infatti \u00e8 sempre pi\u00f9 nervosa a causa degli ormoni e quando la sua amica Cathy arriva con il giornale che parla delle scelte delle donne Lena va in paranoia. Yagmur passa l'esame di maturit\u00e0, ma nessuno se ne accorge, compreso Costa, che \u00e8 impegnato a fare il designer.\nIl giorno dopo, infatti, litigano, con tanto di schiaffo da parte di Yagmur, sia perch\u00e9 Costa si \u00e8 dimenticato di andare alla festa di maturit\u00e0 della fidanzata sia perch\u00e9 Costa si inventa che le sue modelle sono delle racchie, quando invece sono delle bellissime ragazze. Yagmur, decide di andare in Turchia dalla nonna proprio mentre riceve un pacco da parte di Costa contenente un vestito realizzato da lui proprio apposta per lei. All'inizio Yagmur fa la sostenuta, ma poi rimane affascinata dal suo gesto romantico. Arriva il giorno della sfilata di Costa e Yagmur sembra non presentarsi, quando invece arriva a sorpresa indossando l'abito fatto da Costa, ovvero il vestito da sposa. Alla fine Yagmur perdona Costa e la sfilata ha successo. Al termine della sfilata a Lena si rompono le acque e viene portata in ospedale. Durante il parto, Lena sviene e ripensa a tutta la sua vita. Al suo risveglio Cem ha in braccio il loro figlio e si commuove. Doris ha un ritardo e pensa di essere incinta anche lei, mentre invece scoprir\u00e0 di essere entrata in menopausa. Tutta la famiglia conforter\u00e0 Doris e in particolare sua figlia Lena le star\u00e0 vicino. \u00c8 passato qualche mese e Cem \u00e8 diventato un poliziotto effettivo, Yagmur sta studiando per diventare una interprete, l'attivit\u00e0 di Costa va a gonfie vele e tutti sono felici e contenti."}
{"id": "2208239", "revid": "228587", "url": "https://it.wikipedia.org/wiki?curid=2208239", "title": "Rock the World", "text": ""}
{"id": "2208240", "revid": "287204", "url": "https://it.wikipedia.org/wiki?curid=2208240", "title": "Fojot", "text": ""}
{"id": "2208243", "revid": "22989", "url": "https://it.wikipedia.org/wiki?curid=2208243", "title": "Fujot", "text": ""}
{"id": "2208244", "revid": "2091899", "url": "https://it.wikipedia.org/wiki?curid=2208244", "title": "Popetra", "text": "Popetra (Popetre in sloveno) \u00e8 un insediamento di 120 abitanti del comune sloveno di Capodistria, situato nell'Istria settentrionale.\nSuperati Sant'Antonio di Capodistria, Duori ed aggirato il monte Varda, dove le autorit\u00e0 locali hanno pensato di realizzare una discarica a cielo aperto, una stradina asfaltata scende sulla destra verso la valle.\nA 600\u00a0m circa si incontra Popetra che potrebbe essere la romana \"Apud Petram\" ma probabilmente il suo nome deriva dalla pietra bianca che dette il nome alla frazione posta sopra Popetra. Sono poche case antiche, alcune disabitate; nella piazzetta c'\u00e8 una chiesetta, in alto sulla facciata due fornici contengono una piccola campana. La chiesa, dedicata a Santi Andrea e Giacomo, ha un'abside rettangolare con costoloni, gli spicchi dei quali sono decorati con le rappresentazioni degli Evangelisti ed un Cristo nimbato. Il soffitto \u00e8 barocco ed ha pure due altari laterali. Dietro la chiesa c'\u00e8 il cimitero.\nIl paese \u00e8 posto a quota 371\u00a0m ed \u00e8 situato nella parte pi\u00f9 alta del fiume Dragogna, sulla destra scorre il torrente Denarnecco. Dal paese, lungo il crinale che si eleva fra le due valli, corre una stradina asfaltata verso Tersecco; una volta questa era una carrareccia con muretti in arenaria ai lati. La si imbocca svoltando a destra al bivio che si trova subito fuori dal paese.\nIl paese pervenne ai patriarchi aquileiesi nel 1028 con la donazione di Corrado II il Salico. Fu poi feudo di Filippo di Cosliaco, che fu ministeriale del conte Mainardo di Gorizia. Filippo la vendette ad Andrea de Cirlago e, nel 1250, conferm\u00f2 le vendite agli eredi. Nel 1505 fu feudo della famiglia Bembi, nobili di Capodistria e nel 1602 il feudo pass\u00f2 ai Morati che furono investiti dal vescovo Girolamo Contarini. In quel tempo la villa era conosciuta con il nome di \"Cain\". I Morati, o Moratto, originari di Latisana, si stabilirono ad Isola agli inizi del XIV secolo. Furono aggregati nel XVII secolo alla nobilit\u00e0 di Parenzo e confermati nobili nel XIX secolo da Francesco I d'Austria."}
{"id": "2208245", "revid": "22989", "url": "https://it.wikipedia.org/wiki?curid=2208245", "title": "Fuj\u00f2t", "text": ""}
{"id": "2208249", "revid": "729019", "url": "https://it.wikipedia.org/wiki?curid=2208249", "title": "Indagine sulla canzone truccata", "text": "Indagine sulla canzone truccata fu uno speciale televisivo, andato in onda la sera del 25 febbraio 1998 alle 21 circa su Canale 5 con la conduzione di Emilio Fede. Il programma annunci\u00f2 il finto arresto di Iva Zanicchi, rivelato solo al termine delle due ore di trasmissione, suscitando reazioni contrastanti nel mondo del giornalismo.\nContesto.\nLa trasmissione interruppe la normale programmazione della rete la sera del 25 febbraio 1998 mentre nel frattempo sulla rete concorrente, Rai 1, veniva proposta la seconda serata del \"Festival di Sanremo 1998\" condotto da Raimondo Vianello e Veronica Pivetti.\nI fatti.\nEmilio Fede, all'epoca dei fatti direttore del TG4, interruppe cos\u00ec le trasmissioni per dar conto dell'arresto della cantante e conduttrice televisiva Iva Zanicchi, ripresa dalle telecamere di Telelombardia che mostravano una donna con gli occhiali, intenta a nascondersi il viso, mentre sale su una macchina.\nA commentare i fatti in studio erano presenti Giuliano Ferrara, che afferm\u00f2 \"\"Sono immagini che segnano la vita di un cittadino\", Alba Parietti, Daniele Vimercati (direttore de \"Il Borghese\") e Pupo.\nDurante lo speciale si \u00e8 parlato a pi\u00f9 riprese del magistrato napoletano Sante Romoli, di una inesistente Santa Costanza (...) Vesuviana, titolare dell'inchiesta. Durante lo speciale si \u00e8 parlato di manette facili, di magistrati incontrollabili e di arresti spettacolari.\nDopo le opinioni degli ospiti, fu il momento del collegamento con il Palazzo di Giustizia di Milano.\nLa rivelazione dello scherzo.\nLo scherzo fu svelato al pubblico dopo due ore di trasmissione attraverso una telefonata di un imitatore di Romano Prodi, all'epoca Presidente del Consiglio dei ministri, che disse: \"La tv \u00e8 un mezzo importante e non va gestita in questo modo. Se continuate cos\u00ec non entreremo in Europa\". Subito dopo, la cantante si materializz\u00f2 di fianco ad Emilio Fede, rivelandosi complice della bufala insieme agli altri ospiti in studio.\nUn cartello con la scritta \"Tutto ci\u00f2 che vedrete \u00e8 assolutamente falso\"\" era apparso prima dell'avvio del programma. Nonostante ci\u00f2, molti telespettatori furono vittime dello scherzo.\nLa trasmissione sarebbe dovuta durare pi\u00f9 a lungo, ma fu interrotta a causa dell'irruzione in studio di Iva Zanicchi che, spaventata dalla reazione di parenti e amici dopo aver visto il suo arresto in televisione, scoppi\u00f2 in lacrime nei camerini e decise di bloccare lo scherzo per rassicurare i suoi cari.\nLe reazioni.\nLa reazione del pubblico che in quel momento era di fronte alla TV fu principalmente di sorpresa, tanto che nel giro di poco tempo i centralini delle reti Mediaset vennero intasati dalle telefonate dei telespettatori allarmati dalla trasmissione in onda. In particolar modo anche i genitori della popolare conduttrice, nonostante fossero stati precedentemente avvisati da lei stessa del finto arresto, credettero alle immagini e contattarono la Zanicchi per chiede rassicurazioni, a testimonianza di quanto lo scherzo fosse verosimile.\nCritiche.\nLa bufala suscit\u00f2 aspre polemiche soprattutto interne, nell'ambito dell'azienda Mediaset e in particolar modo da parte della redazione giornalistica del TG5, testata d'informazione dell'emittente sulla quale lo speciale \u00e8 stato proposto. In particolar modo Enrico Mentana defin\u00ec l'evento \"un autogol, una stecca\", mentre per Lamberto Sposini si tratt\u00f2 di \"\"una tragicommedia dell'informazione, una bufala per i telespettatori, una vergogna per chi lavora tutti i giorni, e non \"una tantum\", per questa rete\", riferendosi verosimilmente al direttore del TG4 che ha condotto il programma.\nMichele Santoro paragon\u00f2 l'evento a \"War of the Worlds\", la falsa radiocronaca di Orson Welles su un'ipotetica invasione aliena, affermando che per\u00f2 in questa versione televisiva \"l'uso del medium [...] non \u00e8 stato esaltato, ma limitato, povero e prevedibile\". In particolar modo, accus\u00f2 lo speciale e le reti Mediaset in generale un eccessivo accanimento nei confronti della magistratura.\nL'Ordine dei Giornalisti della Lombardia apr\u00ec un procedimento d'ufficio in merito nei confronti di Emilio Fede, mentre il segretario della Federazione Nazionale Stampa Italiana, Paolo Serventi Longhi, invi\u00f2 una lettera a Fedele Confalonieri esprimendo \"preoccupazione personale e di tantissimi colleghi giornalisti per l'uso improprio e spettacolare dell'informazione\".\nAltre critiche arrivarono anche da parte di Antonio Ricci, ideatore di \"Striscia la notizia\".\nLe motivazioni degli autori.\nLa trasmissione fu ideata da Sandro Parenzo, imprenditore cinematografico, e approvata da Maurizio Costanzo, in quel periodo direttore di Canale 5, che afferm\u00f2 di aver messo in scena una \"\"provocazione mediatica per far riflettere sulla tv\". Parl\u00f2 di una \"provocazione-divertimento\", finalizzata a \"guardare dentro l'oggetto tv e a discutere il limite tra il vero e il verosimile\". Il conduttore Emilio Fede, invece, afferm\u00f2 che si trattava di una \"provocazione sul modo di fare informazione, non sulla politica o sulla giustizia, che ritengo cose ben pi\u00f9 serie sulle quali non mi pronuncio. Volevo vedere che riscontro avrebbe avuto sui giornali\"\"."}
{"id": "2208255", "revid": "115751", "url": "https://it.wikipedia.org/wiki?curid=2208255", "title": "MS Project", "text": ""}
{"id": "2208262", "revid": "1305772", "url": "https://it.wikipedia.org/wiki?curid=2208262", "title": "Vices", "text": ""}
{"id": "2208263", "revid": "113888854", "url": "https://it.wikipedia.org/wiki?curid=2208263", "title": "Ciclo Stirling", "text": "Il ciclo Stirling \u00e8 un ciclo termodinamico che descrive il funzionamento di macchine generatrici o macchine operatrici. \nDescrive il motore Stirling che fu inventato e brevettato nel 1816 dal reverendo Robert Stirling aiutato dal fratello ingegnere. Questo \u00e8 un motore a movimento alternativo a combustione esterna distinguendolo da quelli a combustione interna come il ciclo Otto.\nIl ciclo di Stirling \"reversibile\", intendendo con ci\u00f2 che pu\u00f2 essere realizzato da generatori, dove dall'applicazione del calore ed una sorgente fredda si pu\u00f2 ottenere energia meccanica, oppure applicando viceversa energia meccanica \u00e8 possibile ottenere caldo o freddo in postazioni distinte, con effetti sia di riscaldamento sia di refrigerazione.\nQuesto \u00e8 un ciclo chiuso, cio\u00e8 il fluido \u00e8 lo stesso che si muove tra termostato caldo e termostato freddo (come per ciclo Rankine-Hirn chiuso).\nCaratteristico del ciclo \u00e8 il fatto di essere \"rigenerativo\", un dispositivo interno detto \"rigeneratore\" cio\u00e8 uno scambiatore-accumulatore di calore che incrementa il rendimento.\nIl ciclo \u00e8 composto sostanzialmente quattro fasi:\nOccorre subito definire che, come spesso accade nel confronto tra cicli ideali e cicli reali, il ciclo reale non \u00e8 cos\u00ec perfettamente separato in fasi distinte e nette; nel ciclo Stirling le sovrapposizioni delle diverse fasi sono particolarmente vistose.\nCiclo ideale.\nIl ciclo Stirling ideale consiste in quattro trasformazioni che agiscono sul fluido di ciclo (vedi diagramma p-V a destra):\nComplessit\u00e0 e ciclo diagramma reale.\nMentre il criterio teorico \u00e8 concettualmente semplice l'analisi termodinamica reale ha impegnato i fisici per lungo tempo.\nLa creazione di un modello di analisi del ciclo reale non si \u00e8 rivelato un compito banale, dato che il ciclo ideale ha solo una lontana somiglianza col reale.\n\u00c8 stato detto: \u00abImmaginare un ciclo ideale (irrealizzabile fisicamente), ha poco a che fare con quanto accade, di fatto, in un ciclo reale, e questo vale soprattutto nel ciclo Stirling\u00bb.\nIl problema analitico del rigeneratore (lo scambiatore di calore centrale nel ciclo Stirling) \u00e8 stato giudicato di un livello \"tra i pi\u00f9 complessi che si possano incontrare in Ingegneria\".\nIl ciclo reale \u00e8 rappresentabile in un diagramma p-V con una curva chiusa a forma tipica (vedi figura a lato); tale curva rappresenta, con diversi valori di pressione e temperatura, la maggior parte dei cicli Stirling reali.\nMoto dei dispositivi meccanici.\nLa maggior parte dei testi che si occupano del Ciclo, seguono il modello molto semplificato del ciclo Stirling ideale. Questo modo di procedere \u00e8 ingannevole dato che se si calcolano le aree del ciclo ideale appaiono (teoricamente) delle rese energetiche in lavoro altissime. Questo renderebbe per\u00f2 necessari meccanismi impossibili da realizzarsi fisicamente.\nIn realt\u00e0 occorre immaginare un meccanismo pratico che riesca ad ottenere qualcosa che assomigli al ciclo ideale, usando parti meccaniche usuali, reali, quali ad esempio pistoni, e manovellismi legati a questi.\nL'uso di cinematismi legati alla rotazione produce, come \u00e8 comprensibile, movimenti delle parti di tipo una Sinusoide.\nL'insieme di moti sinusoidali, spesso con pistoni in \"incrocio\", trasformano il ciclo, rappresentato da linee rette o curve pure. in una specie di \"fagiolo\" appiattito, in cui l'area interna (e quindi il lavoro) risulta drasticamente ridimensionata.\nAlcuni cinematismi come il cosiddetto \"Ross yoke\", (biella di Ross), (un biellismo di compromesso tra la testa a croce ed un rinvio a leva semplice), producono un moto quasi-sinusoidale.\nAltri cinematismi producono moti diversi, i cinematismi possibili governano le possibili soluzioni, ma la gran parte dei possibili moti non sempre si concilia con tutte le condizioni contrastanti di un sistema ideale.\nVariazioni di volume.\nLe varie configurazioni dei vari dispositivi possibili a realizzare il ciclo prevedono forzatamente (determinate dai dispositivi meccanici) coercitive variazioni di volume.\nPur non essendo paragonabili alle perdite presenti in un motore endotermico, le eventuali inopportune variazioni di volume possono appesantire il ciclo con fenomeni di inutile pompaggio.\nOccorre poi considerare che il fluido \u00e8 confinato e quindi non ci sono grandi spazi di manovra per alleggerire il fenomeno; anzi il problema \u00e8 notevole se si considera la necessit\u00e0 di ridurre gli \u201cspazi morti\u201d, cio\u00e8 gli spazi, che separano necessariamente una parte del dispositivo dall'altra, dove il fluido passa ma sul quale non \u00e8 svolta alcuna attivit\u00e0. (Infatti solo il Motore termoacustico quasi la totalit\u00e0 del fluido \u00e8 coinvolta nelle trasformazioni).\nLa pulsazione.\nEsiste poi un fatto molto importante, non descritto dal ciclo, e che rende enormemente importante la definizione della parte \u201creale\u201d del dispositivo.\nCome si pu\u00f2 comprendere, (ma non \u00e8 tanto facile capire come realizzarla) la condizione fondamentale ed esclusiva per poter estrarre energia meccanica (nei motori), od ottenere concentrazioni e sottrazioni di calore (nelle pompe di calore) \u00e8 basata sul fatto che si realizzi, e si mantenga, una pulsazione ciclica del fluido di lavoro; nei motori questa pulsazione sar\u00e0 sostenuta dal dislivello termico tra il punto caldo e quello freddo del sistema, ovvero, nella pompa di calore, la oscillazione sar\u00e0 prodotta dal movimento indotto a produrre come risultato punti di depressione o compressione.\nAppare quindi evidente, trattandosi di pulsazioni, che la costituzione di efficienti sistemi risonanti fluido-meccanici (quando il fluido \u00e8 un gas che varia i suoi parametri termici in ambiente chiuso) \u00e8 di difficilissima progettazione.\nIn effetti la pulsazione \u00e8 ottenuta per tentativi ed in maniera del tutto empirica, provvedendo con successive approssimazioni con la forma fisica del motore, a sfasamenti del moto del pistone motore e di quello dislocatore, (cio\u00e8 quello che trasferisce il fluido dal punto caldo al freddo); \u00e8 dimostrato infatti che con pistoni in fase e soluzioni simmetriche il sistema non funziona.\nL'allontanamento dalle condizioni \"naturali\" di pulsazione pu\u00f2 produrre un repentino calo della efficienza del motore o al limite il suo arresto. Questo spiega tra l'altro l'indirizzo di uso del motore su regimi e carichi costanti, o la difficile \"scalabilit\u00e0\".\nIn sintesi si pu\u00f2 provvedere a migliorare un ciclo applicato ad una macchina che funziona, cercando di migliorarla (tentando ad esempio piccole variazioni di parametri e di scala), \u00e8 invece difficile progettare, partendo dal ciclo ed ipotizzando i parametri, una macchina che semplicemente sia in grado di funzionare, senza neppure affrontare questioni di efficienza.\nCiclo inverso.\nSe da un lato \u00e8 difficile instaurare col calore una efficiente pulsazione, ed estrarre con efficienza l'energia dal sistema pulsante, ha minore difficolt\u00e0 praticare il ciclo inverso, cio\u00e8 provvedere a produrre, mediante somministrazione di energia meccanica, una pulsazione del fluido confinato, ed ottenere in siti definiti del macchinario stesso un sito di espansione (e quindi un raffreddamento), ed in un'altra uno di compressione (e quindi un riscaldamento).\nQuesto \u00e8 quanto si realizza nella Macchina frigorifera Stirling, ottenuta con dispositivi meccanici convenzionali, con (Manovella e pistone), o con l'uso inverso del Motore termoacustico, dove la pulsazione meccanica \u00e8 fornita da sistemi risonanti (Motore lineare, piastra a Piezoelettricit\u00e0) operanti a frequenze molto pi\u00f9 elevate."}
{"id": "2208266", "revid": "1442080", "url": "https://it.wikipedia.org/wiki?curid=2208266", "title": "Petrogale brachyotis", "text": "Il wallaby delle rocce dalle orecchie corte (Petrogale brachyotis ) \u00e8 una specie di wallaby delle rocce diffusa in Australia settentrionale, nelle propaggini pi\u00f9 settentrionali del Territorio del Nord e dell'Australia Occidentale. \u00c8 molto pi\u00f9 grande dei suoi due parenti pi\u00f9 prossimi, il nabarlek (\"Petrogale concinna\") e il monjon (\"Petrogale burbidgei\").\nIl wallaby delle rocce dalle orecchie corte \u00e8 un vegetariano gregario che vive su colline rocciose e nelle gole. Il suo aspetto varia molto da un esemplare all'altro, ma in genere la pelliccia \u00e8 grigio-bruna con alcune aree bianche attorno alla faccia e alle zampe. Non \u00e8 ritenuto una specie minacciata.\nNe \u00e8 stato riconosciuto un certo numero di sottospecie, ma probabilmente nessuna di esse \u00e8 valida."}
{"id": "2208271", "revid": "287204", "url": "https://it.wikipedia.org/wiki?curid=2208271", "title": "9 Ottobre", "text": ""}
{"id": "2208278", "revid": "24398", "url": "https://it.wikipedia.org/wiki?curid=2208278", "title": "Popetre", "text": ""}
{"id": "2208279", "revid": "1573940", "url": "https://it.wikipedia.org/wiki?curid=2208279", "title": "Convento dei Cappuccini (Alatri)", "text": "Il convento dei Cappuccini di Alatri sorge sul colle San Pietro, nelle vicinanze del centro storico della citt\u00e0.\nStoria.\nIl colle su cui sorge il convento dei Padri Cappuccini di Alatri, detto \"colle San Pietro\", ospitava nell'antichit\u00e0 un tempio dedicato alla dea Bellona.\nNei primi secoli del cristianesimo sull'altura venne eretta una chiesa dedicata a san Pietro apostolo. Nel XIII secolo dalla piccola chiesa si svilupp\u00f2 una comunit\u00e0 di monache benedettine. I cappuccini si insediarono nel monastero nel 1566, sottoponendolo presto a vari rifacimenti.\nDescrizione.\nParte integrante del convento \u00e8 la chiesa di San Pietro, costruita in stile tardorinascimentale ma totalmente ristrutturata nella seconda met\u00e0 del Settecento. Presenta una semplice facciata, nel cui portale si pu\u00f2 ammirare un affresco del XVI secolo raffigurante l'apostolo Pietro. L'interno, a navata unica, \u00e8 reso solenne dal monumentale altare maggiore in legno di noce, costruito da padre Giovanni da Collepardo nel 1755, decorato al centro dalla luminosa pala dell\u2019\"Immacolata Concezione\" con i santi Pietro, Sisto I, Francesco d'Assisi e Antonio da Padova, dipinta dal pittore alatrense Vincenzo Cerica. Anche i due quadri laterali, dipinti sulle ante di chiusura di due preziosi reliquiari nel 1890, raffiguranti santa Chiara d\u2019Assisi e santa Veronica Giuliani, appartengono allo stesso autore. Le pareti laterali, invece, sono adornate da quattro grandi tele centinate, nelle quali appaiono dipinte le figure degli evangelisti con i rispettivi simboli, eseguite da un artista romano della cerchia del Reni nella seconda met\u00e0 del XVII secolo. Alla scuola napoletana della prima met\u00e0 del Seicento appartengono due pregevoli pitture come l\u2019\"Addolorata\" e l\u2019\"Ecce Homo\".\nRispettivamente nella prima e nella terza cappella di destra trovano posto due tele settecentesche: la \"Madonna della Vittoria\" e la \"Vergine che porge il Bambino a san Felice da Cantalice\".\nNella seicentesca sacrestia si possono osservare l'artistico altare della \"Madonna Immacolata\" e un bancone ligneo riccamente intagliato, eseguiti tra il 1754 e il 1757 da abili artisti locali. Nel coro ligneo dei frati, nel 1897 venne dipinto il \"San Francesco benedicente\" situato nello scomparto centrale del dorso ligneo, autore Vincenzo Cerica. Sulle pareti campeggiano le seicentesche tele raffiguranti il re Davide e santa Cecilia con un gruppo di cinque preziose miniature cinquecentesche su rame di autore ignoto. Negli ovali laterali si ammira il volto di san Francesco d\u2019Assisi e un busto della Vergine; in quello centrale, il gruppo della \"Sacra Famiglia con san Francesco in adorazione\".\nIl convento nella letteratura.\nIl convento \u00e8 citato dalla scrittrice Luce d'Eramo in \"Io sono un'aliena\": la D'Eramo narra alcune vicende della sua infanzia, trascorsa in parte ad Alatri nella casa della nonna materna situata nei pressi del convento, soffermandosi sulle processioni religiose a cui prendevano parte i frati cappuccini."}
{"id": "2208280", "revid": "1305772", "url": "https://it.wikipedia.org/wiki?curid=2208280", "title": "Field Trip", "text": ""}
{"id": "2208285", "revid": "1305772", "url": "https://it.wikipedia.org/wiki?curid=2208285", "title": "No Rules", "text": "No Rules (\"niente regole\" in lingua inglese) pu\u00f2 riferirsi a:"}
{"id": "2208286", "revid": "767487", "url": "https://it.wikipedia.org/wiki?curid=2208286", "title": "Plaid (gruppo musicale)", "text": "I Plaid sono un duo di musica elettronica britannico, formato da Ed Handley e Andy Turner. La loro musica \u00e8 un mix di atmosfere ambient e ritmiche ripetitive di matrice IDM.\nStoria.\nEntrambi i compositori sono ex membri dei Black Dog, anche singolarmente utilizzavano diversi altri nomi per produrre differenti stili musicali, come ad esempio il progetto Atypic di Andrew Turner e Balil a cura di Ed Handley, questo prima di stabilirsi su Plaid.\nHanno collaborato con cantanti come: Mara Carlyle, Nicolette e Bj\u00f6rk, e hanno pubblicato presso etichette all'epoca indipendenti come: Peacefrog, Black Dog Productions, e Warp Records oltre alla Nothing Records l'etichetta di Trent Reznor il quale ha distribuito negli Stati Uniti i dischi della Warp Records, l'accordo fin\u00ec nel 2001, quando la Warp Records decise di espandersi in modo autonomo anche sul mercato statunitense.\nA parte il proprio materiale, i Plaid hanno realizzato un ampio lavoro di remix per molti altri artisti, tra cui Red Snapper, Bj\u00f6rk, Goldfrapp. I Plaid lavorano spesso in collaborazione con il video artista Bob Jaroc, le cui animazioni spesso accompagnano la musica durante le esibizioni live. Insieme hanno sviluppato un Concept Album composto da un CD e un DVD; il DVD contiene il video di ciascun brano contenenuto nel CD.\nNel 2006 hanno composto la colonna sonora del film d'animazione giapponese \"Tekkonkinkreet\". Nel 2005 collaborano a un Tour con la London Sinfonetta, dove portano a teatro, interazione live elettronico con musica classica e video proiezioni.\nNel 2011 esce Scintilli mentre, il 19 marzo del 2014, il duo annuncia l'uscita di un nuovo album, \"Reachy Prints\", in pubblicazione sempre per Warp Records il 20 maggio 2014, condividendo su YouTube lo streaming del brano \"Hawkmoth\" ."}
{"id": "2208287", "revid": "599013", "url": "https://it.wikipedia.org/wiki?curid=2208287", "title": "LeRon Ellis", "text": ""}
{"id": "2208289", "revid": "767487", "url": "https://it.wikipedia.org/wiki?curid=2208289", "title": "Nicke Andersson", "text": ""}
{"id": "2208291", "revid": "1543377", "url": "https://it.wikipedia.org/wiki?curid=2208291", "title": "Impianto di allarme incendio", "text": "Per impianto di allarme incendio si intende un insieme di dispositivi elettronici predisposti per rilevare la presenza di un incendio dentro un edificio, per segnalare l'allarme sonoro e visivo a tutti i presenti e per segnalare l'allarme alla portineria e ai soccorritori esterni.\nGli impianti di allarme incendio possono venire installati e messi in funzione negli stabilimenti industriali, edifici pluripiano, magazzini e centri commerciali, complessi alberghieri, ospedali e cliniche sanitarie e enti pubblici.\nUn impianto di allarme incendio \u00e8 fondamentalmente formato da una centralina di allarme, la quale riceve il segnale da una serie di \"dispositivi di rilevazione ' e dalla quale escono i segnali di allarme con una serie di \"dispositivi di segnalazione\" (ad esempio sirene e collegamenti ai soccorritori esterni)\nI \"dispositivi di rilevazione \" rappresentano l\"'input\" per la centralina di allarme e sono essenzialmente i seguenti dispositivi:\nI \"dispositivi di segnalazione\" rappresentano l\"'output\" per la centralina di allarme e sono essenzialmente i seguenti dispositivi:\nLa conoscenza approfondita del funzionamento degli impianti di allarme incendio \u00e8 di fondamentale importanza, soprattutto nel caso delle realt\u00e0 pi\u00f9 complesse. Le procedure di emergenza e le prove di evacuazione degli edifici, realizzate in ottemperanza agli obblighi di legge in materia, sono infatti strettamente correlate alla logica di funzionamento degli impianti di allarme, che i responsabili della sicurezza operanti all'interno degli edifici devono conoscere in modo accurato.\nCentralina allarme incendio.\nLa centralina allarme incendio \u00e8 l'unit\u00e0 di controllo dell'impianto e generalmente viene posta nella portineria o in altro locale di controllo, in genere dove \u00e8 presente personale di sorveglianza. Ad essa sono collegati, tramite apposite linee elettriche, tutti i dispositivi dell'impianto, tra cui: dispositivi di rilevazione incendio, pulsanti manuali di allarme, sirene antincendio, pannelli luminosi, dispositivi di segnalazione ai soccorritori esterni.\nLa centralina si occupa della gestione dei segnali provenienti dai sensori provvedendo all'attivazione dei dispositivi di segnalazione secondo i piani di intervento programmati.\nEsistono diversi tipi di centrali, che si differenziano tra loro per quantit\u00e0 di sensori collegabili, tipologia di controllo ed identificazione dei sensori.\nLe centrali di dimensioni pi\u00f9 ridotte normalmente consentono il collegamento fino a un massimo di 100-150 sensori.\nCon le centrali pi\u00f9 evolute si pu\u00f2 gestire una \"comunicazione intelligente\" con i sensori, consentendo cos\u00ec di individuare univocamente quello che ha generato la segnalazione facilitando cos\u00ec l'esatta individuazione del luogo di provenienza dell'allarme.\nQuesto tipo di funzionamento viene solitamente indicato come \"indirizzamento singolo\". \nIn alternativa all'indirizzamento singolo si possono trovare centrali ad \"indirizzamento collettivo\", in cui la capacit\u00e0 di individuare il punto di provenienza dell'allarme \u00e8 limitata a gruppi di sensori. In questo caso il gruppo di sensori \u00e8 definito dal percorso effettivo della linea elettrica a cui sono collegati i rivelatori.\nLe centrali sono inoltre dotate di una doppia fonte di alimentazione per garantire il funzionamento dell'impianto anche in assenza di alimentazione elettrica primaria (generalmente \"rete elettrica pubblica\"). L'alimentazione elettrica secondaria \u00e8 solitamente realizzata con \"batterie in tampone\".\nTerminali di gestione centralina.\nI terminali di gestione sono l'interfaccia di comunicazione uomo-macchina della centralina di allarme incendio. Esistono due tipi fondamentali di terminali di gestione: terminali alfanumerici e terminali analogici.\nNei \"terminali alfanumerici\" l'informazione \u00e8 rappresentata mediante messaggi variabili che vengono mostrati solitamente su un display a cristalli liquidi:'operatore pu\u00f2 interagire per mezzo di una tastiera alfanumerica.\nNei \"terminali analogici\" l'informazione \u00e8 ricavabile dall'accensione di spie (solitamente led) poste a fianco di apposite etichette precompilate: l'operatore pu\u00f2 interagire con una serie di pulsanti.\nDispositivi rilevazione fumi e incendi.\nI dispositivi di rilevazione automatica di fumi e incendi sono i diversi elementi dell'impianto, posti nei vari locali, per mezzo dei quali \u00e8 possibile rilevare la presenza di un incendio. \nNella grande maggioranza dei casi si tratta di dispositivi elettronici ed hanno in comune la capacit\u00e0 di comunicare, anche se con modalit\u00e0 diverse, con la centralina di allarme incendio. I \"rivelatori automatici\" o \"sensori\" devono essere conformi alle norme europee EN54 che stabiliscono le caratteristiche tecniche e fisiche. I rivelatori devono essere installati alla sommit\u00e0 dei locali da proteggere, nella parte pi\u00f9 alta in quanto sia il fumo che le temperature prodotte da un incendio si spostano verso l'alto. \nEssi hanno dei circuiti elettronici in grado di limitare l'insorgenza di falsi allarmi.\nEsistono diversi tipi di sensori suddivisibili in base al fenomeno che sono in grado di rilevare.\nPulsanti manuali di allarme.\nComunemente sono chiamati pulsanti di allarme ed il loro scopo \u00e8 quello di consentire a chiunque di attivare una segnalazione di allarme in caso di necessit\u00e0. Sono ubicati di norma vicino alle uscite degli edifici, nei vani scale, nei corridoi. Gli avvisatori manuali devono poter essere raggiunti, per inoltrare l'allarme, con un percorso massimo di 30\u00a0m (D.M. 10-03-1998 Criteri generali di sicurezza antincendio e per la gestione dell'emergenza nei luoghi di lavoro. Allegato IV), posizionati, in conformit\u00e0 alle norme UNI 9795 terza edizione aprile 2005 punto 6, a un'altezza compresa tra 1\u00a0m e 1,4\u00a0m, in ogni caso devono essere installati almeno due pulsanti per ogni compartimento.\nSirena antincendio.\nLe sirene antincendio sono dispositivi di segnalazione acustica, collegate alla centralina di allarme, che in caso di principio di incendio emettono segnalazioni sonore ad alto volume, in modo da avvisare tutte le persone presenti nell'edificio della presenza di una possibile emergenza. \nEsse sono in genere applicate lungo le pareti e lungo i corridoi dell'edificio e sono distribuite nelle varie zone in modo da assicurare una uniforme udibilit\u00e0 del segnale in tutte le zone dell'edificio.\nPannelli luminosi rossi lampeggianti.\nI pannelli luminosi rossi lampeggianti sono dispositivi di segnalazione luminosa, collegate alla centralina di allarme, che in caso di principio di incendio emettono una luce rossa intermittente, con la scritta rossa \"Allarme incendio\" per avvisare tutti i presenti di una possibile emergenza in corso. \nEsse vengono applicati assieme alle sirene lungo le pareti e lungo i corridoi dell'edificio, in modo che il segnale di allarme possa essere percepito anche da persone con udito ridotto.\nDispositivi di segnalazione ai soccorritori esterni.\nI dispositivi di segnalazione ai soccorsi esterni sono apparecchiature elettroniche predisposte per collegare automaticamente la centralina di allarme con la ditta di vigilanza esterna, incaricata per la vigilanza completa 24 ore antincendio ed anti-intrusione in tutto l'edificio. Questi dispositivi sono necessari in quanto permettono di avere un controllo su possibili principi di incendio che possono avvenire in orario serale o notturno o in giorni festivi, quando non \u00e8 presente personale lavorativo nell'edificio e personale di sorveglianza nella portineria."}
{"id": "2208300", "revid": "767487", "url": "https://it.wikipedia.org/wiki?curid=2208300", "title": "Randy Mahaffey", "text": ""}
{"id": "2208305", "revid": "1543377", "url": "https://it.wikipedia.org/wiki?curid=2208305", "title": "Premio Wolf per la medicina", "text": "Il premio Wolf per la medicina \u00e8 un premio assegnato annualmente dalla fondazione Wolf. \u00c8 una delle sei categorie dei Premi Wolf riconosciuti dalla fondazione e assegnati dal 1978."}
{"id": "2208312", "revid": "1634489", "url": "https://it.wikipedia.org/wiki?curid=2208312", "title": "Comuni dell'Arb\u00ebria", "text": "Qui sono elencate le localit\u00e0 italo-albanesi vive dell'Arb\u00ebria, ovvero quelle in cui la lingua viene mantenuta abitualmente, insieme al rito ed ai costumi. Sono elencate quelle dove l'uso dell'albanese \u00e8 scomparso e quelle di cui si ha notizia o memoria della fondazione comune. \nAll'interno delle comunit\u00e0 dell'Arb\u00ebria viene purtroppo segnalata una generale tendenza alla dismissione dell'uso dell\"'arb\u00ebrishtja\". Stime recenti generali, varianti nelle localit\u00e0 albanofone, assegnano tra il 70% e il 90% dei residenti una competenza linguistica a livello di comprensione orale, mentre il restante 30%/10% parlerebbe l'italiano mantenendo una comprensione passiva dell'albanese. La lingua albanese continua ad esser tramandata sostanzialmente oralmente, all'interno della propria famiglia. Da sempre, l\u00ec dove viene conservato il rito bizantino, viene utilizzata e insegnata nella scrittura e nella lettura dalla chiesa locale, essendo lingua liturgica della Chiesa Italo-Albanese. I comuni dove \u00e8 presente la lingua albanese fanno riferimento alla legge nazionale del 15 dicembre 1999, ) sulle \"norme in materia di tutela delle minoranze linguistiche ed etniche storiche\" presenti in Italia; in codesti centri \u00e8 previsto nelle scuole materne lo svolgimento delle attivit\u00e0 educative anche con l'uso della lingua della minoranza, mentre nelle scuole elementari e nelle scuole secondarie di primo grado \u00e8 previsto l'insegnamento dell'albanese e anche l'uso di questa come strumento di insegnamento al fine di assicurare l'apprendimento della lingua della minoranza.\nFino al secolo scorso le comunit\u00e0 a radice albanese in Italia erano un centinaio. Successivamente, molte di esse, hanno perso l'uso della lingua e della coscienza identitaria. Attualmente le localit\u00e0 dove si parla la lingua albanese sono 50, in 41 comuni e 9 frazioni, disseminati in sette regioni dell'Italia centro-meridionale, di cui la maggior parte nella provincia di Cosenza. Altre 30 comunit\u00e0 recenti sono caratterizzate da una marcata eredit\u00e0 storica e culturale \"arb\u00ebreshe\", che hanno perso, per ragioni diverse, l'uso della lingua albanese e la coscienza identitaria d'origine. Per certo 96 localit\u00e0 sono di totale fondazione albanese in Italia, per 316 totali tra quelle fondate o rifondate: 160.000 \u00e8 la popolazione di origine albanese e non parlante pi\u00f9 la lingua \"arb\u00ebreshe\", mentre sono 100.000 i parlanti oggi l'albanese.\nSuddivisione ecclesiastica.\nSi riporta la suddivisione ecclesiastica della Chiesa Italo-Albanese, di tradizione bizantina, che in buona parte si sovrappone con quella \"civile\".\nMonastero Esarchico di Grottaferrata.\nL'Abbazia territoriale di Santa Maria di Grottaferrata, pur non eretto con l'arrivo degli albanesi nel XV secolo, \u00e8 stato un pluri-secolare polo spirituale e culturale per gli \"arb\u00ebresh\u00eb\" e l'Occidente Cristiano, il cui apporto storico \u00e8 stato importante quanto decisivo e continuo sino ai giorni nostri. \nI suoi monaci basiliani provengono in maggioranza dalle comunit\u00e0 italo-albanesi.\nNel Monastero ha sede la congregazione delle Suore Basiliane Figlie di Santa Macrina, istituto religioso femminile di diritto pontificio: i membri di questa congregazione pospongono al loro nome la sigla I.S.B.F.M.\nAltre localit\u00e0.\nSopravvivono rilevanti isole culturali nelle grandi aree metropolitane di Milano, Torino, Roma, Napoli, Bari, Cosenza, Crotone e Palermo. \nNel resto del mondo, in seguito alle migrazioni del XX secolo in paesi come il Canada, Stati Uniti, Argentina, Brasile, Cile e Uruguay esistono forti comunit\u00e0 che mantengono vive la lingua e le tradizioni \"arb\u00ebresh\u00eb\".\nQuesto dimostra quanto siano molteplici le aree geografiche nella quale si trova sparsa la minoranza etnico-linguistica albanese d'Italia."}
{"id": "2208318", "revid": "830525", "url": "https://it.wikipedia.org/wiki?curid=2208318", "title": "Albi di Alan Ford", "text": "Questo \u00e8 l'elenco dei volumi pubblicati della serie a fumetti Alan Ford.\nL'albo \u00e8 stato pubblicato dal 1969 al 1982 dall'Editoriale Corno; dal 1983 \u00e8 subentrata la \"Max Bunker Press\", di propriet\u00e0 dell'autore dei testi Luciano Secchi, fino al 2012 da quando la serie \u00e8 stampata dalla \"1000VolteMeglio Publishing\", casa editrice gestita da Raffaella Secchi, figlia di Luciano.\nTutte le storie sono state scritte da Max Bunker mentre i disegnatori principali sono stati Magnus, Paolo Piffarerio e, attualmente, Dario Perucca.\nAlan Ford Special.\n2002.\nLa numerazione generale prosegue, anche se in realt\u00e0 i quattro numeri pubblicati non sono dedicati ad Alan Ford ma ad altri personaggi comunque creati da Max Bunker."}
{"id": "2208319", "revid": "1305772", "url": "https://it.wikipedia.org/wiki?curid=2208319", "title": "Live at the Whisky", "text": "Live at the Whisky o Live at the Whiskey \u00e8 il nome di diverse registrazioni dal vivo effettuate al Whisky a Go Go di Los Angeles:"}
{"id": "2208321", "revid": "599013", "url": "https://it.wikipedia.org/wiki?curid=2208321", "title": "Angiodisplasia", "text": "L'angiodisplasia \u00e8 una malformazione vascolare di piccole dimensioni che si reperta a livello dei piccoli vasi dell'intestino. \u00c8 causa frequente di sanguinamenti occulti e conseguente anemizzazione. Le lesioni sono spesso multiple e interessano per lo pi\u00f9 l'intestino cieco o il colon destro. Il trattamento prevede la chiusura dei vasi sanguinanti per via endoscopica, terapia medica e occasionalmente chirurgica.\nCol termine angiodisplasia (che significa anormale sviluppo di un vaso) vengono denominati anche altri quadri patologici a carico dei vasi linfatici e venosi.\nEpidemiologia.\nPi\u00f9 diffusa nei soggetti anziani, superiore ai 60 anni, mentre in soggetti in et\u00e0 pediatrica \u00e8 molto rara, anche se si sono registrati casi in cui la persona affetta aveva 13 anni.\nStoria.\nDescritta per la prima volta nel 1978, nello stesso episodio fu inventato il termine \"angiodisplasia\"\nSintomatologia.\nCaratterizzati da emorragie (costituisce il 40% dei casi totali di sanguinamento del tratto gastrointestinale nei soggetti anziani), il sanguinamento pu\u00f2 essere cospicuo determinando un'emissione di feci frammiste a sangue rosso vivo (Enterorragia) poich\u00e9 contengono sangue solo parzialmente digerito; la perdita di sangue in altri casi pu\u00f2 essere molto ridotta (stillicidio ematico) con feci di colore normale e anemia come unico sintomo apparente. Il sanguinamento pu\u00f2 essere intermittente e la ricerca del sangue occulto nelle feci sar\u00e0 positiva solo quando effettuata su feci emesse in concomitanza di un episodio microemorragico.\nDiagnosi.\nLa diagnosi di angiodisplasia viene posta tramite dimostrazione endoscopica delle lesioni in corso di colonscopia (CS) o esofagogastroduodenoscopia (EGDS) sebbene le lesioni, molto piccole, possano essere difficili da individuare. Una nuova tecnica che prevede l'uso della videocapsula endoscopica si \u00e8 dimostrata pi\u00f9 sensibile nello scovare le malformazioni vascolari soprattutto quando localizzate a livello del piccolo intestino difficilmente raggiungibile dalle sonde endoscopiche tradizionali. La videocapsula endoscopica ha forma e dimensione di una comune pillola e contiene una microcamera e un trasmettitore; viene deglutita come una comune capsula e lungo il suo tragitto nel tubo digerente scatta una serie di fotografie che invia poi a un ricevitore che viene tenuto in tasca dal paziente.\nL'angiodisplasia nell'intestino tenue pu\u00f2 anche essere diagnosticata e trattata attraverso enteroscopia a doppio pallone, una tecnica che prevede l'uso di una lunga sonda flessibile alla cui estremit\u00e0 si trova un palloncino gonfiabile, rivestita da un altro tubo che scivola sulla sonda, anch'esso dotato di un palloncino terminale gonfiabile. La tecnica consiste nel far avanzare lungo il tenue prima la sonda flessibile che si adatta alle curvature e ai ripiegamenti intestinali, poi si gonfia il palloncino in modo da ancorarla, si fa scorrere su di essa il secondo tubo esterno, pi\u00f9 rigido, che distende delicatamente l'intestino; si gonfia il palloncino del tubo esterno per ancorarlo, si sgonfia il palloncino della sonda flessibile che viene spinta delicatamente lungo il tratto successivo. Questa tecnica permette di scorrere interamente l'intestino tenue a differenza della gastroesofagoduodenoscopia che si arresta alla prima porzione del digiuno (parte alta dell'intestino tenue) e della colonscopia che d\u00e0 immagini dell'ileo (ultima porzione del tenue).\nIn caso di endoscopia negativa con forte sospetto clinico di angiodisplasia, pu\u00f2 essere effettuata un'angiografia selettiva dell'arteria mesenterica. In alternativa una scintigrafia con globuli rossi marcati con un isotopo radioattivo svela il sito del sanguinamento ma solo se il sanguinamento \u00e8 cospicuo e attivo al momento dell'esame.\nEziologia.\nFra le cause pi\u00f9 frequenti che comportano la nascita di tali lesioni si ritrova la sindrome di Rendu-Osler o teleangectasia emorragica ereditaria\nFisiopatologia.\nDal punto di vista istologico si configura come una teleangectasia. Il suo sviluppo dipende dall'et\u00e0 della lesione e dalla posizione sulla parete intestinale che si suppone possano influenzare le modificazioni del calibro e dell'attivit\u00e0 proliferativa dei vasi coinvolti..\nSebbene l'angiodisplasia sia abbastanza frequente, il rischio che determini sanguinamento aumenta se coesistono disturbi della coagulazione. Queste lesioni si associano classicamente alla sindrome di Heyde (angiodisplasia e stenosi valvolare aortica)\nIn questa sindrome, il fattore di von Willebrand viene consumato in corrispondenza del flusso ematico turbolento che si realizza in corrispondenza della stenosi dove vi \u00e8 una maggiore tensione di taglio. In carenza di fattore di von Willebrand aumenta il rischio di sanguinamento dell'angiodisplasia.\nTerapia.\nAnemia e sanguinamento.\nSe l'anemia \u00e8 severa dev'essere trattata con una trasfusione prima di decidere qualunque altro tipo di intervento. Successivamente si pu\u00f2 eseguire un trattamento endoscopico in cui si pratica la cauterizzazione dei vasi sanguinanti oppure la chiusura dei vasi attraverso coagulazione con laser argon-plasma. In alcuni casi pu\u00f2 essere necessaria la resezione di un piccolo tratto di intestino nei casi di poche lesioni localizzate. In presenza di lesioni diffuse, molto sanguinanti la cui localizzazione non \u00e8 stata accertata dalle indagini endoscopiche, pu\u00f2 essere eseguita un'embolizzazione con guida angiografica.\nSe i siti di sanguinamento sono numerosi e inaccessibili alle precedenti tecniche, il paziente pu\u00f2 essere sottoposto a una terapia medica con antifibrinolitici (acido tranexamico o acido aminocaproico) per via sistemica.\nTerapia medica e chirurgica.\nNel corso degli anni sono stati provati vari trattamenti contro l'angiodisplasia, senza risultati soddisfacenti; fra i principi attivi pi\u00f9 sperimentati si ritrova il talidomide. L'octreotide invece si \u00e8 dimostrato efficace nel prevenire le perdite ematiche. La chirurgia \u00e8 riservata a quei casi in cui non si \u00e8 riusciti ad arrestare il sanguinamento con altri approcci endoscopici o con la terapia medica.\nPer quanto riguarda la terapia ormonale (utilizzo di estrogeni), la loro utilit\u00e0 rimaneva dubbia, soprattutto per i scarsi risultati rispetto al placebo somministrato, i dubbi e l'inutilit\u00e0 del trattamento (che \u00e8 durato per decenni) \u00e8 stato dimostrato solo nei primi anni del XXI secolo."}
{"id": "2208323", "revid": "1456895", "url": "https://it.wikipedia.org/wiki?curid=2208323", "title": "Premio Wolf per la fisica", "text": "Il premio Wolf per la fisica \u00e8 un premio assegnato annualmente dalla fondazione Wolf. \u00c8 una delle sei categorie dei premi Wolf riconosciuti dalla fondazione e assegnati dal 1978."}
{"id": "2208324", "revid": "834", "url": "https://it.wikipedia.org/wiki?curid=2208324", "title": "Live at the Whiskey - One Night Only", "text": ""}
{"id": "2208326", "revid": "834", "url": "https://it.wikipedia.org/wiki?curid=2208326", "title": "Live at the Whisky a Go-Go", "text": ""}
{"id": "2208334", "revid": "729019", "url": "https://it.wikipedia.org/wiki?curid=2208334", "title": "Heckler &amp; Koch HK416", "text": "L'HK416 \u00e8 un fucile d'assalto progettato e prodotto dalla tedesca Heckler &amp; Koch. In seguito agli studi sulla progettazione dell'XM8, poi non giunto all'adozione definitiva, si \u00e8 pensato di creare un fucile innovativo, partendo da modelli ancora molto utilizzati, come l'M4 e M16, cercando di eliminarne i difetti.\nLa Delta Force dell'esercito americano ha collaborato con gli sviluppatori tedeschi durante la progettazione della nuova arma. E proprio la Delta Force ha adottato l'HK416 come sostituto dell'M4 nel 2004, dopo che alcuni test avevano confermato che il nuovo sistema aumentava l'efficienza del fucile e la durata dei singoli componenti.\nIl progetto prevedeva originariamente che il fucile si chiamasse HK M4, ma fu cambiato a causa di problemi di diritti con la Colt Defense. Questo fucile \u00e8 stato testato dai militari statunitensi e di altri stati, ma anche da agenzie private.\nDettagli.\nPer il funzionamento, l'HK M416 usa un particolare sistema a sottrazione di gas a corsa corta, derivato dall'HK G36, che rimpiazza il vecchio sistema a presa diretta usato ad esempio nell'M4. Questo consente una riduzione del tempo di caricamento, di pulitura e di usura dei componenti maggiormente sollecitati. Questo fucile monta inoltre una slitta per accessori standardizzata MIL-STD 1913. Cos\u00ec la maggior parte dei numerosi accessori montabili su M4 ed M16 sono adatti anche a questo fucile. La canna dell'HK 416 garantisce una durata di 20.000 colpi, e una maggiore sicurezza in caso di ostruzione della stessa o durante lunghe sessioni di fuoco. L'HK 416 consente di sparare anche in condizioni estreme, ad esempio dopo essere riemersi dall'acqua a fucile ancora non completamente drenato.\nVarianti.\nVARIANTI MILITARI\nL'HK M416 \u00e8 disponibile in 4 diverse varianti, a seconda della lunghezza della canna:\nVARIANTI CIVILI SEMIAUTOMATICHE"}
{"id": "2208335", "revid": "599013", "url": "https://it.wikipedia.org/wiki?curid=2208335", "title": "Byron Beck", "text": ""}
{"id": "2208339", "revid": "2184720", "url": "https://it.wikipedia.org/wiki?curid=2208339", "title": "Parco archeologico di Sibari", "text": "Il Parco archeologico di Sibari si trova a Cassano all'Ionio, nella frazione di Sibari, localit\u00e0 Parco Del Cavallo, Casa Bianca, in provincia di Cosenza. Si tratta del sito di una delle pi\u00f9 ricche e importanti citt\u00e0 greche della Magna Grecia. I reperti degli scavi sono conservati nel Museo archeologico nazionale della Sibaritide.\nStoria.\nLa zona della Sibaritide fu il centro della civilt\u00e0 degli Enotri, che ebbe la massima fioritura nell'Et\u00e0 del ferro, prima di essere spazzati via dai coloni greci giunti dall'Acaia nel 730-720 a.C. circa. I Greci sconfissero e ridussero i locali alla schiavit\u00f9, quindi fondarono Sibari (\"Sybaris\"), il centro della zona dove transitavano le merci provenienti dall'Anatolia, in particolare da Mileto. Nell'Antichit\u00e0 la ricchezza di Sibari era proverbiale, ma la sua sorte fu segnata, dopo la vittoria contro Siris (alleata a Crotone e Metaponto), dalla guerra contro Crotone. Il conflitto nacque probabilmente per ragioni di contese commerciali e culmin\u00f2 con la Battaglia di Nika (510 a.C.), che vide la vittoria dei crotoniati, l'assedio di Sibari e, settanta giorni dopo, la sua distruzione, per la quale venne anche deviato il fiume Crati affinch\u00e9 passasse sopra le rovine della citt\u00e0 sconfitta.\nI sopravvissuti di Sibari partirono per la madrepatria, dove ottennero l'aiuto di Atene per tornare in Calabria e fondare, nel 444 a.C. con altri nuovi coloni ateniesi, una nuova colonia sullo stesso sito, chiamata poi Turi. Il nuovo impianto della citt\u00e0 fu progettato dal famoso architetto e urbanista Ippodamo. I conflitti per\u00f2 tra sibariti e ateniesi port\u00f2 a un conflitto interno, che culmin\u00f2 con la cacciata dei sibariti.\nNel 194 a.C. la citt\u00e0 fu fondata nuovamente come colonia romana con il nome di \"Copiae\", che fu presto cambiato nuovamente in Thurii. Continu\u00f2 ad essere in un certo qual modo un luogo importante, posta in una posizione favorevole e in una regione fruttifera, e sembrerebbe che non sia stata completamente abbandonata fino al Medioevo.\nDimenticata in seguito, i suoi resti vennero individuati scavati a partire dal 1932 e con particolare intensit\u00e0 dal 1969. Tutt'oggi sono aperti vari cantieri, per cui lo scavo \u00e8 ancora lontano da essere esaurito.\nIl 18 gennaio 2013 una forte alluvione ha provocato un allagamento all'area archeologica di Sibari, a causa anche dell'incuria locale. 20.000 metri cubi d'acqua hanno coperto interamente il parco archeologico.\nDescrizione.\nGli insediamenti protostorici sono testimoniati da alcuni siti della zona, come Castiglione di Paludi, dove esistono i resti di una necropoli dell'Et\u00e0 del ferro, databile al IX-VIII secolo a.C.\nI resti della citt\u00e0 testimoniano inequivocabilmente l'impianto razionale ellenistico di Ippodamo, con strade che si intersecano ortogonalmente, mentre \u00e8 scomparsa quasi ogni traccia della citt\u00e0 precedente.\nNella zona del \"Parco del Cavallo\" restano alcuni tra i resti pi\u00f9 significativi, risalenti all'et\u00e0 romana. Si tratta di un quartiere organizzato in due grandi \"plateiai\" e un teatro.\nNelle zone \"Prolungamento Strada\" e \"Casa Bianca\" si trovano altre sezioni. \"Casa Bianca\" in particolare ha una zona edificata del IV secolo a.C., con una torre circolare. Stombi infine mostra una zona urbana a insediamento misto, solo in parte riedificata dopo il 510 a.C., con alcune fondazioni di et\u00e0 arcaica, tra le quali un edificio modesto, pozzi e fornaci.\nScavi archeologici.\nLe esplorazioni archeologiche nella prima met\u00e0 del Novecento si erano limitate ad alcuni sopralluoghi da parte di Umberto Zanotti Bianco e, in seguito, anche di Paola Zancani Montuoro, che avevano consentito di mettere in luce resti di strutture antiche (essenzialmente di et\u00e0 romana, risalenti alla colonia latina di Copia, sorta sul sito di Thurii) nell'area di Parco del Cavallo. Campagne di scavo estensive e in profondit\u00e0 erano rese difficili dalle condizioni del terreno acquitrinoso e dalla falda affiorante, tale da richiedere un consistente supporto tecnico per l'aspirazione e il drenaggio dell'acqua. Solo alla fine degli anni Sessanta del Novecento si riusc\u00ec a varare un programma sistematico di scavi a Sibari e fra il 1969 e il 1974 vennero condotte regolari campagne di scavo, con saggi nelle localit\u00e0 di Parco del Cavallo, Stombi, Prolungamento strada e Casa Bianca.\nEsse misero in luce, oltre ai noti resti di et\u00e0 romana, strutture risalenti all'et\u00e0 arcaica e classica, riferibili pertanto sia alla Sibari arcaica che ai successivi insediamenti fino a Thurii. I materiali, in massima parte soggetti a processi di fluitazione e dilavamento, corrispondevano a queste fasi cronologiche ma permettevano anche di risalire all'ultimo quarto dell'VIII secolo a.C. e, quindi, all'epoca della presunta fondazione di Sibari, ovvero, ~720 a.C. Essi trovavano conferma e, in seguito, furono ulteriormente supportati dai ritrovamenti fatti nelle aree immediatamente a ridosso della piana di Sibari, come Francavilla Marittima (Timpone della Motta) e Torre del Mordillo.\nNel frattempo l'intensificarsi delle ricerche di superficie e degli scavi in siti della Calabria settentrionale ha consentito di dare sempre maggiore consistenza alle ipotesi storiche formulate sull'antica Sibari e sul suo \"impero\". A partire dalla fine degli anni Novanta e fino ad oggi, una missione composta da archeologi di diverse Universit\u00e0 italiane e straniere, della Scuola Archeologica Italiana di Atene e da archeologi greci ha intrapreso un progetto di scavi regolari a Sibari, grazie al quale la conoscenza archeologica del sito si \u00e8 enormemente ampliata. Notevole importanza hanno avuto, inoltre, le ricerche archeologiche nelle localit\u00e0 poste ai limiti della piana di Sibari: siti come Francavilla Marittima erano noti archeologicamente molti decenni prima di Sibari stessa. Infatti ricerche condotte nel 1879 e ancora nel 1887 avevano portato alla scoperta di una vasta necropoli dell'et\u00e0 del ferro, con ricchi materiali anche precedenti l'et\u00e0 della colonizzazione greca, ai piedi della collina.\nSuccessivamente, anche sulla cima vennero fatte straordinarie scoperte (fra l'altro anche un'importante iscrizione greca arcaica) relative a quello che in et\u00e0 arcaica e classica fu un santuario greco dedicato a una divinit\u00e0 femminile (Hera, Athena?), ma in precedenza era stato un abitato o, secondo alcuni studiosi, un luogo di culto delle genti locali che abitavano nell'area della piana di Sibari prima dell'arrivo dei Greci. I reperti archeologici dell'antica citt\u00e0 sono oggi custoditi nel Museo archeologico nazionale della Sibaritide."}
{"id": "2208343", "revid": "1318658", "url": "https://it.wikipedia.org/wiki?curid=2208343", "title": "Carta della Terra", "text": "La Carta della Terra \u00e8 una dichiarazione di principi etici fondamentali, approvata a livello internazionale, che si propone di costruire una giusta, sostenibile e pacifica societ\u00e0 globale nel XXI secolo. Redatta sulla base di un processo di consultazione globale, ed approvata da organizzazioni rappresentative di milioni di persone, la Carta \u201cha lo scopo di ispirare in tutti i popoli un senso di interdipendenza globale e di responsabilit\u00e0 condivisa per il benessere di tutta la famiglia umana, della grande comunit\u00e0 della vita e delle generazioni future\u201d[1]. Si appella all'umanit\u00e0 per promuovere una collaborazione globale in una svolta critica della storia. La visione etica della Carta della Terra suggerisce che la protezione dell'ambiente, i diritti umani, lo sviluppo umano equo e la pace sono interdipendenti ed indivisibili. Lo scopo della Carta \u00e8 di fornire un nuovo quadro di riferimento per riflettere ed affrontare questi temi. La Carta \u00e8 promossa dall'organizzazione non governativa Earth Charter Initiative.\nStoria.\nLa Carta della Terra nacque nel 1987, quando la Commissione mondiale delle Nazioni Unite su sviluppo e ambiente raccomand\u00f2 la stesura di una nuova Carta che guidasse la transizione verso lo sviluppo sostenibile. Nel 1992, in occasione del Summit della Terra di Rio de Janeiro, l'allora Segretario Generale Boutros Boutros-Ghali sollecit\u00f2 nuovamente la stesura della Carta, la dichiarazione non fu ritenuta adatta. La Dichiarazione di Rio costitu\u00ec la dichiarazione del consenso ottenibile in quel momento. Nel 1994, Maurice Strong e Mikhail Gorbachev, rilanciarono la Carta della Terra come iniziativa della societ\u00e0 civile, con l'ausilio del governo olandese.\nStrong, sebbene non abbia ricoperto pi\u00f9 incarichi presso organizzazioni legate alla Carta, ha prestato per lungo tempo consulenza e supporto al progetto. Il Focal Point italiano della Carta della Terra \u00e8 il professor Corrado Maria Daclon, che \u00e8 stato tra coloro che hanno lavorato alla ideazione e preparazione del Summit della Terra di Rio de Janeiro.\nStesura.\nLa stesura della carta avvenne nel corso di un processo di consultazione mondiale durato 6 anni (1994-2000), sotto la supervisione di una Commissione Carta della Terra indipendente, istituita da Strong e Gorbachev allo scopo di sviluppare un consenso globale su valori e princ\u00ecpi per un futuro sostenibile. La Commissione svolge tuttora il ruolo di amministratore del testo della Carta della Terra.\nIl testo finale della Carta della Terra venne approvato nel marzo 2000 durante il meeting internazionale della Commissione della Terra presso il quartier generale dell'UNESCO, a Parigi. Il suo lancio ufficiale venne celebrato con una cerimonia al Palazzo della Pace dell'Aia (Paesi Bassi). Alla cerimonia partecip\u00f2 la regina Beatrice dei Paesi Bassi.\nContenuti.\nIl documento consta di circa 2.400 parole ed \u00e8 diviso in sezioni (definiti pilastri) che enunciano 16 princ\u00ecpi fondamentali[3] contenenti 61 articoli. Il documento si apre con un preambolo e termina con una conclusione intitolata \u201cUno sguardo al futuro\u201d.\nPreambolo\n\u201c Ci troviamo ad una svolta critica nella storia della Terra, in un momento in cui l'umanit\u00e0 deve scegliere il suo futuro. A mano a mano che il mondo diventa sempre pi\u00f9 interdipendente e fragile, il futuro riserva allo stesso tempo grandi pericoli e grandi opportunit\u00e0. Per progredire, dobbiamo riconoscere che, pur tra tanta straordinaria diversit\u00e0 di culture e di forme di vita, siamo un'unica famiglia umana e un'unica comunit\u00e0 terrestre con un destino comune. Dobbiamo unirci per costruire una societ\u00e0 globale sostenibile fondata sul rispetto per la natura, i diritti umani universali, la giustizia economica ed una cultura di pace. A questo scopo, \u00e8 imperativo che noi tutti, popoli della Terra, dichiariamo le nostre responsabilit\u00e0 gli uni verso gli altri, nei confronti della grande comunit\u00e0 degli esseri viventi e delle generazioni future.[4] \u201d\nPrinc\u00ecpi\nI 4 pilastri e i 16 princ\u00ecpi della Carta della Terra sono:[4]\nI.Rispetto e cura per la Comunit\u00e0 della Vita\nII. Integrit\u00e0 Ecologica\nIII. Giustizia Economica e Sociale\nIV. Democrazia, Non Violenza e Pace\nReazioni.\nLa Carta \u00e8 stata formalmente approvata da organizzazioni rappresentative di milioni di persone, compresa l'UNESCO[5], da oltre 250 universit\u00e0 nel mondo[6], dall'Unione internazionale per la conservazione della natura, dal Territorio Nazionale della Capitale di Delhi (India)[7], dalla U.S. Conference of Mayors del 2001[8] e da dozzine di organizzazioni studentesche.[9]\nMolti gruppi appartenenti a diversi credi religiosi supportano la Carta della Terra, come la Unitarian Universalist Association of Congregations, che rappresenta oltre 1000 congregazioni religiose affiliate negli Stati Uniti[10]. La comunit\u00e0 religiosa indiana Baha'i Faith ha affermato che \u201csebbene non abbia approvato ufficialmente la Carta della Terra, la comunit\u00e0 internazionale Baha'i Faith considera l'impegno per la sua stesura e le attivit\u00e0 a supporto dei suoi obiettivi essenziali come altamente lodevoli e continuer\u00e0 a partecipare alle attivit\u00e0 connesse come conferenze, forum e simili\"[11]. Il World Patheist Movement, che supporta una visione naturalistica della religione, ha approvato il progetto[12]. L'organizzazione cattolica statunitense Leadership Conference of Women Religious ha approvato il progetto nel 2004.[13] La Diocesi di Newark (New Jersey, USA), un'organizzazione cristiana episcopale, ha recentemente approvato la Carta della Terra.[14]\nIl sindaco di Tainan, citt\u00e0 di 750.000 abitanti nel distretto di Taiwan, ha approvato la Carta nel 2007.[15] Il progetto \u00e8 stato approvato dalle citt\u00e0 di Corvallis (Oregon, USA), Berkeley (California, USA), Pickering (Canada) e da 21 citt\u00e0 del Vermont (USA)[16][17][18], mentre altre 9 citt\u00e0 del Vermont hanno respinto misure in conflitto con la Carta della Terra.[19]\nLa Carta \u00e8 stata anche approvata da Ingegneria senza frontiere, un'associazione internazionale la cui missione \u00e8 di aiutare i propri membri nell'assistenza alle comunit\u00e0 povere nei loro rispettivi paesi e nel resto del mondo[20]. Il Partito Ambientalista del Botswana supporta il progetto.[21] L'African Conservation Foundation considera il movimento Carta della Terra come un \u201cpartner\u201d.[22]&lt;br&gt;Nel Regno Unito, il Bournemouth Borough Council ha approvato la Carta nel 2008.\nLa Carta ha ricevuto opposizione da parte di diversi gruppi. Per esempio, negli Stati Uniti, i membri di alcuni gruppi religiosi, come il Religious Right, hanno contestato il documento sulla base del fatto che \u00e8 laico e sposa il socialismo. Inoltre, le flange pi\u00f9 conservatrici citano un commento informale di Mikhail Gorbachev secondo cui il documento \u00e8 \"una sorta di Dieci Comandamenti\u201d e sottolineano il fatto che, in occasione del Summit mondiale sullo sviluppo sostenibile tenutosi a Johannesburg, Sudafrica, una copia del documento venne simbolicamente posta in un'\u201cArca della Speranza\u201d, un progetto indipendente dell'artista statunitense Sally Linder. Alcuni teorici della cospirazione obiettano che i fondatori della Carta della Terra stanno tentando di creare un Super-Stato globale per adottare la Carta.\nNel suo materiale informativo, Earth Charter International (ECI), l'organizzazione responsabile della promozione della Carta, afferma che la Carta della Terra rispetta ed include ogni tradizione religiosa ed obietta che la Carta in s\u00e9 non fa dichiarazioni a sostegno di queste affermazioni di intenti per sostituire qualunque religione del mondo o creare un governo mondiale. L'ECI asserisce che la Carta \u00e8 una dichiarazione di valori etici comuni a favore della sostenibilit\u00e0, che riconosce le responsabilit\u00e0 condivise dell'umanit\u00e0 nei confronti della Terra e di tutti gli uomini.[23]"}
{"id": "2208344", "revid": "767487", "url": "https://it.wikipedia.org/wiki?curid=2208344", "title": "Steve Sullivan (cestista)", "text": ""}
{"id": "2208346", "revid": "287204", "url": "https://it.wikipedia.org/wiki?curid=2208346", "title": "Murder One", "text": ""}
{"id": "2208347", "revid": "767487", "url": "https://it.wikipedia.org/wiki?curid=2208347", "title": "Geoff Rickly", "text": "Biografia.\nInfanzia e adolescenza.\nGeoff Rickly crebbe nella citt\u00e0 natale Dumont nel New Jersey ed entro nella scuola dove studi\u00f2 trombone.\nEgli \u00e8 stato anche produttore di altre band come i My Chemical Romance per il loro album \"I Brought You My Bullets, You Brought Me Your Love\""}
{"id": "2208358", "revid": "287204", "url": "https://it.wikipedia.org/wiki?curid=2208358", "title": "Head Off", "text": "Head Off \u00e8 il settimo e ultimo album in studio del gruppo musicale garage punk svedese The Hellacopters, pubblicato il 18 aprile 2008.\nIl lavoro contiene brani cover di band underground semisconosciute al grande pubblico."}
{"id": "2208359", "revid": "120976600", "url": "https://it.wikipedia.org/wiki?curid=2208359", "title": "Albi di Maxmagnus", "text": "Elenco degli albi di Maxmagnus, personaggio dei fumetti nato nel 1968 dalla penna di Max Bunker (alias Luciano Secchi) e dalle matite di Magnus (alias Roberto Raviola).\nEureka (1968-1970).\nL'Editoriale Corno pubblica \"Maxmagnus\" sul mensile Eureka nel marzo 1968; le storie sono tutte di due pagine, senza titolo ed in bianco e nero, tranne una a colori di otto pagine dal titolo \"Il giorno dei bagordi\".\nMaxmagnus (1970).\nL'Editoriale Corno pubblica il libro cartonato intitolato \"Maxmagnus\" nel novembre 1970, che ripropone in bianco e nero tutte le storie di due pagine, che erano inizialmente state pubblicate su Eureka; da notare che alle storie vengono aggiunti i titoli e che l'unica storia \"lunga\" a colori che era gi\u00e0 intitolata \"Il giorno dei bagordi\" viene pubblicata in bianco e nero.\nAlle corte con re Maxmagnus (1974).\nL'Editoriale Corno pubblica \"Alle corte con re Maxmagnus\" sul mensile Eureka Pocket n. 16 del marzo 1974, che ripropone tutte le storie in bianco e nero compresa quella intitolata \"Il giorno dei bagordi\" originariamente apparsa a colori.\nMaxmagnus (1979-1980).\nL'Editoriale Corno pubblica il \"pocket\" mensile \"Maxmagnus\" nell'aprile 1979, proponendo nuove storie - rivisitando in parte le prime vecchie storie - realizzate graficamente da Leone Cimpellin, Pier Carlo Macchi e dallo staff di \"IF\", in quanto il sodalizio tra Magnus &amp; Bunker si era interrotto nel settembre 1975.\nEureka (1981).\nL'Editoriale Corno, dopo la chiusura del pocket nel luglio 1980, pubblica sul mensile Eureka dal gennaio 1981 i numeri dal 17 al 19 senza titolo e suddivisi in quattro puntate; inoltre, all'inizio di ogni puntata, vi \u00e8 un breve riassunto delle puntate precedenti.\nMaxmagnus - C'era una volta un re... (1989).\nLa Max Bunker Press, nata nel 1983, per opera di Luciano Secchi, alias Max Bunker, prima del fallimento dell'Corno nel 1984, pubblica nel giugno 1989, per la serie \"Parole &amp; Fumetti N\u00b0 9\", il libretto in formato orizzontale intitolato \"Maxmagnus - C'era una volta un re...\".\nAlan Ford (2005).\nNel n. 433 (settembre 2005) e nel n. 435 (novembre 2005) di Alan Ford sono ristampate tutte le 29 storie pubblicate su Eureka e sul n. 16 di Eureka Pocket; la prima parte, pubblicata su Alan Ford n. 433, \u00e8 uguale all'originale, mentre la seconda e terza parte, pubblicate su Alan Ford n. 435, vengono suddivise in modo diverso:\nMaxmagnus - C'era una volta un re (2005).\nLa Repubblica pubblica un volume brossurato di 254 pagine della collana \"I Classici del Fumetto di Repubblica - Serie Oro N\u00b0 51\" (Gruppo Editoriale L'Espresso) nel settembre 2005, intitolato \"Maxmagnus - C'era una volta un re\", contenente alcune storie di Magnus e Cimpellin, accompagnate da redazionali.\nMax Bunker (testi) e Magnus (disegni)\nMax Bunker (testi) e Leone Cimpellin (disegni)\nMaxmagnus (2006-2008).\nLa Max Bunker Press pubblica per la collana \"spin-off\" le ristampe formato \"pocket\" del 1979-1980 dal N\u00b0 1 al 16 e i numeri inediti dal 17 al 25."}
{"id": "2208360", "revid": "767487", "url": "https://it.wikipedia.org/wiki?curid=2208360", "title": "Rock &amp; Roll Is Dead (The Hellacopters)", "text": "Rock &amp; Roll Is Dead \u00e8 il sesto album studio del gruppo garage punk svedese The Hellacopters."}
{"id": "2208361", "revid": "281901", "url": "https://it.wikipedia.org/wiki?curid=2208361", "title": "Scoiattolo rosso", "text": ""}
{"id": "2208363", "revid": "281901", "url": "https://it.wikipedia.org/wiki?curid=2208363", "title": "Scoiattolo grigio", "text": ""}
{"id": "2208364", "revid": "36426", "url": "https://it.wikipedia.org/wiki?curid=2208364", "title": "Melagro", "text": ""}
{"id": "2208365", "revid": "599013", "url": "https://it.wikipedia.org/wiki?curid=2208365", "title": "Furia omicida", "text": ""}
{"id": "2208366", "revid": "2149966", "url": "https://it.wikipedia.org/wiki?curid=2208366", "title": "Albi di Kriminal", "text": "Serie inedite.\nKriminal (1964-1974).\nLa serie si compone di 419 numeri con periodicit\u00e0 variabile, pubblicati dal 1964 al 1974. Magnus ha disegnato complessivamente, dal 1964 al 1971, 103 numeri (1, 3, 5, 6, 7, 8, 9, 10, 11, 12, 14, 17, 19, 20, 22, 23, 25, 26, 28, 29, 31, 33, 34, 37, 38, 39, 42, 44, 46, 50, 52, 53, 55, 57, 58, 60, 61, 64, 65, 68, 69, 71, 73, 75, 77, 80, 82, 84, 85, 86, 88, 90, 93, 97, 100, 101, 102, 105, 107, 108, 110, 112, 116, 119, 122, 125, 127, 132, 136, 141, 149, 150, 154, 158, 162, 166, 170, 173, 174, 179, 183, 188, 192, 196, 200, 201, 205, 209, 213, 216, 221, 226, 230, 236, 245, 250, 251, 266, 271, 276, 286, 296, 300, 306). I numeri 240 e 261 sono dei collage realizzati da Bunker riutilizzando delle vecchie vignette di Magnus con dei nuovi testi. Alcuni degli ultimi numeri sono ristampe delle prime storie, per cui Magnus aveva ridisegnato solo le copertine.\nKriminal (2004-2008).\nNel 2005, in occasione del 40\u00ba anniversario dall'uscita del primo albo, sono state scritte due nuove storie: \"Ritorno dalla zona buia\" e \"Ritorno dalla zona buia (parte seconda)\", pubblicate in \"Max Graphic Novel\".\nApparizioni di Kriminal in altre serie.\nAlan Ford (1981).\n1972\n1973\nRistampe.\nDossier Kriminal (1977-1978).\n\u00c8 la ristampa di alcuni numeri scritti da Bunker (nn\u00b014, 19, 20, 22, 23, 26, 28, 29, 31, 33, 34, 36, 38, 39, 42, 44, 46 e 50) e disegnati da Magnus eccetto il n\u00b012 (ristampa del n. 36) disegnato da Enzo Carretti con copertine inedite di Luigi Corteggi.\nScotland Yard - Serie del Venticinquesimo (1989-1992).\n\u00c8 la ristampa di una selezione di storie di Kriminal della serie originale (nn\u00b0 1/12, 14, 17, 19, 20, 22, 23, 25, 26, 28, 29, 31, 33, 34, 36/39, 42, 44, 46, 50, 52, 53, 55). Alcune tavole censurate vengono riportate ai disegni originali (nn\u00b01 e 6).\nI primi 18 numeri contenevano prologo ed epilogo inediti: c'erano infatti delle mini-storie inedite di Kriminal (in ogni caso non sempre disegnate bene): Kriminal era sempre in coma, Lola era ancora compagna di Flipper, Milton era diventato ministro e scriveva le sue memorie, il Primo Ministro era andato in pensione e O'Connor era diventato commissario. A un certo punto queste mini-storie iniziano a movimentarsi: compare Daniel (un espediente per risolvere un errore di continuity: Kriminal infatti si era svegliato dal coma sulle pagine di quella testata), e soprattutto inizia la trama di Lola che, lasciato Flipper, cerca di svegliare Kriminal dal coma (la trama verr\u00e0 poi sviluppata in \"Ritorno dalla zona oscura\"). Il tutto verr\u00e0 interrotto in seguito a un referendum tra i lettori riguardanti queste mini storie, che i lettori appunto dimostreranno di non gradire votando a favore della loro interruzione.\nRaccolte.\nKriminal SPECIAL\nPubblicati 10 volumi dal 15 luglio 1965 al 20 novembre 1969. Le varie copie di uno stesso numero raccolgono spesso albi differenti. \nRACCOLTA Kriminal\nPubblicati 21 volumi dal giugno 1973 al giugno 1976. Escono come supplementi alla collana inedita e raccolgono tre numeri non progressivi per albo recuperati dai resi invenduti in edicola.\nAltro.\n1967\n1970\n1976\n1983\n\u201cIl triangolo isoscele\u201d: ristampa dei nn. 196, 200 e 201.\n1989\n1993\n1998\n2015"}
{"id": "2208370", "revid": "118662825", "url": "https://it.wikipedia.org/wiki?curid=2208370", "title": "Albi di Satanik", "text": "Satanik (1964-1974).\nI disegni sono inizialmente opera di Magnus, (numeri da 1 a 9, 11, 12, 14, 15, 17, 18, 20, 21, 23, 24, 26, 27, 29, 31, 33, 34, 36, 38, 40, 41, 44, 45, 47, 49, 50, 52, 54, 55, 57, 60, 62, 66, 68, 71 [in parte], 74, 78, 82, 86, 92, 96, 100, 101, 105, 108, 112, 116, 119, 124, 130, 135, 150, 155, 161), poi affiancato da altri disegnatori: Raimondi, Lombardi, Ranucci, Carretti, Coliva, Peroni Corbella, Romanini, Frank Verola. Non tutti i volumi contengono storie inedite, alcuni presentano ristampe di episodi precedenti:\nRistampe.\nSuccessivamente alla chiusura della testata, la serie \u00e8 stata parzialmente ristampata in nuove edizioni."}
{"id": "2208378", "revid": "1305887", "url": "https://it.wikipedia.org/wiki?curid=2208378", "title": "Bitter Sweet", "text": ""}
{"id": "2208381", "revid": "486946", "url": "https://it.wikipedia.org/wiki?curid=2208381", "title": "Pulitalia Vicenza", "text": ""}
{"id": "2208382", "revid": "125116055", "url": "https://it.wikipedia.org/wiki?curid=2208382", "title": "Margherita di York", "text": "Biografia.\nMargherita era figlia di Riccardo Plantageneto, III duca di York, e di sua moglie, Cecily Neville e sorella di due re d'Inghilterra, Edoardo IV e Riccardo III.\nMatrimonio.\nLa duchessa Isabella di Borgogna, la madre di Carlo il Temerario, era, attraverso i suoi legami di sangue e la sua percezione degli interessi borgognoni, pro-inglese. Come nipote di Giovanni di Gand, fu di conseguenza solidale con la Casa di Lancaster. Credeva che il commercio borgognone, da cui il ducato attingeva alla sua vasta ricchezza, dipendesse da rapporti amichevoli con l'Inghilterra. Per questo motivo era pronta a favorire qualsiasi fazione inglese disposta a favorire la Borgogna. Nel 1454, favor\u00ec la Casa di York, guidata dal padre di Margherita. Sebbene il re d'Inghilterra, Enrico VI, fosse il capo della casa di Lancaster, sua moglie, Margherita d'Angi\u00f2, era una nipote del nemico della Borgogna, Carlo VII di Francia, e fu lei stessa nemica dei Borgognoni. Il duca di York, al contrario, condivideva l'inimicizia della Borgogna verso i francesi e preferiva i borgognoni.\nPer questo motivo, quando il Duca di York sal\u00ec al potere, durante il primo periodo di follia di Enrico VI, ci furono negoziati tra lui e Isabella per un matrimonio tra Carlo e una delle figlie di York. Le negoziazioni si sono concluse, tuttavia, a causa delle lotte di potere in Inghilterra e della preferenza del padre di Carlo, Filippo il Buono, per un'alleanza francese. Filippo fece sposare suo figlio con Isabella di Borbone, figlia di Carlo I, duca di Borbone e Agnese di Borgogna, il 31 ottobre 1454.\nMargherita non era ancora sposata all'et\u00e0 di 19 anni, quando Isabella di Borbone mor\u00ec nel settembre 1465. Aveva dato a Carlo solo una figlia, Maria, il che gli rese un imperativo risposarsi e generare un figlio. La situazione era cambiata dal 1454: Carlo era ora molto rispettato da suo padre, che nella sua vecchiaia aveva affidato il dominio della Borgogna a suo figlio. Carlo era pro-inglese e desiderava stringere un matrimonio inglese e un'alleanza con i francesi. Da parte sua, la famiglia di Margherita era molto pi\u00f9 potente e sicura di quanto non fosse stata nel 1454: suo padre era stato ucciso nella battaglia di Wakefield il 30 dicembre 1460, ma suo fratello era ora Edoardo IV, osteggiato in modo inefficace solo da Margherita d'Angi\u00f2 e suo figlio, Edoardo di Westminster.\nCi\u00f2 rese Margherita una sposa molto pi\u00f9 preziosa di quanto fosse stata la semplice figlia di un duca. Per questo motivo, Carlo invi\u00f2 il suo stretto consigliere, Guillaume de Clugny, a Londra settimane dopo la morte di sua moglie, per proporre a Edoardo IV un matrimonio tra lui e Margherita. Edoardo IV rispose calorosamente e nella primavera del 1466 mand\u00f2 suo cognato, Lord Scales, in Borgogna, dove Scales fece un'offerta formale della mano di Margherita, e avanz\u00f2 la proposta di Edoardo IV di un reciproco matrimonio tra la figlia di Carlo il fratello di Edoardo IV, Giorgio, duca di Clarence.\nTuttavia, il matrimonio non ebbe luogo immediatamente. Furono necessari continui discorsi, soprattutto perch\u00e9 Carlo non era disposto a sposare la sua unica figlia con il duca di Clarence. Ma i francesi introdussero ulteriori problemi: Luigi XI non voleva un'alleanza tra Borgogna e Inghilterra, i suoi due pi\u00f9 grandi nemici. Di conseguenza Luigi cerc\u00f2 di separare i due, offrendo la mano della figlia maggiore, Anna a Carlo, quella della figlia minore Giovanna, al fratello minore di Edoardo, Riccardo, e quella del cognato, Filippo di Bresse a Margherita.\nInvece, nel 1466, Margherita fu promessa sposa di Pietro, duca di Coimbra, che i ribelli catalani avevano invitato a diventare il loro re. Pietro era nipote della duchessa Isabella di Borgogna, e il fidanzamento significava quindi un tentativo di placare la Borgogna. Purtroppo logorato dalla malattia, dalle delusioni, dal dolore e dal superlavoro, Pietro mor\u00ec il 29 giugno 1466.\nNel 1467, la situazione era di nuovo cambiata. Filippo il Buono era morto e Carlo era diventato duca di Borgogna. Richard Neville, conte di Warwick, si era rivoltato contro Edoardo IV e stava complottando contro di lui con il sostegno francese. Edoardo in tali circostanze ebbe bisogno del sostegno di Carlo e non forn\u00ec ulteriori ostacoli ai negoziati sul matrimonio, accettandolo formalmente nell'ottobre 1467.\nDurante questo periodo, Luigi XI fece tutto il possibile per impedire il matrimonio, chiedendo che il Papa si rifiutasse di dare una dispensa per il matrimonio, promettendo favori commerciali agli inglesi, minando il merito di Edoardo con il banchieri internazionali per impedirgli di essere in grado di pagare la dote di Margherita, incoraggiando un'invasione lancastriana del Galles e diffamando Margherita, sostenendo che non era vergine e aveva avuto un figlio bastardo. Fu ignorato, e fu assicurata una dispensa dopo che tangenti borgognone si assicurarono l'acquiescenza papale.\n\u00c8 stato elaborato un accordo complesso tra Inghilterra e Borgogna, relativo alla difesa reciproca, al commercio, al cambio di valuta, ai diritti di pesca e alla libert\u00e0 di viaggio, il tutto basato sul matrimonio tra il duca e Margherita. Secondo i termini del contratto di matrimonio, Margherita mantenne i suoi diritti sul trono inglese e la sua dote fu promessa in Borgogna anche se fosse morta entro il primo anno (spesso, la dote sarebbe tornata alla famiglia della sposa in tali circostanze). Da parte sua, Carlo diede a Margherita le citt\u00e0 di Malines, Oudenaarde e Dendermonde.\nMargherita lasci\u00f2 Margate per Sluys il 23 giugno 1468. Lord Scales e Richard Boyville furono tra quelli che la scortarono per incontrare il suo futuro sposo. Nonostante Luigi XI abbia ordinato alle sue navi di sequestrarla durante il viaggio, il suo convoglio attravers\u00f2 senza incidenti, raggiungendo Sluys la sera del 25. Il giorno seguente, incontr\u00f2 la madre dello sposo, Isabella, e la figlia, Maria; l'incontro fu un successo e tutti e tre sarebbero rimaste unite per il resto della loro vita. Il 27 giugno incontr\u00f2 Carlo per la prima volta, e la coppia si spos\u00f2 privatamente tra le 5 e le 6 del 3 luglio, nella casa di un ricco mercante di Damme. Carlo part\u00ec quindi per Bruges, concedendo alla nuova duchessa l'onore di entrare separatamente poche ore dopo.\nLe celebrazioni che seguirono furono stravaganti anche per gli standard dei borgognoni, che erano gi\u00e0 noti per la loro opulenza e generose festivit\u00e0. La sposa fece la sua entrata gioiosa, indossando sulla sua testa una corona. Nella citt\u00e0 di Bruges, il vino sgorgava liberamente da arcieri scolpiti e pellicani artificiali su alberi artificiali; i canali erano decorati con torce e i ponti erano decorati con fiori; le braccia della coppia felice erano esposte ovunque, accompagnate dai motti della coppia. Le celebrazioni includevano anche il \"Torneo dell'Albero d'oro\", organizzato attorno a un'allegoria elaboratamente dettagliata, progettata per onorare la sposa.\nDuchessa di Borgogna.\nSebbene il matrimonio non abbia prodotto figli, Margherita si \u00e8 rivelata una risorsa preziosa per la Borgogna. Subito dopo il suo matrimonio, ha viaggiato con la figliastra Maria attraverso le Fiandre, Brabante e Hainaut, visitando le grandi citt\u00e0: Ursel, Gand, Dendermonde, Asse, Bruxelles, Oudenaarde e Kortrijk dove tutti rimasero colpiti dalla sua intelligenza e capacit\u00e0. Meno preziosi, forse, furono i legami familiari che port\u00f2. Nel 1469, suo fratello, Edoardo IV, tent\u00f2 di nominare Carlo cavaliere dell'Ordine della Giarrettiera, un onore che avrebbe reso Carlo colpevole di tradimento contro Luigi X se l'avesse accettato; sebbene la duchessa Isabella avvert\u00ec suo figlio di rifiutare l'offerta, cosa che fece, dando a Luigi XI una scusa per ulteriori macchinazioni contro la Borgogna.\nNello stesso anno, Edoardo IV e suo fratello Riccardo furono costretti a fuggire dall'Inghilterra, quando il loro fratello, il duca di Clarence, e suo suocero, il conte di Warwick, si ribellarono e condussero il re in esilio; Carlo fu costretto a intercedere per suo cognato, ordinando ai mercanti londinesi di giurare lealt\u00e0 a Edoardo IV sotto la minaccia di perdere i loro diritti commerciali in Borgogna, una minaccia che si rivel\u00f2 vincente. Ma l'anno successivo, Margherita si disper\u00f2 quando il duca di Clarence e Warwick appoggiarono un'invasione di Lancaster in Inghilterra, appoggiata dai francesi: anche se lei, insieme a sua madre, tent\u00f2 di riconciliare Clarence ed Edoardo IV, la ribellione continu\u00f2, e il 2 ottobre 1470.\nIl rovesciamento di suo fratello diminu\u00ec il valore dinastico di Margherita; questo, insieme al rispetto per suo fratello, la fece implorare appassionatamente a suo marito di sostenere Edoardo IV e prendere misure per ripristinarlo.\nNel 1471 sua suocera le lasci\u00f2 in eredit\u00e0 la sua residenza preferita di La-Motte-au-Bois. Nel 1477, la posizione di Margherita come duchessa di Borgogna non era pi\u00f9 brillante come una volta: dopo la morte della suocera nel 1471, Carlo era diventato sempre pi\u00f9 tirannico e grandioso, sognando di riunire un Regno di Lotaringia dal Mare del Nord al Mediterraneo; per raggiungere questo obiettivo, ha combattuto continuamente con i suoi vicini, che hanno risposto alleandosi contro di lui. Nel frattempo, Luigi XI si era dimostrato abile nel destabilizzare il ducato: Edoardo IV era stato distaccato dalla sua alleanza, la reputazione di Carlo e il credito bancario erano stati indeboliti da Luigi e il commercio borgognone era soffocato dagli embarghi francesi. Nel 1476, il duca era considerato un tiranno dal suo popolo, che soffriva del rifiuto francese di esportare vino e pane in Borgogna e che temeva le sue terribili rappresaglie contro i ribelli che si scatenavano contro di loro. Nel 1476, fece in modo che sua figlia ed erede, Maria, fosse promessa sposa di Massimiliano d'Asburgo; il 5 gennaio 1477 mor\u00ec in battaglia fuori Nancy, in Lorena.\nVedovanza.\nFu in seguito alla morte di suo marito che Margherita si dimostr\u00f2 davvero preziosa per la Borgogna. Era sempre stata considerata una politica abile e intelligente. Guid\u00f2 e aiut\u00f2 incommensurabilmente la figliastra Maria, ora duchessa di Borgogna.\nFece da madrina e crebbe l'erede Filippo d'Asburgo, primogenito di Massimiliano e Maria, la quale mor\u00ec pochi anni dopo il matrimonio per una caduta da cavallo. Alla secondogenita della coppia, che aveva solo un anno quando rimase orfana, venne dato il nome della nonna. Margherita visse abbastanza da poter assistere al matrimonio di Filippo con Giovanna di Castiglia e fece da madrina anche al loro primo figlio maschio Carlo, il futuro imperatore Carlo V.\nMargherita mor\u00ec il 23 novembre 1503, all'et\u00e0 di 57 anni, poco dopo il ritorno di Filippo il Bello in Borgogna. La sua morte in quell'anno le permise di risparmiare il dolore della morte prematura di febbre tifoide di Filippo nel 1506."}
{"id": "2208383", "revid": "33689", "url": "https://it.wikipedia.org/wiki?curid=2208383", "title": "Tomb Raider X", "text": ""}
{"id": "2208384", "revid": "287204", "url": "https://it.wikipedia.org/wiki?curid=2208384", "title": "Earthbound (album)", "text": ""}
{"id": "2208387", "revid": "1784205", "url": "https://it.wikipedia.org/wiki?curid=2208387", "title": "Associazione Sportiva Dilettantistica Frassinetti Elmas", "text": "L'Associazione Sportiva Dilettantistica Frassinetti Elmas Villasor, meglio nota come Frassinetti, \u00e8 una societ\u00e0 calcistica con sede nel comune di Elmas, nella citt\u00e0 metropolitana di Cagliari.\nStoria.\nNasce nel 1963, sotto la guida della famiglia Orr\u00f9, l\"'Unione Sportiva Atletico Cagliari\".\nDopo i primi anni trascorsi tra i campi di provincia, nella stagione 1974-1975 la societ\u00e0 disputa il suo primo campionato di Promozione, al tempo la massima competizione calcistica regionale.\nNel 1989 avviene la fusione con l\"Associazione Sportiva Sirio\", societ\u00e0 nata negli anni 1970 come espressione del quartiere popolare C.E.P. di Cagliari, dando vita all\"'Associazione Sportiva Atletico Sirio\".\nNella stagione 1996-1997 l'Atletico Sirio si affaccia per la prima volta in Serie D, dove trascorrer\u00e0 quattro stagioni prima di retrocedere. Nel 1997 muta la sua denominazione in \"Associazione Sportiva Atletico Elmas\" e la societ\u00e0 si sposter\u00e0 nel piccolo centro dell'hinterland del capoluogo dove gi\u00e0 si trovava il campo da gioco.\nRisalgono a questi anni i due campionati di Eccellenza conclusi da capolista le due Coppa Italia Dilettanti Sardegna, rispettivamente nelle stagioni 1995-1996 e 2000-2001.\nTornato presto a disputare il campionato di Serie D, nel 2002 muta nuovamente il nome in \"Associazione Sportiva Atletico Calcio\": il campo di gioco viene spostato a Villasor mentre la sede della societ\u00e0 torna nuovamente a Cagliari. Con questa denominazione rester\u00e0 in Serie D fino alla stagione 2006-2007 quando retroceder\u00e0 nuovamente in Eccellenza.\nNel 2008 si fonde con l\"'Unione Sportiva Decimese\" spostando cos\u00ec il campo di gioco a Decimomannu ma non la sede societaria che rimane a Cagliari. La societ\u00e0 assume la denominazione \"Associazione Sportiva Dilettantistica Atletico Decimomannu\".\nDopo aver trascorso tre stagioni in Eccellenza, nel 2011 si ha la fusione con l\"'Associazione Sportiva Dilettantistica Elmas\". La nuova societ\u00e0 prende il nome di \"Associazione Sportiva Dilettantistica Atletico Elmas\"..\nNell'estate 2012 l'Atletico Elmas viene privata dei fondi, poich\u00e9 il presidente Orr\u00f9 si ritira dalla guida della societ\u00e0, e deve ripartire dalla Terza Categoria con il solo Desogus al timone. Dopo un'annata nel purgatorio dei campionati inferiori, in vista dell'anno successivo viene ripescato in Seconda Categoria.\nNel 2014 si fonde con l\"Associazione Sportiva ANSPI G. Frassinetti\" di Cagliari che, priva di un campo da gioco, si trova in sintonia con le necessit\u00e0 della societ\u00e0 di Elmas che ne \u00e8 provvista, ma che nel frattempo cercava un settore giovanile da cui attingere come quello dei cagliaritani. Da questa unione nasce appunto l\"'Associazione Sportiva Dilettantistica Frassinetti Elmas\" che disputa il campionato di Promozione.\nNelle tre stagioni disputate in Promozione arrivano anche una Coppa Italia Promozione Sardegna e una Supercoppa Regionale Sardegna, entrambe nella stagione 2014-2015. Tuttavia nel 2017 la societ\u00e0 non si iscrive in Prima Categoria, campionato nel quale era retrocessa nella stagione appena trascorsa, e prosegue la sua attivit\u00e0 con il solo settore giovanile.\nNel 2019, dalla fusione con l\"Unione Sportiva Dilettantistica Villasor\", nasce l\"'Associazione Sportiva Dilettantistica Frassinetti Elmas Villasor\" che attualmente milita nel campionato di Prima Categoria.\nColori e simboli.\nColori.\nI colori ufficiali della societ\u00e0 sono storicamente il bianco e il verde."}
{"id": "2208388", "revid": "80339", "url": "https://it.wikipedia.org/wiki?curid=2208388", "title": "Karatuzsky rayon", "text": ""}
{"id": "2208389", "revid": "80339", "url": "https://it.wikipedia.org/wiki?curid=2208389", "title": "Distretto di Karatuzskoe", "text": ""}
{"id": "2208390", "revid": "80339", "url": "https://it.wikipedia.org/wiki?curid=2208390", "title": "Distretto di Karatuzskoje", "text": ""}
{"id": "2208391", "revid": "80339", "url": "https://it.wikipedia.org/wiki?curid=2208391", "title": "Distretto di Karatuzskoye", "text": ""}
{"id": "2208396", "revid": "599013", "url": "https://it.wikipedia.org/wiki?curid=2208396", "title": "Charlie Paulk", "text": ""}
{"id": "2208397", "revid": "80339", "url": "https://it.wikipedia.org/wiki?curid=2208397", "title": "Krasnoturansky rayon", "text": ""}
{"id": "2208398", "revid": "80339", "url": "https://it.wikipedia.org/wiki?curid=2208398", "title": "Distretto di Krasnoturanskoe", "text": ""}
{"id": "2208399", "revid": "80339", "url": "https://it.wikipedia.org/wiki?curid=2208399", "title": "Distretto di Krasnoturanskoye", "text": ""}
{"id": "2208400", "revid": "80339", "url": "https://it.wikipedia.org/wiki?curid=2208400", "title": "Distretto di Krasnoturanskoje", "text": ""}
{"id": "2208401", "revid": "80339", "url": "https://it.wikipedia.org/wiki?curid=2208401", "title": "Kozulskij rajon", "text": ""}
{"id": "2208403", "revid": "80339", "url": "https://it.wikipedia.org/wiki?curid=2208403", "title": "Kozulsky rayon", "text": ""}
{"id": "2208404", "revid": "21819088", "url": "https://it.wikipedia.org/wiki?curid=2208404", "title": "Begram", "text": ""}
{"id": "2208405", "revid": "80339", "url": "https://it.wikipedia.org/wiki?curid=2208405", "title": "Distretto di Kozul'ka", "text": ""}
{"id": "2208407", "revid": "80339", "url": "https://it.wikipedia.org/wiki?curid=2208407", "title": "Distretto di Kozulka", "text": ""}
{"id": "2208410", "revid": "287204", "url": "https://it.wikipedia.org/wiki?curid=2208410", "title": "Kezemskij rajon", "text": ""}
{"id": "2208411", "revid": "80339", "url": "https://it.wikipedia.org/wiki?curid=2208411", "title": "Kezhemskij rajon", "text": ""}
{"id": "2208412", "revid": "80339", "url": "https://it.wikipedia.org/wiki?curid=2208412", "title": "Kezhemsky rayon", "text": ""}
{"id": "2208413", "revid": "1305772", "url": "https://it.wikipedia.org/wiki?curid=2208413", "title": "Heaven and Earth", "text": "Heaven and Earth o Heaven &amp; Earth (\"cielo e terra\" in lingua inglese) pu\u00f2 riferirsi a:"}
{"id": "2208414", "revid": "834", "url": "https://it.wikipedia.org/wiki?curid=2208414", "title": "Heaven &amp; Earth", "text": ""}
{"id": "2208419", "revid": "921573", "url": "https://it.wikipedia.org/wiki?curid=2208419", "title": "Antonello Padovano", "text": "Biografia.\nDopo aver scoperto la magia del cinema di Fellini, sul set de \"E la nave va\" con tutti i risparmi compra una cinepresa Beaulieu 16\u00a0mm e parte per New York.\nQui si avventura nelle strade del South Bronx e realizza un documentario su quella \"Terra Desolata\"(1982) ispirato appunto dal lavoro di Thomas Stearns Eliot. A Manhattan ha la fortuna di incontrare tra gli altri Dizzy Gillespie e Sal Scarpitta.\nAl suo rientro in Italia, continua a studiare (storia dell'arte alla Universit\u00e0 La Sapienza) quando incontra a Roma l'attrice francese Annie Girardot e realizza un documentario sul suo lavoro con un gruppo di giovani attori.\nRiesce poi a farsi commissionare il suo primo lavoro dalla Rai: \"Sweet Harmonica Dreams\" realizzato a Jersey durante il primo campionato mondiale di armonica a bocca con la partecipazione tra gli altri di Larry Adler, Peter Madcat Ruth, Don Baker e Roland Van Straaten. La sua collaborazione prosegue con una serie di brevi storie sul costume della societ\u00e0 italiana al femminile che meritano la programmazione in prima serata di Rai2.\nInizia poi nel la sua collaborazione a Mixer di Giovanni Minoli con un reportage drammatico \"Voglia di vivere\" con la partecipazione di Luciano Pavarotti che riscuote un notevole successo di ascolti (6 milioni di spettatori).\nDa quel momento tra il 1989 e il 2001 collabora con i programmi pi\u00f9 importanti delle Rai realizzando pi\u00f9 di 60 documentari in 42 paesi al mondo.\nTra questi realizza in Yemen \"La collana di perle\" per Quark di Piero Angela, in Turchia \"Shoeshine\" per Rai3, in Nuova Zelanda \"Everest\" con Sir Edmund Hillary, in Inghilterra \"Edward VIII\" con David Metcalfe figlioccio del Re e \"Titanic\" con gli ultimi sopravvissuti, in Sudafrica \"Il Trapianto\" con Christian Barnard, in Svezia \"Olof Palme\" con M. Palme e in Armenia, durante il conflitto del Nagorno Karabah, \"Il prigioniero in cantina\" con la baronessa Caroline Cox e \"The Lira is Moving\" in co-produzione con NHK Television.\nPartecipa inoltre nel 1996 al programma \"L'errore\" di Piero Marrazzo dirigendo due reportage e poi nel 1997 al programma \"Film vero\" di Sherin Salvetti, realizzando con Sveva Sagramola una serie di inchieste dal vivo sperimentando una nuova forma di racconto televisivo.\nRealizza poi una serie di documentari naturalistici dedicati alla conservazione della specie: alle Azzorre \"Il ritorno delle Balene\", in SudAfrica \"Wild rescue\" sui ghepardi con Ann Van Dyk, nei Paesi Bassi \"Foche in pericolo\", in Botswana \"Gli ultimi rinoceronti\", in Florida \"Il Canto delle Sirene\" sui lamantini, in Inghilterra \"Monkey World\" con Jim Cronin,\"Parlando con i Leoni\" con Brian Jones in Africa e a Napoli \"Salvando le tartarughe marine\" con Flegra Bentivegna.\nDal 1998 ha iniziato il progetto, ancora in corso, \"Luoghi misteriosi\" che lo porta nei luoghi pi\u00f9 straordinari del pianeta come Tikal, Machu Picchu, Stonehenge, Nazca, Borobodur e molti altri. Una serie dove per due volte rischia la vita ma che gli permette di essere spesso in solitudine al centro di luoghi straordinari che gli permette di incontrare persone indimenticabili come Maria Reiche.\nRitorna nel 2002 al documentario sociale con \"Azerbaijan\" che dopo l'esperienza in Armenia gli permettono di scoprire l'altro lato del conflitto e di ritrovare Zachir, il prigioniero in cantina di Stepanakerth. I due documentari vengono venduti in pi\u00f9 di trenta paesi al mondo dalla Francia alla Cina.\nQuindi riesce a realizzare il suo primo film lungometraggio \"Le quattro porte del deserto\". Un film girato quasi interamente nel deserto del Sahara con un cast di attori internazionali e con protagonista Aure Atika. Ambientato nei primi anni del novecento si avvale di costumi originali e di centinaia di comparse e animali di scena. Il film subisce da parte del governo Berlusconi il taglio ai finanziamenti alla distribuzione, un provvedimento che di fatto nega al film la possibilit\u00e0 di uscire nelle sale italiane.\nDopo una pausa dovuta alle circostanze conseguenti alle vicende del film, realizza \"Joe Petrosino: A Shot in the Dark\" un documentario che racconta la storia agli albori del Novecento di un poliziotto italo-americano che sfid\u00f2 la mafia per \"La storia siamo noi\" di Rai2.\nDeluso per le vicende del film e sentendo esaurita la spinta creative in Italia, con la sua famiglia decide di emigrare all'estero e lavorare in un ambiente nuovo e stimolante."}
{"id": "2208430", "revid": "1305772", "url": "https://it.wikipedia.org/wiki?curid=2208430", "title": "Denton (Texas)", "text": "Denton \u00e8 una citt\u00e0 ed \u00e8 il capoluogo della contea di Denton, Texas, Stati Uniti. Al censimento del 2010, la sua popolazione era di 113.383 abitanti, che la rendeva cos\u00ec la 27\u00aa citt\u00e0 pi\u00f9 popolosa del Texas, la 200\u00aa citt\u00e0 pi\u00f9 popolosa degli Stati Uniti, e la 12\u00aa citt\u00e0 pi\u00f9 popolosa della metroplex di Dallas-Fort Worth.\nUna concessione terriera del Texas port\u00f2 alla formazione della contea di Denton nel 1846, e la citt\u00e0 fu incorporata nel 1866. Entrambe furono intitolate al pioniere e capitano della milizia texana John B. Denton. L'arrivo di una linea ferroviaria nella citt\u00e0 nel 1881 stimol\u00f2 la popolazione, e la fondazione dell'University of North Texas nel 1890 e della Texas Woman's University nel 1901 distinguevano la citt\u00e0 dalle regioni limitrofe. Dopo la costruzione dell'Aeroporto Internazionale di Dallas-Fort Worth terminato nel 1974, la citt\u00e0 ebbe una crescita pi\u00f9 rapida; a partire dal 2011, Denton era la settima citt\u00e0 in pi\u00f9 rapida crescita con una popolazione di oltre 100.000 abitanti nel paese.\nSituato all'estremit\u00e0 nord della Dallas-Fort Worth Metroplex nel Texas settentrionale sulla Interstate 35, Denton \u00e8 nota per la sua vita musicale attiva; il North Texas State Fair and Rodeo, il Denton Arts and Jazz Festival e il 35 Denton Music Festival attraggono ogni anno oltre 300.000 persone in citt\u00e0. La citt\u00e0 vive estati calde e umide e relativamente pochi eventi meteorologici estremi. La sua variegata cittadinanza \u00e8 rappresentata da un consiglio cittadino apartitico, e numerosi dipartimenti di contea e stato hanno uffici nella citt\u00e0. Con oltre 45.000 studenti iscritti alle due universit\u00e0 situate entro i suoi confini urbani, Denton \u00e8 spesso caratterizzata come citt\u00e0 universitaria. Come risultato della crescita delle universit\u00e0, i servizi educativi svolgono un ruolo importante nell'economia della citt\u00e0. I residenti sono serviti dalla Denton County Transportation Authority, che fornisce servizi di trasporto ferroviario e di autobus per l'area.\nGeografia fisica.\nSecondo lo United States Census Bureau, ha un'area totale di .\nStoria.\nLa formazione di Denton \u00e8 strettamente legata a quella della contea di Denton. L'insediamento bianco dell'area inizi\u00f2 a met\u00e0 degli anni 1800 quando William S. Peters del Kentucky ottenne una concessione terriera dal Congresso del Texas e la chiam\u00f2 Peters Colony. Dopo l'insediamento iniziale nella parte sud-est della contea nel 1843, la legislatura del Texas vot\u00f2 a formare la contea di Denton nel 1846. Sia la contea che la citt\u00e0 sono intitolate a John B. Denton, un predicatore e avvocato che fu ucciso nel 1841 durante una schermaglia con il popolo Kichai in quella che ora \u00e8 la contea di Tarrant. Pickneyville e Alton furono scelti come capoluogo della contea prima che Denton venisse nominata per quella posizione nel 1857. Nello stesso anno, una commissione progett\u00f2 la citt\u00e0 e diede il nome alle prime strade.\nDenton fu incorporata nel 1866; il suo primo sindaco era J.B. Sawyer. Man mano che la citt\u00e0 si espandeva oltre i suoi confini originari (che si estendevano per mezzo miglio in ogni direzione dal centro della piazza pubblica), divenne un centro di scambi agricoli per le industrie della macinatura e dei cottage. L'arrivo della Texas and Pacific Railway nel 1881 diede a Denton il suo primo collegamento ferroviario e port\u00f2 un afflusso di persone nell'area. Il North Texas Normal College, ora University of North Texas, fu fondato nel 1890 e il Girls' Industrial College, ora Texas Woman's University, fu fondato nel 1903. Con l'aumento delle dimensioni delle universit\u00e0, il loro impatto sull'economia e sulla cultura di Denton aument\u00f2.\nDenton \u00e8 cresciuta da una popolazione di 26.844 nel 1960 a 48.663 nel 1980. Il suo collegamento con la Dallas-Fort Worth Metroplex tramite la I-35E e la I-35W gioc\u00f2 un ruolo importante nella crescita e l'apertura dell'Aeroporto Internazionale di Dallas-Fort Worth nel 1974 port\u00f2 ad un aumento della popolazione. Negli anni 1980, aziende manifatturiere pesanti come Victor Equipment Company e Peterbilt si unirono a vecchie aziende manifatturiere come Moore Business Forms e Morrison Milling Company a Denton. La popolazione \u00e8 passata da 66.270 nel 1990 a 80.537 nel 2000. Nel maggio 2006, la societ\u00e0 immobiliare United Equities di Houston acquist\u00f2 i 100 blocchi di Fry Street e annunci\u00f2 che diversi edifici storici sarebbero stati demoliti per ospitare un nuovo centro commerciale a uso misto. La proposta richiam\u00f2 l'opposizione di alcuni residenti, che cercarono di preservare l'area come icona storica e culturale per la citt\u00e0. Il consiglio comunale di Denton ha approvato una nuova proposta per l'area da Dinerstein Cos nel 2010.\nSociet\u00e0.\nEvoluzione demografica.\nSecondo il censimento del 2010, la popolazione era di 113.383 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,8% di bianchi, il 10,3% di afroamericani, lo 0,8% di nativi americani, il 4,1% di asiatici, lo 0,1% di oceaniani, il 7,6% di altre razze, e il 3,2% di due o pi\u00f9 etnie. Ispanici o latinos di qualunque razza erano il 21,2% della popolazione.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano denominato A-train, che la collega con la citt\u00e0 di Carrollton."}
{"id": "2208431", "revid": "834", "url": "https://it.wikipedia.org/wiki?curid=2208431", "title": "The Lizard", "text": ""}
{"id": "2208436", "revid": "70647", "url": "https://it.wikipedia.org/wiki?curid=2208436", "title": "Giuseppe Bertini (presbitero)", "text": "Biografia.\nOrdinato sacerdote nel 1941, due anni dopo viene trasferito a Molina di Quosa come parroco.\nImpegnato attivamente in aiuto della Resistenza, nasconde fuggitivi e partigiani, cura i feriti e si fa promotore di attivit\u00e0 di supporto logistico.\nBen presto entra a far parte della lista dei sospettati e il 31 agosto 1944 durante un rastrellamento, per proteggere dei partigiani nascosti in canonica, si offre volontario ai tedeschi.\nMesso ai lavori forzati prima e successivamente sottoposto a pesanti interrogatori nel carcere della Rocca Malaspina a Massa, visto il suo silenzio e il rifiuto a denunciare come partigiani i propri parrocchiani, viene fucilato dopo pochi giorni a Quercioli di Massa.\nOnorificenze.\nRiconoscimenti.\nA Molina di Quosa gli sono state dedicate una piazza, una lapide sulla parete della chiesa dove esercit\u00f2 il suo breve ma \u00abalto ministero\u00bb e il suo nome figura sull'obelisco ai caduti, cos\u00ec come nel Parco della Resistenza del monte Brugiana a Bergiola Maggiore, frazione di Massa."}
{"id": "2208439", "revid": "95364253", "url": "https://it.wikipedia.org/wiki?curid=2208439", "title": "Dolo specifico", "text": "Il dolo specifico \u00e8 una forma di dolo in cui il legislatore richiede, per la consumazione del reato, che l'agente agisca per un fine particolare.\nEsempio.\nTipico esempio di dolo specifico \u00e8 il reato di furto (art. 624 c.p.), per il quale \u00e8 richiesto al soggetto agente il fine di trarre profitto, ma non occorre che il profitto si sia realizzato in concreto.\nAltro tipico esempio di reato per il quale \u00e8 richiesto il dolo specifico \u00e8 il sequestro di persona a scopo di estorsione (art. 630 c.p.).\nRatio dell'istituto.\nIl dolo specifico il pi\u00f9 delle volte serve per limitare la punibilit\u00e0 di un fatto (es. furto). \nIn alcuni casi invece serve a rendere punibili fatti che altrimenti sarebbero leciti (es. l'associarsi \u00e8 un fatto lecito, ma se fatto per commettere delitti \u00e8 illecito - art. 416 c.p. ).\nIn altri casi ancora serve solo per determinare un mutamento del titolo del reato (es. sequestro di persona - 605 c.p. - dal sequestro di persona a scopo di estorsione - 630 c.p. ; il fine dell'estorsione muta la fattispecie originaria del 605 configurando un diverso e pi\u00f9 grave reato).\nDolo generico.\nAl dolo specifico si contrappone il dolo generico, il cui fine \u00e8 la sola volont\u00e0 di realizzare tutti gli elementi del fatto tipico; non \u00e8 infatti richiesto un fine particolare e ulteriore perch\u00e9 il fatto rappresenti reato."}
{"id": "2208441", "revid": "256896", "url": "https://it.wikipedia.org/wiki?curid=2208441", "title": "Presidente della Commissione Africana", "text": ""}
{"id": "2208452", "revid": "767487", "url": "https://it.wikipedia.org/wiki?curid=2208452", "title": "Ron Williams", "text": ""}
{"id": "2208457", "revid": "599013", "url": "https://it.wikipedia.org/wiki?curid=2208457", "title": "Dario \u0160imic", "text": ""}
{"id": "2208461", "revid": "33921", "url": "https://it.wikipedia.org/wiki?curid=2208461", "title": "L'attrattiva Ges\u00f9", "text": ""}
{"id": "2208465", "revid": "767487", "url": "https://it.wikipedia.org/wiki?curid=2208465", "title": "Presidenti della Commissione dell'Unione africana", "text": "Il presidente della Commissione dell'Unione africana, fino al 2002 nota come Organizzazione dell'unit\u00e0 africana, viene scelto dal Parlamento panafricano, che \u00e8 formato dai capi di Stato di tutti i paesi membri."}
{"id": "2208471", "revid": "1543377", "url": "https://it.wikipedia.org/wiki?curid=2208471", "title": "Enrico Pocognoni", "text": "Biografia.\nNato a Differdange in Lussemburgo, dove la famiglia era emigrata, rientra in Italia e frequenta il seminario di Fabriano e il 22 aprile 1935, a Fano, riceve l'Ordinazione sacerdotale.\nDiviene viceparroco della cattedrale, insegna nella Regia Scuola \"Filippo De Sanctis\" e si prende cura dei giovani dell'Azione Cattolica. \nIl 28 febbraio 1943 diviene canonico della cattedrale e viene trasferito come parroco a Braccano, una frazione di Matelica. Oltre che nell'attivit\u00e0 pastorale, si impegna attivamente nel supporto spirituale e materiale dei partigiani. Arrestato una prima volta nel novembre 1943 per collusione con le bande partigiane, verr\u00e0 rilasciato su pressione del Capo della provincia di Macerata dopo aver giurato di attendere, per il futuro, esclusivamente al suo ministero sacerdotale. (Vds. G. Piangatelli, op. cit. pp. 97-98).\nDurante un rastrellamento avvenuto a Braccano, viene catturato a seguito di un violento scontro a fuoco, al quale prese attivamente parte con altri tre partigiani, sparando con una mitragliatrice dal campanile della chiesa. Nella successive operazioni di perquisizioni nella chiesa, fu rinvenuto un cospicuo quantitativo di armi e munizioni, frutto di un precedente aviolancio eseguito nella notte fra il 22 e il 23 marzo. Per le leggi di guerra all\u2019epoca vigenti, fu fucilato sul posto, il 24 marzo 1944, assieme agli altri tre partigiani arrestati, in quello che viene ricordato come l'Eccidio di Braccano. (Vds. A. Di Nicola, Da Torone a Vittorio Veneto, storia del I battaglione M IX settembre, op. cit, pp. 90-91).\nA Matelica la Regia Scuola \"Filippo De Sanctis\" gli viene intitolata e diventa l'Istituto professionale \"Don Enrico Pocognoni\".\nIl 26 febbraio 1969 il Presidente della Repubblica Italiana Giuseppe Saragat gli conferisce la Medaglia d'oro al valor civile."}
{"id": "2208474", "revid": "767487", "url": "https://it.wikipedia.org/wiki?curid=2208474", "title": "Zaid Abdul-Aziz", "text": ""}
{"id": "2208475", "revid": "729019", "url": "https://it.wikipedia.org/wiki?curid=2208475", "title": "Nakajima A4N", "text": "Il , indicato anche come in base alle convenzioni allora vigenti, fu un aereo da caccia imbarcato monomotore biplano sviluppato dall'azienda aeronautica giapponese Nakajima Hik\u014dki KK nei primi anni trenta.\nDestinato ad equipaggiare i reparti da caccia della Marina imperiale giapponese, venne portato in volo per la prima volta nel 1934, ma a causa di problemi al motore non entr\u00f2 in servizio fino al 1936. Ne vennero costruiti un totale di 221 esemplari. Fu l'ultimo modello a configurazione biplana progettato dalla casa giapponese.\nStoria del progetto.\nNel corso degli anni trenta, la Nakajima svilupp\u00f2 numerosi progetti sperimentali: tra questi vi era il biplano indicato con il nome di \"YM\" che derivava dal \"A2N\" in servizio da qualche anno ed ormai obsoleti. Pur in considerazione di questo limite progettuale, la marina militare giapponese ripose fiducia nel velivolo, consapevole che avrebbe costituito una sorta di \"ponte\" in attesa dello sviluppo di aerei pi\u00f9 moderni che in breve tempo sarebbero andati a costituire l'ossatura dei reparti di prima linea.\nTecnica.\nBiplano in configurazione sesquiplana, era dotato di carrello anteriore a gambe indipendenti e ruotino posteriore.\nIl motore era un radiale Nakajima Hikari a 9 cilindri, raffreddato ad aria, che erogava una potenza di 730 CV.\nL'armamento di bordo era costituito da 2 mitragliatrici da 7,7\u00a0mm e poteva trasportare bombe per un peso massimo di 120\u00a0kg.\nImpiego operativo.\nImpiegato a partire dal 1935, l'A2N fu utilizzato in operazioni belliche durante la seconda guerra sino-giapponese, fornendo buoni risultati. Pur progettato come velivolo imbarcato, trov\u00f2 un frequente utilizzo nel conflitto ed in particolare venne munito di un serbatoio supplementare sganciabile (appeso alla radice della semiala sinistra) al fine di incrementare l'autonomia operativa.\nGi\u00e0 alla fine del 1938, come previsto, pi\u00f9 della met\u00e0 dei reparti da caccia della Marina giapponese erano dotati dei pi\u00f9 moderni Mitsubishi A5M e gli A2N ancora in servizio vennero progressivamente sostituiti e spostati a compiti di seconda linea, venendo impiegati come aereo da addestramento alla caccia nelle scuole di volo della Dai-Nippon Teikoku Kaigun K\u014dk\u016b Hombu."}
{"id": "2208478", "revid": "300067", "url": "https://it.wikipedia.org/wiki?curid=2208478", "title": "Don Smith (cestista 1946)", "text": ""}
{"id": "2208486", "revid": "11959", "url": "https://it.wikipedia.org/wiki?curid=2208486", "title": "Al-Mahdiyya", "text": ""}
{"id": "2208488", "revid": "126257", "url": "https://it.wikipedia.org/wiki?curid=2208488", "title": "Bentley 3 L", "text": ""}
{"id": "2208491", "revid": "123399961", "url": "https://it.wikipedia.org/wiki?curid=2208491", "title": "Bentley 3 Litre", "text": "La 3 Litre \u00e8 una autovettura da competizione costruita dalla Bentley dal 1921 al 1929. Raggiunse i 160\u00a0km/h nel 1921 stabilendo il record mondiale per le autovetture di serie. Fu un modello pesante e di grandi dimensioni rispetto alle piccole e leggere Bugatti, ma la sua innovativa tecnologia e la sua robustezza compensarono il suo peso.\nUn esemplare di 1800\u00a0kg vinse la 24 Ore di Le Mans 1924 con alla guida John Duff e Frank Clement. Biss\u00f2 il successo nel 1927 nella categoria \"Super Sport\" con Sydney Charles Houghton Davis e Dudley Benjafield. Il suo peso, le sue dimensioni e la sua velocit\u00e0 spinsero Ettore Bugatti a chiamarla \u201cil pi\u00f9 veloce camion al mondo\u201d.\nCarrozzeria.\nLa 3 Litre veniva consegnata al cliente come telaio nudo marciante, con la Bentley che indirizzava molti clienti al carrozziere Vanden Plas per avere dei corpi vettura standard, previsti dalla Casa. Molte furono carrozzate touring ed in molte altre versioni del corpo non standard. Tra i clienti, si possono ricordare il principe Giorgio duca di Kent, Gertrude Lawrence e Beatrice Lilliewere.\nCaratteristiche tecniche.\nIl motore era a quattro cilindri in linea ed aveva una cilindrata di 2996 cm\u00b3; era un propulsore grande cilindrata per l'epoca ed aveva molte innovazioni tecnologiche. Aveva infatti 4 valvole per cilindro guidate da un albero a camme in testa. Possedeva anche due candele per cilindro, camere di combustione emisferiche, e due carburatori Smith. Aveva un basso rapporto alesaggio/corsa ottimizzato per avere un'alta coppia motrice ai bassi regimi. Pi\u00f9 precisamente aveva un alesaggio di 80 mm ed una corsa di 149\u00a0\u00a0mm. Per aumentarne la durata il monoblocco e la testata furono preparate in un unico blocco. Era a quattro valvole per cilindro comandate da un singolo asse a camme in testa. La lubrificazione era a carter secco con un serbatoio sotto al carter dove ricadeva l'olio dal motore che veniva recuperato da una pompa.\nLa potenza era di 70 bhp permettendo al modello di raggiungere i 129\u00a0km/h. Gli esemplari \"Speed model\" arrivarono a 145\u00a0km/h, mentre i \"Super Sports\" passarono i 161\u00a0km/h.\nMontava un cambio a quattro velocit\u00e0 e frizione a cono rovesciato. I primi modelli montavano freni solo sul retrotreno, dove agiva anche il freno a mano, e dal 1924 l'impianto frenante fu esteso anche alle ruote anteriori.\nIl passo era di 2743\u00a0\u00a0mm, 2985\u00a0mm e 3302\u00a0mm e le carreggiate di 1423\u00a0\u00a0mm.\nVarianti.\nTra le varianti, ci furono tre versioni della 3 Litre che erano contraddistinte per il colore stemma del radiatore. Il colore del radiatore non era comunque una direttiva della Casa automobilistica e l'azienda era disponibile a effigiare lo stemma come richiesto dal cliente.\nStemma blu.\nQuesto era il modello standard con un passo di 2985 mm e fu prodotto dal 1921 al 1929; era lungo 3302\u00a0mm.\nStemma rosso.\nQuesta versione della vettura, costruita dal 1924 al 1929, usava un alto rapporto di compressione (5:3:1) ed aveva un passo di 2985\u00a0mm.\nStemma verde.\nCostruita da 1924 al 1929 aveva prestazioni elevate (rapporto di compressione 6:3:1) e un passo pi\u00f9 corto (2743\u00a0mm). Raggiungeva la velocit\u00e0 massima di 161\u00a0km/h.\nProduzione.\nLa 3 Litre fu presentata, con motore ancora incompleto, nel 1919 al Motorshow di Londra. Passarono due anni prima di vedere il propulsore completato, con la prima consegna ad un cliente nel settembre del 1921. La produzione cess\u00f2 nel 1929 quando fu sostituita dalla Bentley 4\u00bd Litre.\nQui sotto sono elencati i dettagli della produzione:"}
{"id": "2208492", "revid": "320578", "url": "https://it.wikipedia.org/wiki?curid=2208492", "title": "Bentley 3 Litri", "text": ""}
{"id": "2208493", "revid": "36426", "url": "https://it.wikipedia.org/wiki?curid=2208493", "title": "Museo Nazionale dell'Alta Val d'Agri", "text": ""}
{"id": "2208500", "revid": "21820232", "url": "https://it.wikipedia.org/wiki?curid=2208500", "title": "Programma Orizzonte", "text": ""}
{"id": "2208505", "revid": "15756", "url": "https://it.wikipedia.org/wiki?curid=2208505", "title": "Francesco Ferrara (economista)", "text": "Fu senatore del Regno d'Italia nella XIV legislatura.\nNel 1867 divenne Ministro delle finanze del Regno.\nVita privata.\nSposato con Maria Bracco Amari, detta Marietta, ha avuto un figlio."}
{"id": "2208506", "revid": "300067", "url": "https://it.wikipedia.org/wiki?curid=2208506", "title": "Skip Harlicka", "text": ""}
{"id": "2208509", "revid": "11959", "url": "https://it.wikipedia.org/wiki?curid=2208509", "title": "Mohamed Nour Eldin Ismail", "text": ""}
{"id": "2208512", "revid": "77594", "url": "https://it.wikipedia.org/wiki?curid=2208512", "title": "Audley End House", "text": "Audley End House \u00e8 una casa di campagna del XVII secolo che sorge fuori da Saffron Walden, nella regione inglese dell'Essex. Costruita in stile giacobita sul terreno dove sorgeva la medioevale Abbazia di Walden, \u00e8 uno dei pi\u00f9 celebri prodotti inglesi del suo genere. L'attuale edificio corrisponde solamente ad un terzo dell'originale costruzione secentesca ed \u00e8 oggi propriet\u00e0 dell'English Heritage.\nTra i suoi proprietari vi fu re Carlo II d'Inghilterra."}
{"id": "2208518", "revid": "1305772", "url": "https://it.wikipedia.org/wiki?curid=2208518", "title": "Robert Koldewey", "text": "Suo nonno, Carl Koldewey, fu il famoso esploratore che guid\u00f2 le due spedizioni artiche tedesche.\nBiografia.\nDopo aver studiato architettura, si \u00e8 dedicato all'archeologia ed i suoi primi scavi a Babilonia risalgono al 1897. Due anni dopo ebbe l'incarico ufficiale di dirigere le attivit\u00e0 archeologiche tedesche a Babilonia e prosegu\u00ec il suo lavoro in quel sito fino al 1917, quando i tedeschi dovettero abbandonare l'area per il sopraggiungere delle forze armate britanniche.\nA lui sono attribuite la scoperta di importanti manufatti architettonici, quali il palazzo di Nabucodonosor, la porta di Ishtar e i giardini pensili di Babilonia.\nHa sviluppato innovative tecniche per identificare e portare alla luce le antiche strutture costruite, utilizzando mattoni di fango essiccato.\n\u00c8 stato considerato il \"pi\u00f9 significativo archeologo tedesco\".\nNel 1914 ha pubblicato il libro \"The excavations at Babylon\" che descrive la sua esperienza negli scavi di Babilonia."}
{"id": "2208519", "revid": "3303", "url": "https://it.wikipedia.org/wiki?curid=2208519", "title": "Verbiti", "text": ""}
{"id": "2208523", "revid": "36426", "url": "https://it.wikipedia.org/wiki?curid=2208523", "title": "Museo d'arte &quot;Costantino Barbella&quot;", "text": ""}
{"id": "2208542", "revid": "110157", "url": "https://it.wikipedia.org/wiki?curid=2208542", "title": "Shaler Halimon", "text": ""}
{"id": "2208544", "revid": "404338", "url": "https://it.wikipedia.org/wiki?curid=2208544", "title": "Catarro", "text": ""}
{"id": "2208546", "revid": "599013", "url": "https://it.wikipedia.org/wiki?curid=2208546", "title": "Gene Moore (cestista)", "text": ""}
{"id": "2208549", "revid": "256896", "url": "https://it.wikipedia.org/wiki?curid=2208549", "title": "Itala Instituto de Esperanto", "text": ""}
{"id": "2208551", "revid": "1543377", "url": "https://it.wikipedia.org/wiki?curid=2208551", "title": "National Winter Ales Festival", "text": "Il National Winter Ales Festival (conosciuto anche come NWAF), \u00e8 un festival birrario annuale organizzato dal CAMRA. Lo scopo dell'evento \u00e8 di mostrare le migliori real ale (principalmente in cask, o anche rifermentate in bottiglia) appartenenti agli stili della birra cosiddetti \"invernali\" quali porter, stout, barleywine e old ale, poco rappresentati nel pi\u00f9 antico festival estivo del CAMRA stesso, il Great British Beer Festival; sono comunque presenti anche altri stili di birra. L'evento \u00e8 annuale si tiene nei primi mesi di ogni anno; nel 1997, primo anno in cui ebbe luogo, le edizioni furono due, una all'inizio e una alla fine dell'anno."}
{"id": "2208552", "revid": "599013", "url": "https://it.wikipedia.org/wiki?curid=2208552", "title": "Dick Cunningham", "text": ""}
{"id": "2208553", "revid": "123447902", "url": "https://it.wikipedia.org/wiki?curid=2208553", "title": "The Bitch Is Back", "text": "The Bitch Is Back \u00e8 un singolo dell'artista britannico Elton John, distribuito il 3 settembre 1974. Il testo \u00e8 di Bernie Taupin.\nIl brano.\n\u00c8 sicuramente uno dei classici di Elton: effettivamente, al momento della pubblicazione, raggiunse il primo posto in Canada, il quarto posto negli Stati Uniti e il quindicesimo nel Regno Unito. Proveniva dall'album del 1974 \"Caribou\", prodotto da Gus Dudgeon. La melodia \u00e8 decisamente classificabile nel glam rock (come la precedente \"Saturday Night's Alright (For Fighting)\"), come al solito a suonare nel pezzo \u00e8 la Elton John Band, formata da Dee Murray (al basso), Nigel Olsson (alla batteria) e Davey Johnstone (alla chitarra). \u00c8 possibile notare anche la cantante Dusty Springfield ai cori.\nDa sempre eseguita nei live della rockstar britannica, viene oggi suonata in tonalit\u00e0 di sol maggiore (la versione studio presenta un'altra tonalit\u00e0) e l'assolo del sassofono viene sostituito dai sintetizzatori o dalla chitarra.\n\"The Bitch is Back\" \u00e8 stata anche registrata da Tina Turner, per il suo album \"Rough\" e per il tribute album \"\" (1991). La cantante ha eseguito il pezzo in alcuni live sul finire degli anni Settanta, e in duetto con Elton in altre esibizioni (\"VH1 Fashion and Music Awards 1995\", \"VH1 Divas Live '99\")."}
{"id": "2208554", "revid": "287204", "url": "https://it.wikipedia.org/wiki?curid=2208554", "title": "Visnagar", "text": " \nVisnagar \u00e8 una suddivisione dell'India, classificata come \"municipality\", di 65.826 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 41' 60 N e 72\u00b0 32' 60 E e ha un'altitudine di 116 .\nSociet\u00e0.\nEvoluzione demografica.\nAl censimento del 2001 la popolazione di Visnagar assommava a 65.826 persone, delle quali 35.065 maschi e 30.761 femmine. I bambini di et\u00e0 inferiore o uguale ai sei anni assommavano a 6.840, dei quali 4.005 maschi e 2.835 femmine. Infine, coloro che erano in grado di saper almeno leggere e scrivere erano 50.839, dei quali 28.876 maschi e 21.963 femmine."}
{"id": "2208557", "revid": "712828", "url": "https://it.wikipedia.org/wiki?curid=2208557", "title": "Magellan (personaggio)", "text": ""}
{"id": "2208561", "revid": "228587", "url": "https://it.wikipedia.org/wiki?curid=2208561", "title": "Grande traversata del Biellese", "text": "La Grande traversata del Biellese (GtB) \u00e8 un itinerario escursionistico che attraversa a quota medio-bassa tutta la Provincia di Biella.\nStoria.\nLa traversata \u00e8 nata nel 1998 dalla collaborazione tra la Provincia di Biella e la CASB (Consociazione Amici Sentieri Biellesi). Ispirata anche dall'esperienza della \"Grande Traversata delle Alpi (GTA)\", mira ad incentivare la pratica dell'escursionismo in un territorio i cui sentieri erano in passato quasi sconosciuti al di fuori di un ambito strettamente locale. In un breve tratto, nei pressi di Oropa, si sovrappone al percorso della Grande Traversata delle Alpi. La GtB \u00e8 in parte complementare all'Alta Via delle Alpi Biellesi, un altro lungo trekking con caratteristiche in parte alpinistiche il quale percorre (a quote decisamente pi\u00f9 alte) lo spartiacque Cervo-Lys.\nCaratteristiche.\nLa traversata ha una lunghezza complessiva di 234\u00a0km ed \u00e8 marcata con segnavia metallici gialli a sezione triangolare con il logo GtB. Questi vengono in genere posizionati nella parte interna delle curve. All'inizio di ogni tappa si trovano pannelli con la cartina e una sommaria descrizione del percorso. Altri pannelli a contenuto didattico sono posizionati nei punti di particolare interesse culturale o naturalistico.\nDa un\"'area download\" del sito della GtB \u00e8 possibile scaricare, oltre che le descrizioni testuali delle tappe, anche le mappe in formato JPEG e i tracciati GPS delle stesse.\nPercorso.\nIl percorso \u00e8 ad anello e il punto di partenza e di arrivo sono al santuario di Oropa. \u00c8 diviso in 57 brevi tappe che partono ed arrivano in localit\u00e0 raggiungibili in auto o con i servizi pubblici. A loro volta le tappe sono state aggregate formando 15 \"tratte\" che un escursionista medio pu\u00f2 percorrere abbastanza comodamente in giornata:\nPernottamento.\nLa GtB non ha posti tappa convenzionati; l'escursionista pu\u00f2 pernottare nelle molte strutture ricettive che si incontrano lungo il cammino. Sul sito web dedicato alla traversata esiste un motore di ricerca che consente di trovare quelle disponibili nei vari paesi attraversati.\nPresso i santuari di Graglia, Oropa e San Giovanni d'Andorno \u00e8 possibile utilizzare le foresterie dei complessi religiosi."}
{"id": "2208563", "revid": "287204", "url": "https://it.wikipedia.org/wiki?curid=2208563", "title": "Visavadar", "text": " \nVisavadar \u00e8 una suddivisione dell'India, classificata come \"municipality\", di 18.048 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 22' 60 N e 70\u00b0 40' 60 E e ha un'altitudine di 90 .\nSociet\u00e0.\nEvoluzione demografica.\nAl censimento del 2001 la popolazione di Visavadar assommava a 18.048 persone, delle quali 9.272 maschi e 8.776 femmine. I bambini di et\u00e0 inferiore o uguale ai sei anni assommavano a 2.106, dei quali 1.174 maschi e 932 femmine. Infine, coloro che erano in grado di saper almeno leggere e scrivere erano 12.828, dei quali 7.135 maschi e 5.693 femmine."}
{"id": "2208565", "revid": "510047", "url": "https://it.wikipedia.org/wiki?curid=2208565", "title": "Anna Ammirati", "text": "Biografia.\nComincia la sua carriera giovanissima: esordisce a teatro all'et\u00e0 di 8 anni. Dopo il diploma in arte applicata e fotografia, si trasferisce a Roma per frequentare la Sapienza, laureandosi quindi in Psicologia. Si diploma all'Accademia di Teatro dell'argentina Beatrice Bracco. Nel corso degli anni si perfeziona con maestri della Lee Strasberg Theatre and Film Institute Ivana Chubbuck, Greta Seacat, Paul Haggis. Frequenta la Master Class alla Biennale di Venezia con Franco Visioli e Letizia Russo.\nNel 1997 il regista Tinto Brass la sceglie per interpretare la protagonista nella pellicola \"Monella\" ed \u00e8 anche interprete musicale della colonna sonora diretta dal maestro Pino Donaggio. Successivamente Anna sar\u00e0 protagonista di altre pellicole italiane tra cui: \"Quartetto\" e \"Alla fine della notte\" di Salvatore Piscicelli; \"Rose e pistole\" di Carla Apuzzo (Festival di Berlino).\nInterpreta i film di denuncia \"I fetentoni\" diretto da Alessandro Di Robilant.\nIn \"La repubblica di San Gennaro\" di Massimo Costa tratto dalla commedia teatrale Casa di Frontiera di Gigi Proietti la vediamo protagonista al fianco di Gianfelice Imparato, nel film \"L'amore buio\" di Antonio Capuano interpreta la psicologa Irene insieme a Valeria Golino interpreta Anna nella commedia cinematografica \"Ma che bella sorpresa\" con Claudio Bisio di Alessandro Genovesi. \u00c8 tra le protagoniste dell'opera prima di Simone Aleandri La Notte piu lunga dell'anno, al fianco di Massimo Popolizio.\nNelle serie televisive \u00e8 stata diretta tra gli altri da Vittorio Sindoni in \"Non lasciamoci pi\u00f9\"; da Giorgio Capitani ne \"Il generale Dalla Chiesa\"; da Cinzia TH Torrini in \"Donna detective\"; da Fabrizio Costa in \"Donna Detective 2\" da Alfredo Peyretti in \"Joe Petrosino\" da Luca Manfredi in \"Tutti i padri di Maria\" da Marco Pontecorvo in \"L'oro di Scampia\" da Giuseppe Gagliardi in \"Non uccidere\" da Alessandro D'Alatri in \"Punta di Piedi\" e da Alexsis Sweet in \"Squadra Mobile 2\" e nella nuova serie \"Mare fuori\" \u00e8 l'educatrice del carcere minorile di Nisida diretta da Carmine Elia, Ivan Silvetrini e Milena Cocozza.\nNelle ultime stagioni ha riscosso grande successo di critica e di pubblico nel panorama teatrale italiano con: \"La donna seduta\" di Copi e \"Tale madre tale figlia\" di Laura Forti prodotto dal Teatro Due con la regia della stessa autrice. \u00c8 stata protagonista del progetto \"Giovent\u00f9 senza Dio\" di \u00d6d\u00f6n von Horv\u00e1th, diretto da Walter Le Moli e prodotto dal Teatro Due di Parma.\nDebutta come regista all'Auditorium Parco della Musica di Roma con il suo spettacolo \"Napsound\" tratto dalle poesie di Eduardo De Filippo e Raffaele Viviani in versione elettronica. Successivamente debutta al Teatro Mercadante di Napoli con un testo di Giuseppe Patroni Griffi dal titolo \"Ragazzo di Trastevere\" diretto da Giuseppe Sollazzo. \u00c8 stata la protagonista della piece teatrale \"Ritorno a Pompei\" tratta dal romanzo della scrittrice belga Am\u00e9lie Nothomb, rappresentato al Teatro Mercadante con la regia di Alessandro Maggi. Ritorna in scena nella stagione 2017/2018 con un suo nuovo spettacolo dal titolo \"Carne Nuova\" tratto dalle poesie del Premio Nobel Wislawa Szymborska Nina Cassian e Patrizia Valduga e ancora la vediamo protagonista nella piece \"Autobahn\" di Neil LaBute diretta da Alfonso Postiglione. Dal gennaio 2020 \u00e8 di nuovo protagonista in teatro nell'originale pi\u00e8ce \"Oh scusa dormivi\", scritta da Jane Birkin e diretta dal regista Marcello Cotugno.\n- Scrive e conduce il programma radiofonico C'era una volta su Rai Radio Live\nVita privata.\nHa una figlia.\nRadio.\n'C'era una volta' di Anna Ammirati RAI RADIO LIVE"}
{"id": "2208566", "revid": "43530", "url": "https://it.wikipedia.org/wiki?curid=2208566", "title": "Campania Felix", "text": ""}
{"id": "2208567", "revid": "43530", "url": "https://it.wikipedia.org/wiki?curid=2208567", "title": "Campania felix", "text": ""}
{"id": "2208568", "revid": "287204", "url": "https://it.wikipedia.org/wiki?curid=2208568", "title": "Karl (personaggio)", "text": ""}
{"id": "2208572", "revid": "123946319", "url": "https://it.wikipedia.org/wiki?curid=2208572", "title": "Asciugamano", "text": "Un asciugamano \u00e8 un lembo di tessuto o carta in grado di assorbire i liquidi. Si usa per asciugare una parte del corpo o una superficie, per contatto diretto, per tamponatura o per sfregatura.\nStoria.\nL'invenzione dell'asciugamano \u00e8 legata alla citt\u00e0 turca Bursa, che \u00e8 ancora nota per la produzione degli \"asciugamani turchi\".\nUsi alternativi.\nGli asciugamani sono spesso impiegati per altri usi oltre che per asciugare. Per esempio:"}
{"id": "2208573", "revid": "287204", "url": "https://it.wikipedia.org/wiki?curid=2208573", "title": "Viramgam", "text": " \nViramgam \u00e8 una suddivisione dell'India, classificata come \"municipality\", di 53.095 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 7' 0 N e 72\u00b0 1' 60 E e ha un'altitudine di 31 .\nSociet\u00e0.\nEvoluzione demografica.\nAl censimento del 2001 la popolazione di Viramgam assommava a 53.095 persone, delle quali 27.584 maschi e 25.511 femmine. I bambini di et\u00e0 inferiore o uguale ai sei anni assommavano a 6.422, dei quali 3.481 maschi e 2.941 femmine. Infine, coloro che erano in grado di saper almeno leggere e scrivere erano 37.128, dei quali 21.355 maschi e 15.773 femmine."}
{"id": "2208575", "revid": "300067", "url": "https://it.wikipedia.org/wiki?curid=2208575", "title": "Manny Leaks", "text": "Carriera.\nLeaks gioc\u00f2 alla Niagara University di New York dal 1965 al 1968, mettendo a referto 30 rimbalzi in una notevole partita contro Syracuse\nLeaks, selezionato dai Detroit Pistons, fu la ventesima scelta del Draft NBA del 1968, ma inizi\u00f2 la sua carriera da professionista in ABA, dove in quattro stagioni vest\u00ec la maglia dei Kentucky Colonels, dei New York Nets, dei Dallas Chaparrals, dei Texas Chaparrals, degli Utah Stars, e infine dei Floridians. Dal 1972 al 1974, Leaks gioc\u00f2 in NBA, prima con la maglia dei Philadelphia 76ers, e poi con i Capital Bullets, mantenendo una media di 8,3 punti e 6,8 rimbalzi a partita."}
{"id": "2208576", "revid": "287204", "url": "https://it.wikipedia.org/wiki?curid=2208576", "title": "Vanthali", "text": " \nVanthali \u00e8 una suddivisione dell'India, classificata come \"municipality\", di 15.861 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 28' 60 N e 70\u00b0 19' 60 E e ha un'altitudine di 25 .\nSociet\u00e0.\nEvoluzione demografica.\nAl censimento del 2001 la popolazione di Vanthali assommava a 15.861 persone, delle quali 8.433 maschi e 7.428 femmine. I bambini di et\u00e0 inferiore o uguale ai sei anni assommavano a 1.767, dei quali 969 maschi e 798 femmine. Infine, coloro che erano in grado di saper almeno leggere e scrivere erano 11.027, dei quali 6.490 maschi e 4.537 femmine."}
{"id": "2208580", "revid": "1543377", "url": "https://it.wikipedia.org/wiki?curid=2208580", "title": "Trappola di Monticelli", "text": "La trappola di Monticelli \u00e8 una trappola d'apertura nella difesa bogo-indiana, cos\u00ec chiamata in onore del grande maestro italiano Mario Monticelli, che per primo la gioc\u00f2 durante una partita contro Ladislav Proke\u0161 a Budapest nel 1926.\n\u00c8 caratterizzata dalla sequenza di mosse:\nIl Bianco ha a disposizione la ricattura del cavallo in c3, apparentemente naturale a causa del suo svantaggio materiale, ma pu\u00f2 invece giocare codice_4 (vedi diagramma) e ora il Nero deve affrontare la doppia minaccia del matto con codice_5 e di codice_6 con guadagno da parte del bianco di un alfiere ed una torre.\nSi credette inizialmente che in questa posizione il vantaggio del bianco fosse decisivo , ma qualche anno dopo Jos\u00e9 Ra\u00fal Capablanca dimostr\u00f2 come questa trappola non fosse irrefutabile riuscendo a pareggiare con i neri una partita contro Max Euwe ad Amsterdam nel 1931.\nLa partita tra il gi\u00e0 e il futuro campione del mondo ebbe il seguito:\ncodice_7\nSecondo il Megadatabase 2008 della ChessBase, nella pratica di gioco dopo codice_8 il bianco vince il 22% delle partite, ne pareggia il 66% e ne perde il 7%. Porta il codice ECO E11, che la classifica come variante minore della difesa bogo-indiana."}
{"id": "2208582", "revid": "599013", "url": "https://it.wikipedia.org/wiki?curid=2208582", "title": "Bob Quick", "text": ""}
{"id": "2208588", "revid": "287204", "url": "https://it.wikipedia.org/wiki?curid=2208588", "title": "Veraval", "text": "Veraval \u00e8 una suddivisione dell'India, classificata come \"municipality\", di 141.207 abitanti, situata nel distretto di Gir Somnath, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 20\u00b0 53' 60 N e 70\u00b0 22' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Veraval assommava a 141.207 persone, delle quali 72.074 maschi e 69.133 femmine. I bambini di et\u00e0 inferiore o uguale ai sei anni assommavano a 19.571, dei quali 10.218 maschi e 9.353 femmine. Infine, coloro che erano in grado di saper almeno leggere e scrivere erano 87.571, dei quali 50.896 maschi e 36.675 femmine.\nTempio di Somnath.\nIl tempio di Somnath \u00e8 uno dei dodici santuari Jyotirlinga dedicati a Shiva. Il significato del nome Somnath \u00e8 il protettore del dio-luna Soma."}
{"id": "2208590", "revid": "35813", "url": "https://it.wikipedia.org/wiki?curid=2208590", "title": "Elisabetta di Boemia", "text": ""}
{"id": "2208591", "revid": "1305772", "url": "https://it.wikipedia.org/wiki?curid=2208591", "title": "Elio Migliorini", "text": "Biografia.\nFu eminente geografo, e collabor\u00f2 con l'Istituto di geografia dell'Universit\u00e0 di Roma, oggi La Sapienza, e con la Societ\u00e0 Geografica Italiana; fu membro dell'Accademia delle Scienze italiana e dell'Accademia dei Lincei. Dal 1945 al 1947 fu, per nomina regia, direttore dell'Istituto Universitario Orientale. In seguito fu professore ordinario di geografia nell'Universit\u00e0 di Napoli Federico II, rappresentante della Geografia al Consiglio Nazionale delle Ricerche e fondatore nel 1954 dell'Associazione italiana insegnanti di geografia (AIIG) di cui fu presidente fino al 1976.\nMigliorini e l'esperanto.\nElio Migliorini apprese la lingua esperanto nel 1914.\nCon il fratello Bruno Migliorini, linguista, pubblic\u00f2 nel 1925 la prima edizione del fortunatissimo \"Esperanta Legolibro\", un'antologia di testi scelti destinata ad essere impiegata dallo studente italiano autodidatta per migliorare la propria conoscenza della lingua. Dell'opera furono complessivamente pubblicate sei edizioni; le ultime furono rivedute e corrette dallo stesso Elio Migliorini.\nPer oltre sessant'anni fu delegato dell'Associazione universale esperanto a Roma (dal 1922) e Napoli. Collabor\u00f2 inoltre a numerose riviste esperantiste pubblicate in Italia.\nOpere.\nSegue una bibliografia non esaustiva di opere scritte o curate da Elio Migliorini."}
{"id": "2208596", "revid": "767487", "url": "https://it.wikipedia.org/wiki?curid=2208596", "title": "Loy Petersen", "text": ""}
{"id": "2208597", "revid": "21880", "url": "https://it.wikipedia.org/wiki?curid=2208597", "title": "Sabbie", "text": ""}
{"id": "2208600", "revid": "599013", "url": "https://it.wikipedia.org/wiki?curid=2208600", "title": "John Trapp", "text": ""}
{"id": "2208605", "revid": "43530", "url": "https://it.wikipedia.org/wiki?curid=2208605", "title": "La trappola di Monticelli", "text": ""}
{"id": "2208610", "revid": "6923", "url": "https://it.wikipedia.org/wiki?curid=2208610", "title": "Fath-Intifada", "text": " \nFath al-Intifada (, ossia \"Vittoria dell'Intifada\") \u00e8 una fazione militante di guerriglia palestinese, fondata dal Col. Sa'id al-Muragha, meglio conosciuto come 'Abu Musa'. Ci si riferisce spesso al gruppo come alla 'Fazione Abu Musa'. Ufficialmente esso si definisce invece Movimento di Liberazione Nazionale Palestinese - \"Fath\" (), l'identico nome cio\u00e8 assunto dal movimento maggiore e pi\u00f9 importante, il \"Fath\".\n\"Fath al-Intifada\" non fa parte dell'OLP.\nStoria.\nRottura con l'OLP.\nOriginariamente parte del \"Fath\", \"Fath al-Intifada\" ruppe con l'organizzazione nel 1983, durante la partecipazione dell'OLP alla Guerra civile libanese. Il motivo fu la differenza d'idee fra Abu Musa e Yassir Arafat su un certo numero di problemi di carattere militare e sulla corruzione che serpeggiava all'interno dell'Organizzazione. \"Fath al-Intifada\" si organizz\u00f2 col sostegno della Siria e rapidamente attrasse un numero discreto di guerriglieri palestinesi, delusi dalla politica di Arafat nel \"Fath\" e nell'Organizzazione per la Liberazione della Palestina. Esisteva anche un dissenso politico pi\u00f9 generale: l'organizzazione aveva assunto in modo crescente un orientamento di sinistra , che contrastava l'orientamento tradizionalmente apolitico del \"Fath\" e faceva sempre pi\u00f9 uso d'una fraseologia socialista. Abu Musa \u00e8 noto per avere sostenuto la tesi che la guerra civile libanese non era uno scontro tra fazioni religiose, ma una forma estrema di lotta di classe.\nLa Siria contribu\u00ec fortemente a fornire Abu Musa dei mezzi per attaccare i fedeli di Arafat del \"Fath\", mentre varie organizzazioni radicali dell'OLP nel cosiddetto Fronte del Rifiuto lo affiancarono pi\u00f9 o meno apertamente. Lo scontro condusse a pesanti perdite da ambo i lati e aiut\u00f2 la Siria ad estendere la propria influenza nelle aree sotto controllo palestinese nel Libano. \"Fath al-Intifada\" cadde rapidamente sotto il controllo dell'esercito siriano, e venne sempre pi\u00f9 considerato come una marionetta nelle sue mani.\nGuerra nei campi.\nNel periodo 1985-88, \"Fath al-Intifada\" prese parte alla cosiddetta Guerra dei campi, un tentativo condotto dalla Siria di sradicare l'OLP dalle sue roccaforti nei campi-profughi, puntando sulle milizie sciite di Amal e alcuni gruppi palestinesi ostili alla linea di Arafat. Dopo uno sforzo congiunto condotto dall'esercito siriano e da un certo numero di gruppi palestinesi e libanesi controllati e aiutati da Damasco, che includevano il \"Fath al-Intifada\", il FPLP-CG, al-Sa'iqa, Amal, il siriano ELP e parti del FPL, l'OLP fu gradualmente costretto ad abbandonare il Libano verso la fine della seconda met\u00e0 degli anni ottanta. A quel tempo, il \"Fath al-Intifada\" s'era ridotta a costituire una trascurabile milizia filo-siriana, senza alcuna possibilit\u00e0 ormai di assumere decisioni di rilievo.\nDeclino.\nAlla fine degli anni ottanta, \"Fath al-Intifada\" ebbe un breve riavvicinamento con il \"Fath\" di Arafat, ma a causa della sua opposizione agli Accordi di Oslo, e pi\u00f9 in generale alle quasi inesistenti relazioni fra l'OLP e il regime di Hafiz al-Asad, il \"Fath al-Intifada\" non fu in grado di assicurarsi alcun ruolo nell'attuale politica dell'Autorit\u00e0 Nazionale Palestinese. Invece esso rimane una fazione minore nei campi dei rifugiati palestinesi di Siria e Libano, dove \u00e8 stato in condizione di operare, sotto l'ombrello protettivo delle forze siriane, fino alla fine del 2005. Rimane attualmente come una pedina di minor conto, usata dalla Siria per la sua \"politica palestinese\", sempre allineata alle iniziative assunte da Damasco e componente della coalizione che raduna le forze palestinesi filo-siriane, basata a Damasco. Tuttavia non ha alcuna influenza fuori di questi Paesi e non \u00e8 nota una presenza ufficiale del \"Fath al-Intifada\" nei Territori Occupati palestinesi.\nLa fazione \"Fath al-Islam\".\nNel 2006, circa 200 membri di \"Fath al-Intifada\" ruppero con l'organizzazione-madre per formare un gruppo radicale fondamentalistico che ha assunto il nome di \"Fath al-Islam\"'. Questo movimento, che rifiuta ogni legame con la Siria e che si \u00e8 scontrato col regime di quel Paese, \u00e8 basato nel campo-profughi, nel settentrione libanese, di Nahr al-Bared, ed esprime consenso nei confronti di al-Qa'ida. Secondo la stampa, \u00e8 stato raggiunto da attivisti salafiti di altri Paesi, quali il Pakistan, la Giordania, l'Algeria e il Bangladesh, ma rimane ai margini della politica palestinese, visto con sospetto dalle pi\u00f9 ampie e numerose fazioni dell'OLP e di Hamas. \"Fath al-Islam\" ha partecipato nel maggio del 2007 ai violenti scontri nel nord del Libano contro le forze armate regolari libanesi, che hanno provocato estese distruzioni e decine di vittime nel campo di Nahr al-Bared.\nLeadership.\nAbu Musa ha abbandonato la sua leadership negli anni novanta. Il posto di Segretario Generale \u00e8 ora occupato da Abu Khalid al-'Umla, mentre Abu Fadi Hammad opera come Segretario Generale regionale per il Libano.\nAttivit\u00e0 militanti.\nDurante gli anni ottanta, \"Fath al-Intifada\" ha condotto un certo numero di azioni aggressive contro Israele, inclusi i civili di quel Paese, ma non \u00e8 stato coinvolto in atti di violenza contro Israele fino a poco prima della firma degli Accordi di Oslo nel 1993. Gli esperti ritengono che il gruppo non possieda alcuna capacit\u00e0 operativa per attaccare obiettivi israeliani o dei Territori Occupati palestinesi."}
{"id": "2208611", "revid": "287204", "url": "https://it.wikipedia.org/wiki?curid=2208611", "title": "Vejalpur", "text": " \nVejalpur \u00e8 una suddivisione dell'India, classificata come \"municipality\", di 113.304 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 40' 60 N e 73\u00b0 34' 0 E e ha un'altitudine di 132 .\nSociet\u00e0.\nEvoluzione demografica.\nAl censimento del 2001 la popolazione di Vejalpur assommava a 113.304 persone, delle quali 58.828 maschi e 54.476 femmine. I bambini di et\u00e0 inferiore o uguale ai sei anni assommavano a 11.901, dei quali 6.444 maschi e 5.457 femmine. Infine, coloro che erano in grado di saper almeno leggere e scrivere erano 91.063, dei quali 49.336 maschi e 41.727 femmine."}
{"id": "2208614", "revid": "729019", "url": "https://it.wikipedia.org/wiki?curid=2208614", "title": "Bartini-Beriev VVA-14", "text": "Il Bartini-Beriev VVA-14 () fu un rivoluzionario velivolo ibrido, militare e multiruolo, sviluppato in Unione Sovietica durante gli anni settanta su progetto dell'italiano naturalizzato sovietico Roberto Bartini e rimasto allo stadio di prototipo.\nDefinito come aereo anfibio a decollo verticale, fu concepito per volare sia ad elevate altitudini a grande velocit\u00e0 sia poco al di sopra del livello del mare, sfruttando l'effetto suolo sulla superficie acquatica: per questa sua innovativa e rivoluzionaria caratteristica, il VVA-14 rappresenta il primo esempio di aereo ad incorporare le caratteristiche e le capacit\u00e0 di un ekranoplano.\nStoria del progetto.\nNella seconda parte degli anni cinquanta, in piena Guerra fredda, al fine di ottenere una supremazia spostando l'equilibrio del terrore a proprio favore, gli Stati Uniti d'America iniziarono lo sviluppo di un nuovo missile balistico a testata multipla in grado di trasportare testate nucleari con cui equipaggiare i sottomarini della United States Navy, gli UGM-27 Polaris. La nuova potenziale minaccia costrinse l'Unione Sovietica ad elaborare efficaci strategie di difesa, esortando lo sviluppo di contromisure atte ad annullare la capacit\u00e0 strategica di tale arma offensiva occidentale.\nA tale scopo, nel 1959, Roberto Bartini inizi\u00f2 lo sviluppo di un velivolo dalle notevoli proporzioni, indicato nella bibliografia in lingua inglese come \"M. Seaborne\", capace di effettuare missioni di lotta antisommergibile, individuando e affondando le unit\u00e0 navali potenzialmente ostili. Durante lo sviluppo preliminare il progetto venne indicato con differenti denominazioni, da 2500, dal suo peso in tonnellate, a M-62 o MVA-62. Allo scopo di affrontare adeguatamente lo sviluppo di tale velivolo venne coinvolto l'ufficio di progettazione Beriev, al quale venne commissionata la costruzione di un prototipo di ekranoplano, che si concretizzer\u00e0 nel Beriev Be-1, con il quale acquisire esperienza sul comportamento delle superfici portanti in un'aerodina ibrida. Il Be-1, incorporando le caratteristiche tipiche dell'idrovolante e dell'aliscafo, era destinato ad operare volando a pochi metri dalla superficie dell'acqua sfruttando per il sostentamento l'effetto suolo.\nBartini, in collaborazione con Beriev, intese sviluppare il progetto del VVA-14 in tre fasi, costruendo tre diversi prototipi che costituivano . Il VVA-14M1 era destinato a svolgere la funzione di laboratorio volante sul quale provare le tecnologie e la migliore configurazione aerodinamica del modello definitivo, inizialmente con galleggianti rigidi nel centro della fusoliera che sarebbero stati sostituiti da galleggianti gonfiabili. Il VVA-14M1 venne completato nel 1972 e venne portato in volo per la prima volta da una pista convenzionale il 4 settembre.\nIl VVA-14M2 era pi\u00f9 avanzato, con due motori a prua per il decollo corto, analoghi a quelli utilizzati dagli ekranoplani in fase di decollo, ed usava sistemi di controllo fly-by-wire. Il VVA-14M3 vedeva il veicolo VTOL completamente equipaggiato con armamento e sistema computerizzato ASW Burevestnik (), con il Bor-1 MAD, e altro equipaggiamento operativo.\nNel 1974 vennero installati i galleggianti gonfiabili, anche se la loro installazione port\u00f2 a molti problemi. Seguirono il galleggiamento ed il movimento sull'acqua, che culminarono nei test di volo l'11 giugno 1975.\nGli scarponi gonfiabili vennero pi\u00f9 avanti sostituiti da scarponi rigidi, mentre la fusoliera venne allungata. Questa modifica ebbe la designazione VVA-14M1P. Tuttavia, l'ufficio di presidenza non consegn\u00f2 le 12 batterie RD-36-35PR che avrebbe dovuto fornire, e questo proib\u00ec i test di volo VTOL.\nDopo la morte di Bartini, nel 1974, il progetto rallent\u00f2 e successivamente venne interrotto dopo aver effettuato 107 voli con un totale di 103 ore di volo. L'unico VVA-14 rimasto, il No. 19172, venne ritirato al Museo dell'aviazione russa di Monino nel 1987. L'aereo \u00e8 ancora situato al museo in condizioni di smantellamento, dove \u00e8 presente e visibile il numero '10687' e la scritta della compagnia aerea Aeroflot con la quale venne immatricolato ed utilizzato per le prove.\nNella cultura di massa.\nIl modello compare nel videogioco della Konami , alcuni \"WIG\" (cos\u00ec chiamati) compaiono sulla pista d'atterraggio della base di Groznyj Grad, ed \u00e8 sempre lo stesso tipo di aereo con cui il protagonista Naked Snake ed EVA fuggono dalla Russia all'Alaska.\nLa celebre foto dell'esemplare senza ali \u00e8 stata utilizzata come copertina del romanzo Magellan di Alan D.Altieri."}
{"id": "2208616", "revid": "287204", "url": "https://it.wikipedia.org/wiki?curid=2208616", "title": "Gran Premio di San Marino 2004", "text": "Il Gran Premio di San Marino 2004 \u00e8 stato un Gran Premio di Formula 1 disputato il 25 aprile 2004 sull'Autodromo Enzo e Dino Ferrari di Imola, come quarta prova del campionato mondiale di Formula 1 2004. La gara fu vinta da Michael Schumacher su Ferrari, davanti a Jenson Button su BAR - Honda e a Juan Pablo Montoya su Williams - BMW.\nVigilia.\nAspetti tecnici.\nAlla prima gara in Europa dopo le lunghe trasferte in Australia, Malesia e Bahrain, la maggioranza delle scuderie introdusse delle novit\u00e0 sulle proprie monoposto. In particolare, la Ferrari mont\u00f2 sulle F2004 di Schumacher e Barrichello un nuovo cofano motore, pi\u00f9 stretto e basso soprattutto nella parte posteriore. La BAR, in seguito ad una richiesta di chiarimenti inoltrata alla FIA dalla Jaguar, modific\u00f2 l'alettone posteriore, riducendo le dimensioni delle paratie verticali montate sul profilo principale. La modifica non influenz\u00f2 significativamente le prestazioni della monoposto, perch\u00e9 la modesta perdita di carico aerodinamico fu compensata da una riduzione della resistenza all'avanzamento. La scuderia anglo-americana pot\u00e9 inoltre montare una versione potenziata del motore Honda.\nAnche la Renault present\u00f2 diverse modifiche alla veste aerodinamica della monoposto, caratterizzata da nuovi alettoni sia all'anteriore che al posteriore e da un nuovo profilo estrattore. In particolare l'alettone posteriore presentava delle ampie feritoie verticali sulle paratie laterali, soluzione gi\u00e0 adottata in precedenza dalla Minardi. Meno attive furono McLaren e Williams: la prima apport\u00f2 solo delle leggere modifiche alle sospensioni posteriori della MP4-19, mentre la seconda mont\u00f2 nella giornata di venerd\u00ec un profilo alare davanti alle ruote posteriori, elemento introdotto dalla BAR a inizio stagione ma poi scartato dalla scuderia britannica per qualifiche e gara.\nFu, inoltre, dedicata particolare attenzione all'impianto frenante, molto sollecitato sul circuito romagnolo: su tutte le vetture furono montate prese d'aria maggiorate per garantire un miglior smaltimento del calore.\nProve libere.\nRisultati.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nLe qualifiche furono animate dal confronto tra Jenson Button e Michael Schumacher. Il pilota inglese, quinto nella sessione a serbatoi vuoti, fece segnare un ottimo tempo, infliggendo sette decimi di distacco a Barrichello, fino a quel momento il pi\u00f9 veloce. Schumacher fece segnare un tempo in linea con quello del rivale nel primo settore, risultando poi pi\u00f9 veloce nel secondo per poco meno di due decimi di secondo. Il pilota della Ferrari commise, per\u00f2, un errore nella terza parte del tracciato, perdendo quasi mezzo secondo rispetto a Button e terminandogli alle spalle.\nN\u00e9 Ralf Schumacher n\u00e9 Montoya riuscirono ad avvicinare il tempo di Button, che conquist\u00f2 cos\u00ec la prima pole position in carriera per s\u00e9 e per la sua scuderia. Montoya, il pi\u00f9 rapido nella prima sessione, ottenne la terza posizione, davanti a Barrichello, Ralf Schumacher, Alonso, Sato, Webber, Trulli e da Matta. In grossa difficolt\u00e0 la McLaren, sempre penalizzata dalla scarsa affidabilit\u00e0 del motore Mercedes. La scuderia britannica ridusse di 1000 giri il massimo regime di rotazione sulla vettura di Coulthard, che fece segnare l'undicesimo tempo, mentre R\u00e4ikk\u00f6nen non effettu\u00f2 nessun giro cronometrato, sostituendo poi il motore, sul quale erano stati rilevati dei problemi alle valvole di scarico. Anche Fisichella, sesto nella sessione a serbatoi vuoti, dovette rinunciare a far segnare un tempo per via di un problema al cambio, venendo cos\u00ec relegato alla diciottesima posizione.\nGara.\nResoconto.\nAl via Button part\u00ec bene e mantenne la testa della corsa davanti a Michael Schumacher. Il pilota tedesco si difese piuttosto rudemente dall'attacco di Montoya, spingendolo anche sull'erba e conservando cos\u00ec la seconda posizione. A sua volta il pilota colombiano dovette guardarsi dal compagno di squadra Ralf Schumacher, che cerc\u00f2 di infilarlo alla Piratella: per difendersi, Montoya non esit\u00f2 a spingerlo nell'erba. Ne approfitt\u00f2 Sato che, partito molto bene, guadagn\u00f2 la quarta posizione ai danni del pilota tedesco. Al termine del primo giro Jenson Button rimase al comando davanti a Michael Schumacher, Montoya, Sato, Ralf Schumacher, Barrichello e Trulli. Pi\u00f9 indietro Coulthard rientr\u00f2 ai box con l'alettone anteriore rotto dopo un contatto con Alonso. I primi due mantennero un ritmo insostenibile per gli inseguitori, con Schumacher che fece segnare pi\u00f9 volte il giro pi\u00f9 veloce in gara, ma Button, nonostante la pressione del pilota tedesco, non commise errori, mantenendo la prima posizione.\nLa perse al nono giro, quando si ferm\u00f2 a rifornire: con pista libera, Schumacher spinse al massimo, rientrando ai box due tornate pi\u00f9 tardi nettamente davanti al rivale. Dopo la prima serie di soste, Schumacher conduceva davanti a Button, Montoya, Trulli, Ralf Schumacher, Barrichello ed Alonso, questi ultimi in lotta fra loro. Seguivano poi Sato, Fisichella e R\u00e4ikk\u00f6nen, anch'essi piuttosto vicini. Non si verificarono, tuttavia, sorpassi, mentre in testa alla corsa Michael Schumacher scav\u00f2 un divario via via pi\u00f9 ampio fra s\u00e9 e Button. La seconda serie di pit stop, aperta da Fisichella al 20\u00ba giro, non cambi\u00f2 molto le posizioni di testa. Le uniche eccezioni furono rappresentate da Ralf Schumacher, che sopravanz\u00f2 Trulli portandosi al quarto posto, e da R\u00e4ikk\u00f6nen, che super\u00f2 Fisichella in pista guadagnando la nona posizione. Dietro a Ralf Schumacher si form\u00f2 un trenino di vetture, formato dal pilota tedesco, Trulli, Barrichello e Alonso. La situazione rimase, per\u00f2, stabile fino alla terza ed ultima sequenza di rifornimenti.\nI primi tre mantennero le proprie posizioni senza grossi problemi, cos\u00ec come Ralf Schumacher che, dopo aver rifornito al 44\u00ba passaggio, rientr\u00f2 in pista quarto. Persero invece una posizione Barrichello e Trulli, che vennero entrambi superati da Alonso. Lo spagnolo si avvicin\u00f2 poi pericolosamente a Ralf Schumacher, attaccandolo nel corso del 49\u00ba giro. Il pilota tedesco cerc\u00f2 di chiudere il rivale, finendo per\u00f2 in testacoda e scivolando in settima posizione. Michael Schumacher amministr\u00f2 senza affanni il vantaggio sui rivali, vincendo la quarta gara consecutiva davanti a Button, Montoya, Alonso, Trulli, Barrichello e Ralf Schumacher. Chiuse la zona punti R\u00e4ikk\u00f6nen, che approfitt\u00f2 del ritiro di Sato negli ultimi giri per portare un punto ad una McLaren in seria difficolt\u00e0.\nFonti.\nTutti i dati statistici sono tratti da Autosprint n.17/2004"}
{"id": "2208618", "revid": "287204", "url": "https://it.wikipedia.org/wiki?curid=2208618", "title": "Vartej", "text": " \nVartej \u00e8 una suddivisione dell'India, classificata come \"census town\", di 9.703 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 43' 60 N e 72\u00b0 4' 0 E e ha un'altitudine di 28 .\nSociet\u00e0.\nEvoluzione demografica.\nAl censimento del 2001 la popolazione di Vartej assommava a 9.703 persone, delle quali 5.071 maschi e 4.632 femmine. I bambini di et\u00e0 inferiore o uguale ai sei anni assommavano a 1.526, dei quali 830 maschi e 696 femmine. Infine, coloro che erano in grado di saper almeno leggere e scrivere erano 5.997, dei quali 3.558 maschi e 2.439 femmine."}
{"id": "2208625", "revid": "224230", "url": "https://it.wikipedia.org/wiki?curid=2208625", "title": "Andreas Hillgruber", "text": "Specialista di relazioni internazionali, pubblic\u00f2 nel 1986 \"Il duplice tramonto, la frantumazione del Reich tedesco e la fine dell'ebraismo europeo\"."}
{"id": "2208632", "revid": "1104133", "url": "https://it.wikipedia.org/wiki?curid=2208632", "title": "Danno stocastico", "text": "Gli effetti probabilistici (o stocastici o danni probabilistici) sono i possibili effetti sulla salute in seguito all'esposizione ad un agente quali l'inquinamento atmosferico, idrico, del suolo, acustico e radiazioni. In particolare sono le probabilit\u00e0 che esse possano provocare forme di leucemie e i tumori solidi, generalmente chiamate neoplasie radioindotte, a causa di una sovraesposizione a radiazioni ionizzanti.\nIl fatto che siano somatici implica che non vengano coinvolti i gameti: pertanto il danno non pu\u00f2 essere ereditato dalla progenie.\nCaratteristiche.\nLe principali caratteristiche dei danni stocastici sono:\nDifferenze con gli effetti deterministici.\nA differenza dagli \"effetti deterministici\" (o \"non stocastici\"), che hanno un livello soglia per cui non si ha alcun effetto e la cui gravit\u00e0 dipende dall'entit\u00e0 dell'esposizione, gli effetti probabilistici avvengono casualmente, spesso senza un livello soglia. L'entit\u00e0 dell'esposizione \u00e8 collegata alla maggiore o minore probabilit\u00e0 che tali effetti si dimostrino, non alla loro gravit\u00e0.\nGli effetti probabilistici non sempre si manifestano, in quanto riguardano piccole dosi di agenti potenzialmente pericolosi, ma possono essere di volta in volta sommati e provocare danni a lungo termine.\nCause.\nNel caso delle neoplasie, questi danni vengono provocati dalla capacit\u00e0 dell'agente di mutare il DNA delle cellule che vengono esposte ad esso. Queste, replicandosi, trasmettono la propria mutazione alle cellule figlie.\nIl danno pu\u00f2 essere incompatibile con la sopravvivenza delle cellule figlie, oppure pu\u00f2 determinare una mutazione delle cellule e quindi un tumore."}
{"id": "2208636", "revid": "838137", "url": "https://it.wikipedia.org/wiki?curid=2208636", "title": "Cornelius van Steenoven", "text": "\u00c8 stato il primo arcivescovo di Utrecht della Chiesa vetero-cattolica dei Paesi Bassi.\nBiografia.\nDopo gli studi a Lovanio e Roma fu ordinato sacerdote nel 1689. Fu prima parroco di Amersfoort (1693-1719), successivamente di Leida (1719-1723); dal 1700 ricopr\u00ec anche il ruolo di canonico del capitolo della cattedrale di Utrecht. Questo capitolo era stato sospeso in quanto il vicario apostolico Petrus Codde era in conflitto con Roma, che a sua volta non aveva nominato un nuovo vescovo. Il 27 aprile 1723 il capitolo scelse come nuovo arcivescovo Steenoven, di sua propria autorit\u00e0, che dal 1719 era vicario generale del capitolo. Nonostante l'elezione non fosse riconosciuta da Roma, Steenoven fu consacrato il 14 ottobre 1724 ad Amsterdam dal francese Dominique Marie Varlet, vescovo in partibus di Babilonia.\nSteenoven mor\u00ec sei mesi dopo la sua consacrazione a Leida e fu sepolto nella Chiesa vetero-cattolica di Warmond.\nGenealogia episcopale.\nLa genealogia episcopale \u00e8:"}
{"id": "2208638", "revid": "271907", "url": "https://it.wikipedia.org/wiki?curid=2208638", "title": "Sovnarchoz", "text": "Il sovnarchoz (acronimo di \"sovet narodnogo chozjajstva\") era un organismo regionale di direzione economica nell'Unione Sovietica esistente dal 1917 al 1932 e poi reintrodotto da Chru\u0161\u010d\u00ebv nel 1957 con l'intento di attuare una certa decentralizzazione delle decisioni in campo economico.\nAi 105 \"sovnarchozy\" istituiti, che agivano sotto la supervisione del Gosplan, furono attribuite competenze sin l\u00ec spettanti a organismi centrali (compreso lo stesso Gosplan). Nel 1962 vennero raggruppati in 47 consigli regionali e nel 1965, dopo il pensionamento di Chru\u0161\u010d\u00ebv, definitivamente dismessi."}
{"id": "2208640", "revid": "287204", "url": "https://it.wikipedia.org/wiki?curid=2208640", "title": "V Copa Brasil", "text": "La V Copa Brasil (in italiano V Coppa Brasile) \u00e8 stata la 9\u00aa edizione del massimo campionato brasiliano di calcio.\n\u00c8 stata l'edizione con il maggior numero di partecipanti tra quelle organizzate direttamente dalla CBD/CBF, ben 94. Tra questi non figuravano per\u00f2 le maggiori societ\u00e0 dello stato di San Paolo che inizialmente, insieme alle altre dello stato di Rio de Janeiro che avrebbero partecipato al Torneo Rio-San Paolo, avrebbero dovuto iniziare la competizione partendo dal secondo turno. Corinthians, Portuguesa, San Paolo e Santos, per\u00f2, chiesero di partire dal terzo turno, come il Guarani e il Palmeiras, vincitore e finalista dell'edizione precedente. La CBD non lo concesse e i quattro club paulisti decisero di non prendere parte alla competizione.\nFormula.\nPrimo turno: 80 squadre divise in 8 gruppi di 10 club ciascuno. Ogni squadra affronta una volta tutte le componenti del proprio gruppo. Si qualificano al secondo turno le migliori 8 dei gruppi G e H (formati dalle squadre considerate le migliori in quel momento), le prime 4 degli altri raggruppamenti e, a seguito del ritiro di Corinthians, Portuguesa, San Paolo e Santos, le migliori 4 tra le non qualificate.\nSecondo turno: alle 44 squadre qualificate nel turno precedenti se ne aggiungono altre 12 (6 da San Paolo e 6 da Rio de Janeiro). Le 56 squadre vengono divise in 7 gruppi di 8 squadre ciascuno, che affrontano una volta tutte le componenti del proprio girone. Si qualificano al terzo turno le migliori 2 di ogni raggruppamento.\nTerzo turno: alle 14 squadre qualificate nel turno precedenti si aggiungono il Guarani e il Palmeiras, vincitore e finalista dell'edizione precedente. Le 16 squadre vengono divise in 4 gruppi di 4 squadre ciascuno, che affrontano una volta tutte le componenti del proprio girone. Si qualificano alla fase finale le prime classificate di ogni raggruppamento.\nSemifinali e finale: gare a eliminazione diretta in partita di andata e ritorno."}
{"id": "2208642", "revid": "25152", "url": "https://it.wikipedia.org/wiki?curid=2208642", "title": "Andreas Fritz Hillgruber", "text": ""}
{"id": "2208643", "revid": "287204", "url": "https://it.wikipedia.org/wiki?curid=2208643", "title": "Vadnagar", "text": " \nVadnagar \u00e8 una suddivisione dell'India, classificata come \"municipality\", di 25.041 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 72\u00b0 37' 60 E e ha un'altitudine di 142 .\nSociet\u00e0.\nEvoluzione demografica.\nAl censimento del 2001 la popolazione di Vadnagar assommava a 25.041 persone, delle quali 12.733 maschi e 12.308 femmine. I bambini di et\u00e0 inferiore o uguale ai sei anni assommavano a 3.323, dei quali 1.808 maschi e 1.515 femmine. Infine, coloro che erano in grado di saper almeno leggere e scrivere erano 16.218, dei quali 9.515 maschi e 6.703 femmine."}
{"id": "2208644", "revid": "1318658", "url": "https://it.wikipedia.org/wiki?curid=2208644", "title": "'Ndrina Belfiore", "text": "La 'ndrina Belfiore \u00e8 una organizzazione criminale calabrese di Gioiosa Jonica con insediamenti anche a Torino, in Francia e Spagna.\nStoria.\nA Torino stringono alleanze con gli Ursino-Macr\u00ec.\nIl 26 giugno 1983 fanno uccidere insieme agli Ursino a Torino il magistrato Bruno Caccia.\nPer l'omicidio viene condannato all'ergastolo Domenico Belfiore ai tempi capobastone della cosca.\nIl 29 maggio 1987 Vincenzo Pavia con l'intenzione di uccidere Francesco Di Gennaro su ordine di Saverio Saffioti uccide per sbaglio Roberto Rizzi come confessato nel novembre 2018.\nIl 24 agosto 1988 Salvatore Belfiore, dopo l'arresto di Domenico, diventa il capo della famiglia e chiede e ottiene l'uccisione di Francesco Di Gennaro.\nNel 1992 sempre per volere di Salvatore Belfiore viene ucciso Saverio Saffioti.\nNel 1994 vengono sequestrati dalla distretto antimafia di Torino 5 tonnellate di droga alla cosca dei Piromalli e dei Belfiore, la droga proveniva dal Brasile, pass\u00f2 dal porto di Genova e giunse a Borgaro."}
{"id": "2208652", "revid": "729019", "url": "https://it.wikipedia.org/wiki?curid=2208652", "title": "Linea Piccadilly", "text": "La linea Piccadilly () \u00e8 una linea della metropolitana di Londra, indicata con il colore blu scuro nella mappa della metropolitana, a servizio della citt\u00e0 di Londra, in Inghilterra, Regno Unito. Essa \u00e8 la terza linea del sistema metropolitano londinese per numero di passeggeri. La Piccadilly \u00e8 una linea di profondit\u00e0 ed ha un andamento da nord verso ovest attraversando la Zona 1, ovvero il centro di Londra. Delle sue 53 stazioni, 25 si trovano sotto terra ed i marciapiedi delle stazioni sono lunghi \nStoria.\nGli inizi.\nLa linea Piccadilly inizi\u00f2 come Great Northern, Piccadilly &amp; Brompton Railway (GNP&amp;BR), una delle molte ferrovie controllate dalla Underground Electric Railways Company (UERL).\nNel 1902, furono necessarie ben 26 proposte di legge prima che il Parlamento consentisse di poter costruire delle ferrovie sotterranee a Londra e fu poi necessaria una votazione del \"Parliamentary Committee\" per scegliere fra i progetti presentati il pi\u00f9 degno di essere realizzato, ovvero la linea Piccadilly.\nLa linea definitiva venne scelta integrando fra loro due dei progetti presentati: la Great Northern and Strand Railway (GN&amp;SR) e la Brompton and Piccadilly Circus Railway (B&amp;PCR), scegliendo lo schema della Metropolitan and Metropolitan District Railways per la costruzione di una metropolitana di profondit\u00e0 fra le stazioni di South Kensington e di Earl's Court (approvate nel 1897 ma non costruite). Una sezione di connessione fra Piccadilly Circus e Holborn venne aggiunta per collegare le due linee fra di loro.\nQuando la GNP&amp;BR venne formalmente aperta il 15 dicembre 1906, la linea andava dal capolinea della linea Great Northern &amp; City a Finsbury Park fino alla stazione della District Railway di Hammersmith.\nIl 30 novembre 1907 venne aperto il breve tratto fra Holborn e Strand (poi rinominata Aldwych). Questa fu l'ultima variazione fatta sulla linea in quanto una proposta del 1905, poi reiterata nel 1965, di allungare la linea a Waterloo, facendola passare sotto il Tamigi, non venne mai realizzata.\nVariazioni successive.\nIl 1\u00ba luglio 1910 la GNP&amp;BR e le altre compagnie ferroviarie (la Baker Street and Waterloo Railway, la Charing Cross, Euston &amp; Hampstead Railway e la District Railway) vennero unificate da una legge del Parlamento, \"Act of Parliament\", per trasformarsi in London Electric Railway Company.\nIl 10 dicembre 1928 venne aperta la nuova stazione Piccadilly Circus, comprendente una biglietteria semi interrata e 11 scale mobili. Questo fu l'inizio dello sviluppo della linea che port\u00f2 all'allargamento delle stazioni sulla base di quella di Piccadilly.\nEstensione a Cockfosters.\nDagli anni venti in avanti, si verificarono grosse congestioni di traffico al terminale nord di Finsbury Park, dove i passeggeri dovevano trasbordare su tram e bus per raggiungere le destinazioni a nord ed a nord-est. Vi furono delle petizioni al Parlamento per richiedere una pronta estensione della linea a Tottenham ed Edmonton o verso Wood Green e Palmers Green. L'inizio degli anni trenta venne funestato dalla recessione e allo scopo di alleviare la grande disoccupazione, vennero immessi finanziamenti governativi. Il progetto pi\u00f9 importante del tempo fu l'estensione della linea Piccadilly da Finsbury Park a Cockfosters. Venne anche deciso di costruire una stazione fra Manor House e Turnpike Lane all'incrocio di Green Lanes e St. Ann's Road ad Harringay, ma questo progetto venne bloccato sostenendo che il servizio di bus e tram era perfettamente adeguato alle necessit\u00e0. Venne comunque realizzata una stazione di ventilazione sullo stesso stile delle altre, che \u00e8 ancora visibile al giorno d'oggi. Vi fu anche un'opposizione da parte della London and North Eastern Railway, ma l'estensione venne realizzata in galleria da Finsbury Park ad Arnos Grove. La lunghezza totale dell'estensione fu di 12\u00a0km e cost\u00f2 4 milioni di sterline per costruire ed aprire le seguenti sezioni:\nEstensione verso ovest.\nLa possibilit\u00e0 di estendere la linea ad ovest di Hammersmith, usando delle linee ferrate gi\u00e0 esistenti, si cominci\u00f2 a discutere nel 1913. Un rapporto del Parlamento raccomand\u00f2, nel 1919, l'allungamento a Richmond ed Ealing. Intorno alla fine degli anni '20 si stabil\u00ec la priorita di servire la zona di Hounslow ed il nord e ovest di Ealing. Come conseguenza di ci\u00f2 vennero recuperate alcune linee interne che collegavano Hammersmith ad Acton Town e venne realizzato un servizio diretto senza fermate intermedie, mentre la Metropolitan District Railway continu\u00f2 a realizzare delle fermate intermedie su un'altra linea. La costruzione dei collegamenti inizi\u00f2 nel 1930 e venne completata come indicato di seguito:\nQueste estensioni furono caratterizzate dalle architetture Art d\u00e9co di molte delle nuove stazioni.\nVictoria line.\nNel corso della pianificazione della costruzione della linea Victoria, venne avanzata la proposta di trasferire la stazione di Manor House alla linea Victoria e di costruire dei nuovi tunnel diretti, fra Finsbury Park e Turnpike Lane, allo scopo di abbreviare il tempo di percorrenza sia all'interno che all'esterno dell'area centrale di Londra. L'idea venne per\u00f2 subito scartata sia per gli inconvenienti che avrebbe creato nel corso dei lavori che per l'elevato costo degli stessi. Anche cos\u00ec, la linea Piccadilly venne interessata dai lavori di costruzione della linea Victoria presso la stazione di Finsbury Park. Il servizio verso ovest venne deviato attraverso un nuovo tunnel per creare la interconnessione con la linea Victoria sulle piattaforme in precedenza usate dalla linea Northern City. Questi lavori vennero completati nel 1965, e la deviazione entr\u00f2 in funzione il 3 ottobre 1965, tre anni prima dell'apertura del primo tratto della linea Victoria.\nEstensione per Heathrow.\nNel 1975, venne aperta una nuova sezione per Hatton Cross da Hounslow West e Hounslow West divenne una stazione inserita dentro un tunnel. Nel 1977, la diramazione venne estesa a Heathrow Central. Questa stazione venne rinominata Heathrow Terminals 1, 2, 3 nel 1984, in occasione dell'apertura di un anello che serviva la stazione Heathrow Terminal 4 posta a sud dell'area del terminal centrale dell'aeroporto di Heathrow.\nDal 7 gennaio 2005 al 17 settembre 2006, l'anello via Heathrow Terminal 4 venne chiuso per consentire la connessione alla nuova stazione Terminal 5. Tutti i servizi della metropolitana vennero spostati al terminal 1, 2 e 3, che divenne il temporaneo capolinea; dei bus navetta vennero impiegati per il collegamento al terminal 4. La stazione del terminal 5 venne aperta il 27 marzo 2008.\nAttacco terroristico del 2005.\nIl 7 luglio 2005, un treno della linea Piccadilly venne attaccato da un commando suicida che alle 8:50 mentre percorreva il tunnel fra le stazioni di King's Cross St. Pancras e Russell Square. Esso fu parte di un attacco coordinato sulla rete dei trasporti pubblici di Londra che coinvolse anche due altri treni della linea Circle ed un bus a Tavistock Square. Il piccolo ordigno esplosivo, nascosto in una piccola borsa, caus\u00f2 la morte immediata dell'attentatore oltre quella di 26 passeggeri del treno. Numerosissimi furono poi i feriti. I soccorsi furono molto difficili a causa della profondit\u00e0 della linea che rimase chiusa per il resto del giorno. Una parte del tracciato venne riaperta il giorno successivo, da Hyde Park Corner e Arnos Grove, mentre la completa riapertura del tracciato avvenne soltanto il 4 agosto, esattamente quattro settimane dopo l'attentato.\nMappa.\nLa mappa della Piccadilly Line \u00e8 disponibile sul sito della TfL.\nStazioni.\nDiramazione Cockfosters.\nInizio della sezione interrata\nSezione originaria.\nFine sezione in tunnel\nEstensione per Hounslow e Uxbridge.\nLa linea su suddivide in due diramazioni \u2014 Heathrow e Uxbridge.\nDiramazione Heathrow.\nInizio della tratta in tunnel\nQuesta sezione \u00e8 un anello che parte dalla stazione di Hatton Cross e quindi porta a Terminal 4, gira per il Terminals 1, 2, 3 e quindi torna ad Hatton Cross o al Terminals 1, 2, 3, e poi al Terminal 5.\nProprio di fronte alla stazione Terminal 1, 2, 3, la linea entra nella nuova sezione per raggiungere la stazione Heathrow Terminal 5, aperta nel marzo del 2008. La met\u00e0 dei treni destinati a Heathrow, percorrono l'anello e raggiungono la stazione Terminal 4 mentre l'altra met\u00e0 salta quest'ultima stazione e si ferma al Terminal 5."}
{"id": "2208653", "revid": "76963", "url": "https://it.wikipedia.org/wiki?curid=2208653", "title": "Paul Johnson (storico)", "text": "Completata la propria preparazione all'Universit\u00e0 di Oxford divenne noto come giornalista presso la rivista \"New Statesman\".\nScrittore prolifico, pubblic\u00f2 pi\u00f9 di 40 libri oltre a innumerevoli articoli per riviste e giornali in genere."}
{"id": "2208656", "revid": "36426", "url": "https://it.wikipedia.org/wiki?curid=2208656", "title": "Museo Civico di Cerchio", "text": ""}
{"id": "2208658", "revid": "125862377", "url": "https://it.wikipedia.org/wiki?curid=2208658", "title": "'Ndrina Ursino", "text": "Gli Ursino sono una potente 'ndrina di Gioiosa Jonica, alleata degli Aquino di Marina di Gioiosa Jonica e dei Cord\u00ec di Locri.\nHa insediamenti anche a Torino, in Liguria, Francia, Spagna e Canada e collegamenti con la criminalit\u00e0 pugliese. Nel capoluogo torinese i loro referenti sono i Belfiore.\nA luglio 2014, a seguito dell'operazione Mistero e dell'omonimo processo con sentenza passata in giudicato viene sancita dalla magistratura l'effettiva esistenza della cosca.\nStoria.\nAnni Settanta: il porto di Gioia Tauro, l'omicidio di Vincenzo Ursino e Rocco Gatto.\nNegli anni Settanta hanno partecipato alla costruzione del Porto di Gioia Tauro insieme ai Mazzaferro e ai Macr\u00ec.\nIl 12 marzo 1977 a Gioiosa Jonica viene ucciso il mugnaio anti-'ndrangheta del PCI Rocco Gatto, che non si volle piegare alle ripetute estorsioni delle cosche.\nIl Capobastone Luigi Ursino e Mario Simonetta verranno indagati e rinviati a giudizio per il delitto ma sia in primo che in secondo grado assolti dall'accusa di omicidio per insufficienza di prove, verranno invece condannati in secondo grado per estorsione aggravata ai danni di Rocco Gatto (Mario Simonetta a sette anni di reclusione e Luigi Ursino a dieci anni di reclusione pi\u00f9 due milioni di lire di multa), sentenza divenuta definitiva nel 1988.\nNegli anni '70 Vincenzo Ursino \u00e8 capobastone fino a quando venne ucciso in uno scontro a fuoco con i Carabinieri il 6 novembre 1976.\nLa cosca, il giorno seguente, impone il lutto cittadino ad armi spianate, obbligando le persone a chiudere i negozi, in questa circostanza il mugnaio Rocco Gatto si oppose alla chiusura della propria attivit\u00e0 e gi\u00e0 taglieggiato dallo stesso clan che divenne ancor preso di mira dai soggetti criminali, una seguenza di atti e minacce che Rocco Gatto denunci\u00f2.\nAnni Ottanta: l'omicidio Caccia e la faida di Gioiosa Jonica.\nIl 26 giugno 1983 fanno uccidere insieme ai Belfiore a Torino il magistrato Bruno Caccia.\nPer l'omicidio viene condannato all'ergastolo Domenico Belfiore ai tempi capobastone della cosca. Tra il 1987 e il 1991, come in molti altri paesi calabresi, scoppia una faida a Gioiosa Jonica fra gli Ursino e gli Jerin\u00f2.\nGli Ursino nella seconda guerra di 'Ndrangheta si schierarono insieme ai Macr\u00ec con la fazione Imerti-Condello-Serraino-Di Giovine-Rosmini.\nIn Inghilterra sono sospettati di gestire un traffico di droga proveniente dalla Turchia e dal Pakistan.\nAnni '90 - L'arresto di Renato Macr\u00ec.\nIl 25 Febbraio 1992, viene arrestato in Francia, vicino a Cannes, Renato Macr\u00ec, nipote degli Ursino ed elemento di spicco dell\u2019omonimo clan trapiantato in Piemonte. Macr\u00ec stava cercando di far entrare in Italia, 70 chili di cocaina."}
{"id": "2208661", "revid": "125935433", "url": "https://it.wikipedia.org/wiki?curid=2208661", "title": "Silvio Viale", "text": "Biografia.\nDi formazione cattolica, studia dai \"giuseppini\" e consegue la maturit\u00e0 scientifica prima di iscriversi alla facolt\u00e0 di medicina, dove inizia a fare politica, prima nella Sinistra Studentesca e poi in Lotta Continua, di cui divenne uno dei leader del gruppo torinese.\nIl caso dell'\"Angelo Azzurro\".\nPer una denuncia del terrorista Roberto Sandalo di aver partecipato ai \"fatti dell'Angelo Azzurro\" fece sei mesi di custodia cautelare nel carcere Le Nuove. La denuncia non fu suffragata da nessun elemento e Viale in appello fu assolto con formula piena. Verr\u00e0 pi\u00f9 volte eletto rappresentante degli studenti al consiglio di facolt\u00e0 in liste di sinistra ed animer\u00e0 l'esperienza de \"Il clistere\".\nL'attivit\u00e0 medica e politica successiva.\nUna volta laureato si specializza in ginecologia e comincia a lavorare all'ospedale Sant'Anna di Torino.\nVerso la met\u00e0 degli anni ottanta entra nei Verdi, impegnandosi e partecipando in tutte le iniziative portate avanti dal gruppo torinese del partito (come, ad esempio, i blocchi alla centrale nucleare di Trino, le pose di alberi, le manifestazioni a favore della metropolitana, ecc.). All'inizio degli anni novanta viene eletto nelle liste verdi al comune di Torino, dove in consiglio s'impegna sui temi della tossicodipendenza e delle unioni civili e sulle problematiche legate ad AIDS, prostituzione, aborto e contraccezione.\n\u00c8 capogruppo dei Verdi in Consiglio Comunale nelle due amministrazioni guidate da Valentino Castellani, dal 1993 al 2001. Lascia i verdi e passa ai Radicali, che ne appoggiano la candidatura a sindaco di Torino in occasione delle elezioni comunali del 2001. In seguito diventa un dirigente di rilievo di Radicali Italiani; nel 2005 contende, senza successo, la segreteria a Daniele Capezzone. \u00c8 dirigente anche dell'Associazione Luca Coscioni e di Exit Italia. \u00c8 stato per anni presidente dell'Associazione Radicale Adelaide Aglietta.\n\u00c8 stato eletto presidente del movimento politico Radicali Italiani nel corso del IX Congresso tenutosi dal 29 ottobre al 1\u00ba novembre 2010 a Chianciano Terme (SI).\nIn ambito radicale \u00e8 stato anche candidato per la Lista Pannella-Bonino alla carica di presidente della regione Liguria, alle elezioni regionali del 2010. La lista non \u00e8 per\u00f2 riuscita a raccogliere le firme per presentarsi alla competizione. Alle elezioni comunali di Torino del 15-16 maggio 2011, si \u00e8 candidato nella lista del Partito Democratico risultando eletto. Oltre che a Radicali Italiani \u00e8 iscritto al Partito Democratico sin dalla sua fondazione.\nNel 2010 viene sospeso per 25 giorni dall'ospedale Sant'Anna di Torino, a seguito di una lite con una caposala, la quale ha riportato la frattura di un dito.\nNel 2015 viene querelato per diffamazione dallo scrittore Erri De Luca, per aver postato su Twitter un'immagine di un'auto in fiamme in Val di Susa, con il commento \"Ecco il sabotaggio di Erri De Luca\", riferendosi alle parole dello scrittore sul fatto che occorrerebbe \"sabotare la TAV\".\nL'impegno a favore della RU-486.\nNegli ultimi anni ha assunto un ruolo politico rilevante nell'impegno a favore della pillola RU-486 o mifepristone, tecnica per l'aborto farmacologico, di cui Viale ha avviato la sperimentazione in Italia nel 2005, dopo il parere favorevole del Comitato Etico della Regione Piemonte, ma in assenza del parere, vincolante, del Ministero della Salute, nella persona degli allora Ministri Sirchia e Storace.\nNel dicembre 2009 la RU486 \u00e8 stata legalizzata in Italia. Nell'aprile 2010 Viale e i suoi colleghi dell'Ospedale S. Anna di Torino hanno iniziato la somministrazione ordinaria del farmaco; in un anno hanno somministrato la pillola RU486 a 1.011 donne, il 25% delle IVG (interruzioni volontarie di gravidanza) avvenute nell'ospedale. La Regione Piemonte \u00e8 al primo posto in Italia nella somministrazione della RU486."}
{"id": "2208662", "revid": "1543377", "url": "https://it.wikipedia.org/wiki?curid=2208662", "title": "Al-Issawiya", "text": "Al-\u02bf\u012assawiya (ma, pi\u00f9 correttamente, al-\u02bf\u012asawiyya, ) \u00e8 un villaggio palestinese vicino a Gerusalemme Est.\nSituato sul Monte Scopus, \u00e8 stato una zona smilitarizzata all'interno del territorio giordano.\nNel 2006 aveva una popolazione di 12.000 abitanti. Insieme con Shu\u02bfaf\u0101 e il campo-profughi di Shu\u02bfaf\u0101, al-\u2018\u012asawiyya copre una superficie di 15.489 dunum.\nAl-\u02bf\u012asawiyya \u00e8 stata occupata da parte dell'esercito israeliano durante la guerra dei sei giorni nel 1967, insieme con il resto di Gerusalemme est. Il villaggio \u00e8 sotto la giurisdizione del comune di Gerusalemme, ma i residenti hanno il diritto di voto nelle elezioni indetta dall'Autorit\u00e0 Nazionale Palestinese.\nNel settembre 1980 le autorit\u00e0 israeliane hanno chiuso tre pozzi di al-\u02bf\u012asawiyya, che erano stati utilizzati per l'irrigazione dei terreni agricoli."}
{"id": "2208663", "revid": "36426", "url": "https://it.wikipedia.org/wiki?curid=2208663", "title": "Museo civico diocesano di Penne", "text": ""}
{"id": "2208666", "revid": "25152", "url": "https://it.wikipedia.org/wiki?curid=2208666", "title": "Paul Bede Johnson", "text": ""}
{"id": "2208669", "revid": "36426", "url": "https://it.wikipedia.org/wiki?curid=2208669", "title": "Museo dei tarocchi (Riola)", "text": ""}
{"id": "2208671", "revid": "36426", "url": "https://it.wikipedia.org/wiki?curid=2208671", "title": "Museo Civico Archeologico Oreste Nardini", "text": ""}
{"id": "2208672", "revid": "49022", "url": "https://it.wikipedia.org/wiki?curid=2208672", "title": "Erik il Vittorioso", "text": ""}
{"id": "2208673", "revid": "36426", "url": "https://it.wikipedia.org/wiki?curid=2208673", "title": "Museo archeologico territoriale di Monterotondo", "text": ""}
{"id": "2208675", "revid": "36426", "url": "https://it.wikipedia.org/wiki?curid=2208675", "title": "Museo Diocesano di Velletri", "text": ""}
{"id": "2208677", "revid": "287204", "url": "https://it.wikipedia.org/wiki?curid=2208677", "title": "Ursino", "text": ""}
{"id": "2208678", "revid": "1714743", "url": "https://it.wikipedia.org/wiki?curid=2208678", "title": "Anna di York", "text": "Biografia.\nEra figlia di Riccardo Plantageneto, III duca di York, e di sua moglie, Cecilia Neville. Fu quindi la sorella maggiore di Edoardo IV e Riccardo III.\nMatrimoni.\nPrimo matrimonio.\nNel 1447 venne data in sposa a Henry Holland, III duca di Exeter. Ebbero una figlia:\nDurante la Guerra delle Due Rose, suo marito si schier\u00f2 dalla parte dei Lancaster. Prese parte alla battaglia di Wakefield e nella Seconda battaglia di St Albans. Fu anche comandante della sconfitta di Lancaster nella battaglia di Towton. Fugg\u00ec nel Regno di Scozia dopo la battaglia, e poi si un\u00ec a Margherita d'Angi\u00f2 nel suo esilio in Francia. Il 4 marzo 1461 il fratello minore di Anna, Edoardo, duca di York, fu proclamato re a Londra con il nome di Edoardo IV. Exeter fu catturato, ma il nuovo re diede le sue tenute ad Anna e alla loro figlia. Anna ed Exeter si separarono nel 1464 e divorziarono nel 1472. Durante il ritorno di Enrico VI, Anna rimase fedele a suo fratello Edoardo IV e, in quello che sembra essere stato il suo unico intervento in politica, lavor\u00f2 duramente per convincere suo fratello Giorgio, duca di Clarence, ad abbandonare la causa lancastriana.\nSecondo matrimonio.\nNel 1474 spos\u00f2 Sir Thomas St. Leger (1440-1483), un fedele seguace di suo fratello. Ebbero una figlia:\nPrese parte al tentativo di ribellione del duca di Buckingham contro il fratello minore di Edoardo IV, Riccardo, in seguito al quale fu giustiziato nel 1483. Nel 1467 il re estese il resto della maggior parte delle terre dell'ex duca di Exeter a sua sorella Anna e a tutti i suoi eredi. Pertanto, se si fosse risposata, i futuri bambini avrebbero potuto ereditarli.\nMorte.\nAnna mor\u00ec dando alla luce la sua seconda figlia, a cui venne messo il nome della madre. Fu sepolta nella cappella di San Giorgio nel Castello di Windsor il 1 febbraio 1476."}
{"id": "2208692", "revid": "65121781", "url": "https://it.wikipedia.org/wiki?curid=2208692", "title": "Curia pontificia", "text": ""}
{"id": "2208694", "revid": "1762651", "url": "https://it.wikipedia.org/wiki?curid=2208694", "title": "Seduction of the Innocent", "text": "Seduction of the Innocent (in italiano: \"La seduzione dell'Innocente\") \u00e8 un saggio dello psichiatra Fredric Wertham, pubblicato nel 1954, che metteva in guardia dai fumetti, dipinti come una forma deteriore di letteratura popolare e una delle principali cause di delinquenza giovanile. Il libro fu un piccolo caso editoriale che allarm\u00f2 i genitori e li spron\u00f2 ad avviare campagne in favore della censura sui fumetti. Il Congresso degli Stati Uniti apr\u00ec un'inchiesta sull'industria del fumetto. In seguito alla pubblicazione di \"Seduction of the Innocent\", gli editori di fumetti istituirono volontariamente la Comics Code Authority, per regolamentare i contenuti delle pubblicazioni.\nLe accuse ai \"crime comics\".\n\"Seduction of the Innocent\" denunci\u00f2 tutte le raffigurazioni, esplicite o edulcorate, di violenza, sesso, uso di droghe e altri argomenti per adulti contenute nei \"crime comics\"- un termine che Wertham us\u00f2 per descrivere non solo i popolari fumetti dell'epoca che parlavano di gangster o di omicidi, ma anche i fumetti di supereroi e i fumetti horror. Il libro affermava, basandosi prevalentemente su aneddoti non documentati, che leggere questi fumetti avrebbe incoraggiato i bambini a imitare le oscenit\u00e0 e gli atti violenti.\nI fumetti, specie quelli di tematiche orrorifiche/criminali creati dalla EC Comics, non mancavano certo di immagini scabrose e raccapriccianti; Wertham le riport\u00f2 minuziosamente, definendo le morbosit\u00e0 ricorrenti come \"ferite agli occhi\". Molte delle sue altre congetture, particolarmente quelle riguardanti dei sottintesi sessuali (ad esempio: sosteneva che figure di donne nude fossero state nascoste in immagini di alberi; elabor\u00f2 una teoria secondo cui Batman e Robin erano due amanti gay) incontrarono il dileggio degli ambienti del fumetto.\nD'altronde, le sue affermazioni riguardo al fatto che Wonder Woman avesse dei caratteri riferibili all'ambiente BDSM, si rivelarono esatte e ben documentate: ci fu persino un'ammissione in tal senso di William Moulton Marston, il creatore di Wonder Woman; Wertham, per\u00f2 si spinse oltre fino a proclamare che la forza e l'indipendenza della supereroina fossero la prova del suo lesbismo.\nLe critiche agli editori.\nNel libro, Wertham criticava anche le politiche editoriali e di vendita dei comic book, scagliandosi contro la pubblicizzazione di coltelli e fucili ad aria compressa sulle pagine dei fumetti a contenuto violento. Egli espresse la sua solidariet\u00e0 ai venditori che, pur essendo contrari alla vendita di fumetti horror, vi erano comunque costretti dalle strategie commerciali dei loro distributori.\nL'inchiesta e i suoi risultati.\nLa fama di \"Seduction of the Innocent\" si somm\u00f2 alla celebrit\u00e0 di cui Wertham gi\u00e0 godeva in qualit\u00e0 di esperto, e fu quindi ovvia la sua convocazione davanti alla Commissione Senatoriale americana sulla delinquenza giovanile (Senate Subcommittee on Juvenile Delinquency), guidata da una personalit\u00e0 particolarmente attiva nella lotta al crimine: il democratico Estes Kefauver. In una lunga testimonianza davanti alla Commissione, Wertham riafferm\u00f2 le tesi esposte nel suo libro e indic\u00f2 nei fumetti la causa principale dei crimini commessi dai giovani. La commissione procedette quindi a interrogare l'editore dell'EC William Gaines, chiedendogli di rendere conto delle scene di violenza ritratte sui suoi fumetti.\nNonostante il rapporto finale della Commissione non avesse accusato i fumetti di alcun crimine, fu raccomandato che gli editori di fumetti rendessero (spontaneamente) meno forti i contenuti degli albi. Probabilmente questa fu considerata una velata minaccia di censura, tanto da spingere gli editori a creare la Comics Code Authority (letteralmente: Autorit\u00e0 del codice fumettistico) perch\u00e9 si occupasse di una sorta di autocensura.\nIl nuovo regolamento non solo band\u00ec le immagini violente, ma persino intere parole e concetti (ad esempio: \"terrore\" e \"zombie\"), e stabil\u00ec che i criminali dei fumetti dovessero sempre essere puniti. Questo port\u00f2 alla scomparsa della maggior parte delle testate EC, che lasciarono la scena del fumetto dominio esclusivo dei fumetti supereroistici, debitamente revisionati. Nonostante ci\u00f2, Wertham consider\u00f2 il Comics Code inadeguato a proteggere i giovani.\nEdizioni e fortuna del libro.\n\"Seduction of the Innocent\" era illustrato con tavole tratte da albi a fumetti ed esibite come \"prove\", ognuna delle quali era accompagnata da una didascalia in cui Wertham riportava i suoi commenti sardonici. La prima edizione conteneva una bibliografia in cui si elencavano gli editori di fumetti citati nel libro, ma, temendo azioni legali, l'editore di \"Seduction of the Innocent\" strapp\u00f2 la pagina della bibliografia da ogni copia che riusc\u00ec a procurarsi, cos\u00ec le copie che l'hanno ancora sono una vera rarit\u00e0. Il libro \u00e8 infatti diventato con gli anni oggetto di culto, e le copie in buono stato delle sue prime edizioni sono spesso vendute a cifre alte ai collezionisti. Inoltre, fra i collezionisti americani di fumetti, ogni albo a fumetti che \u00e8 stato citato integralmente o parzialmente nel libro di Wertham viene chiamato \"Seduction Issue\", ed \u00e8 di norma valutato a un prezzo maggiore degli altri numeri della stessa serie."}
{"id": "2208707", "revid": "2166030", "url": "https://it.wikipedia.org/wiki?curid=2208707", "title": "Celerino di Cartagine", "text": "Agiografia.\nNato a Cartagine fu educato giovanissimo alla fede cristiana. La nonna fu santa Celerina, suo zio paterno fu il santo martire Laurentino, suo zio materno il santo martire Ignazio, soldati romani. Quando si scaten\u00f2 la persecuzione di Decio fu imprigionato e portato a Roma, l\u00e0 venne tenuto incatenato per diciannove giorni e sottoposto a torture. Ma Celerino continu\u00f2 a testimoniare la sua fede in Cristo, dando anche esempio di coraggio ai suoi parenti imprigionati con lui. Infine venne liberato e torn\u00f2 a Cartagine dove nel 250 venne ordinato diacono dal vescovo Tascio Cecilio Cipriano. Viene considerato martire, anche se poi mor\u00ec di morte naturale, perch\u00e9 resistette alle torture e fu disposto a morire per la fede.\nDi lui e dei santi martiri suoi parenti parla Cipriano in una lettera.\nCulto.\nIl \"Martirologio romano\" fissa la memoria liturgica il 3 febbraio."}
{"id": "2208708", "revid": "204012", "url": "https://it.wikipedia.org/wiki?curid=2208708", "title": "Vampata", "text": ""}
{"id": "2208709", "revid": "1543377", "url": "https://it.wikipedia.org/wiki?curid=2208709", "title": "Climaterio", "text": " \nPer climaterio in campo medico si intende il periodo che precede e segue la menopausa o negli uomini lo stesso periodo che precede l'andropausa.\nSintomatologia.\nSi riscontra dispareunia, vampate, dismenorrea, osteoporosi.\nIl climaterio porta cambiamenti ormonali pesanti nell'individuo."}
{"id": "2208713", "revid": "729019", "url": "https://it.wikipedia.org/wiki?curid=2208713", "title": "Melasma", "text": "Il melasma o cloasma definito anche come maschera della gravidanza \u00e8 un'alterazione a livello cromatico della cute caratteristica della gravidanza, pu\u00f2 anche essere causato dall'assunzione della pillola anticoncezionale, dalla somministrazione di idantoina o essere idiopatico.\nSintomatologia.\nSi presenta sotto la forma di macule o chiazze piane di colore bruno o marrone, che coinvolgono le guance, le tempie, e la fronte bilateralmente. La luce solare pu\u00f2 accentuare questa pigmentazione, che spesso si risolve spontaneamente con l'interruzione dello stimolo ormonale.\nAnatomia patologica.\nSono stati riconosciuti tre quadri istologici:\nQuesti tre tipi possono essere distinti con l'uso della luce di Wood (\"luce nera\"), che permette all'ispezione clinica di distinguere tra pigmentazione epidermica e dermica. La distinzione \u00e8 importante poich\u00e9 il melasma epidermico, e in parte quello misto, risponde alla somministrazione topica di idrochinone.\nCausa.\nLa causa esatta del melasma \u00e8 sconosciuta.\nSi pensa che il melasma sia la stimolazione dei melanociti (cellule nello strato dermico, che trasferiscono il pigmento melanina ai cheratinociti della pelle) quando la pelle \u00e8 esposta alla luce ultravioletta del sole. Piccole quantit\u00e0 di esposizione al sole possono far tornare il melasma sulla pelle dopo che \u00e8 sbiadito, motivo per cui le persone con melasma spesso lo ottengono ancora e ancora, soprattutto in estate.\nLe donne incinte spesso ottengono il melasma, o cloasma, noto come la maschera della gravidanza. Anche le pillole anticoncezionali e la terapia ormonale sostitutiva possono scatenare il melasma. Lo scolorimento di solito scompare spontaneamente in un periodo di diversi mesi dopo il parto o l'interruzione dei contraccettivi orali o del trattamento ormonale.\nLa predisposizione genetica \u00e8 anche un fattore importante nel determinare se qualcuno svilupper\u00e0 il melasma. Le persone con il tipo di pelle Fitzpatrick III o superiore di origine africana, asiatica o ispanica sono a rischio molto pi\u00f9 elevato rispetto ad altre. Inoltre, le donne con un tipo di pelle marrone chiaro che vivono in regioni con un'intensa esposizione al sole sono particolarmente suscettibili allo sviluppo di questa condizione.\nL'incidenza del melasma aumenta anche nei pazienti con malattie della tiroide. Si pensa che la sovrapproduzione di ormone stimolante i melanociti causata dallo stress possa causare focolai di questa condizione. Altre rare cause di melasma includono reazioni allergiche a farmaci e cosmetici.\nDiagnosi.\ntipi.\nI due diversi tipi di melasma sono epidermico e dermico.\nIl melasma epidermico deriva dal pigmento di melanina che \u00e8 elevato negli strati soprabasali dell'epidermide.[senza fonte]\nIl melasma dermico si verifica quando i macrofagi dermici hanno un livello di melanina elevato.[6] Il melasma viene solitamente diagnosticato visivamente o con l'assistenza di una lampada di Wood (lunghezza d'onda di 340 - 400 nm). Sotto la lampada di Wood, la melanina in eccesso nell'epidermide pu\u00f2 essere distinta da quella del derma. Questo viene fatto osservando quanto appaia scuro il melasma; il melasma dermico appare pi\u00f9 scuro del melasma epidermico sotto la lampada di Wood.\nGravit\u00e0.\nLa gravit\u00e0 del melasma facciale pu\u00f2 essere valutata mediante colorimetria, mexametria e l'area del melasma e il punteggio dell'indice di gravit\u00e0 (MASI).\nDiagnosi differenziali.\nIl melasma va differenziato da lentiggini, lentigo solare, melanoderma tossico, melanosi di Riehl, iperpigmentazione postinfiammatoria, melanosi da frizione, ocronosi (endogena ed esogena), lupus eritematoso cutaneo.[8] Inoltre, non deve essere confuso con fitofotodermatosi, pellagra, fototossicit\u00e0 endogena, nevo di Ota, macule caf\u00e9 au lait, cheratosi seborroica, poichiloderma di Civatte, nevo bilaterale acquisito di macule ota-simili (nevo di Hori), iperpigmentazione periorbitale del pigmento Brocq, erythromelanosis follicularis faciei, acanthosis nigricans facciale e lichen planus attinico.\nInoltre, sono stati segnalati casi di pigmentazione indotta da farmaci, causata da amiodarone o ocronosi esogena indotta da idrochinone (vedi trattamento dell'ocronosi)\nTrattamento.\nMedico che esegue il trattamento del melasma con il laser KTP"}
{"id": "2208716", "revid": "292452", "url": "https://it.wikipedia.org/wiki?curid=2208716", "title": "Renato Bodini II", "text": ""}
{"id": "2208717", "revid": "599013", "url": "https://it.wikipedia.org/wiki?curid=2208717", "title": "Idioplasma", "text": "Idioplasma \u00e8 una parte del protoplasma.\nStoria.\nIl termine venne utilizzato per la prima volta da \"K. von Naegeli\" nel (1884)\nEtimologia.\nla parola deriva dal greco Idios, personale e plasma (modellare)."}
{"id": "2208721", "revid": "117534627", "url": "https://it.wikipedia.org/wiki?curid=2208721", "title": "Essiccosi", "text": "L'essiccosi \u00e8 uno stato morboso dato da una disidratazione eccessiva.\nEziologia.\nLe cause che possono portare a tale stato possono essere sia naturali che secondarie ad eventi patologici (come la diarrea e il vomito se essi sono continui nel tempo).\nManifestazioni cliniche.\nFra i sintomi e segni clinici ritroviamo:"}
{"id": "2208723", "revid": "1936134", "url": "https://it.wikipedia.org/wiki?curid=2208723", "title": "Saverio Lodato", "text": "Biografia.\nSaverio Lodato \u00e8 di padre siciliano (di Canicatt\u00ec) e di madre milanese. I genitori, dipendenti statali, furono sottoposti a trasferimenti continui per essere simpatizzanti del PCI [senza fonte]; cos\u00ec Lodato, prima di trasferirsi a Palermo ad otto anni, ha abitato a Reggio Emilia, Modena, Pisa e Livorno.\nLaureato in Filosofia, ha iniziato a scrivere nel 1979 sul quotidiano \"L'Ora\". Dal 1980 scrive su \"l'Unit\u00e0\" come corrispondente da Palermo. Fu arrestato nel 1988 insieme al collega Attilio Bolzoni di \"Repubblica\" per aver pubblicato le rivelazioni del pentito Antonino Calderone, violando il segreto istruttorio. Furono entrambi assolti nel 1991 dall'accusa di peculato e amnistiati per quella di rivelazioni del segreto istruttorio.\nNei suoi articoli e nei suoi saggi, Lodato affronta e sviluppa i temi e le connessioni della politica italiana, con particolare attenzione alla mafia. In proposito \u00e8 autore di una cronaca del fenomeno mafioso, continuamente aggiornata; l'ultima edizione (\"Quarant'anni di mafia\") \u00e8 stata pubblicata nel 2012.\nIn altre opere ha incontrato i protagonisti della lotta alla mafia (i Pubblici ministeri Piero Grasso e Roberto Scarpinato) e i pentiti Tommaso Buscetta e Giovanni Brusca.\nNel 2012, dopo pi\u00f9 di trent'anni di collaborazione, Lodato lascia \"l'Unit\u00e0\" e inizia a collaborare con il sito \"Antimafiaduemila.com\"\nA dicembre 2012 ha aderito al manifesto del comitato promotore \u201cIo ci sto\u201d, il cui primo firmatario \u00e8 il magistrato Antonio Ingroia, quale candidato premier del movimento Rivoluzione Civile."}
{"id": "2208725", "revid": "729019", "url": "https://it.wikipedia.org/wiki?curid=2208725", "title": "Cloroma", "text": "La cloroma o sarcoma mieloide \u00e8 una forma di neoplasia maligna di caratteristico colore verde.\nCaratteristiche.\nDi diffusione rara colpisce in casi di leucemia mieloide acuta. Per il suo colore (mostra anche particolari sfumature rosse agli esami) viene chiamato anche \"cancro verde\". La prognosi \u00e8 infausta."}
{"id": "2208727", "revid": "88740", "url": "https://it.wikipedia.org/wiki?curid=2208727", "title": "Al Mineo", "text": "Biografia.\nAlfredo Manfredi nasce a Palermo, nel 1880 ed emigra a New York nel 1911 con i suoi familiari, naturalizzandosi il nome come Alfred Mineo. All'inizio del Novecento a New York si and\u00f2 formando l'organigramma di Cosa Nostra, che poco tempo dopo sarebbe stato formalizzato con le famose Cinque famiglie. La famiglia che controllava Brooklyn fu quella guidata da Salvatore D'Aquila, di cui Al Mineo divenne, uno dei membri pi\u00f9 importanti e potenti.\nQuando scoppi\u00f2 la guerra castellammarese fra le famiglie siciliane di New York guidate da Salvatore Maranzano e Joe Masseria, D'Aquila si alle\u00f2 con Maranzano e il 10 ottobre del 1928 venne ucciso dai killer di Masseria, assieme al suo guardaspalle, probabilmente tradito da Mineo, il quale divenne con l'uccisione del suo capo il nuovo boss della famiglia e abbandon\u00f2 Maranzano per allearsi con Masseria. Suo vice fu Steve Ferrigno, mentre i \"capidecina\" pi\u00f9 importanti furono Vincent Mangano, Frank Scalice, Carlo Gambino, Joseph Riccobono e Joe Biondo; la cosca comprendeva circa 300 affiliati e si occupava dei racket del contrabbando di alcool, delle estorsioni, del gioco d'azzardo, dell'usura, dei numeri della lotteria italiana, dei sindacati e del fronte del porto in tutta Brooklyn, allargandosi in seguito anche a Manhattan con il permesso di Masseria.\nIl 5 novembre del 1930 all'uscita dell'appartamento del Bronx (\"South Parkway Pelham\") in cui si era svolto un incontro tra Joe Masseria e i suoi (Joe Catania, Lucky Luciano e Vito Genovese) e Al Mineo e Steve Ferrigno, i partecipanti si trovarono sotto il fuoco di alcuni killer che spararono dall'appartamento di fronte. Mineo e Ferrigno furono assassinati, mentre Masseria e i suoi uomini ne uscirono miracolosamente illesi. I killer erano stati probabilmente inviati da Maranzano e si ipotizz\u00f2 che fossero stati Joe Bonanno, Nick Capizzi, Gaspar DiGregorio, John Bonventre e Sebastiano Domingo, meglio conosciuto con il nome di \"Buster di Chicago\".\nIl nuovo capo della famiglia divenne Frank Scalice, che si alle\u00f2 segretamente con Maranzano all'insaputa di Masseria, facendo il doppio gioco."}
{"id": "2208730", "revid": "122220006", "url": "https://it.wikipedia.org/wiki?curid=2208730", "title": "Jamuka", "text": "Durante l'adolescenza, dopo un patto di sangue, diventa amico fraterno di Temujin (Gengis Khan) e lo aiuta a salvare la moglie B\u00f6rte, che era stata rapita da una trib\u00f9 dei Merkit.\nIn seguito tenter\u00e0 di ostacolare Temujin nell'ascesa a Qan dei Mongoli senza essere considerato un vero nemico. La sua figura appare ambivalente e quantomeno enigmatica in quanto sposa nel suo personaggio sia l'amico fedele come un potenziale traditore.\nVita e morte di Jamuka.\nLa morte - come la figura stessa - di Jamuka \u00e8 stata spesso fraintesa e mal riportata dai media. Stando all'epica de \"La storia segreta dei mongoli\", Jamuqa \u00e8 sempre considerato come e amico da Temujin, nonostante nel corso della storia avessero in parte rotto i rapporti. Sempre secondo tali racconti, quando B\u00f6rte, la moglie di Temujin, fu rapita dai Merkiti, Toghrul, capo dei Keraiti e Jamukha, ora capo dei Jadaran, si unirono a Temujin per un attacco di rappresaglia contro i Merkiti stessi, al contempo un salvataggio di B\u00f6rte. Questo fu per\u00f2 l'inizio della rivalit\u00e0 tra Jamukha e Temujin, la quale sfoci\u00f2 in una guerra all'ultimo sangue quando suo fratello Taichar fu ucciso durante un furto di cavalli.\nNel 1201, Jamukha fu eletto Gur Khan (\"sovrano universale\", titolo usato dai sovrani Kara Khitay) nel \"kurultai\" formato dai suoi Jadaran e da molte altre trib\u00f9 come i Merkiti, i Tatari, i Naiman e i Tai-giuti, tutte ostili a Temujin. Fu il segno definitivo perch\u00e9 si desse il via alla guerra tra i due amici di un tempo, giacch\u00e9 Temujin riun\u00ec a s\u00e9 una coalizione di trib\u00f9 per opporglisi. Nell'autunno di quell'anno, Temujin vinse, aiutato dai Keraiti una grande battaglia contro l'esercito di Jamukha, ma quest'ultimo ricevette tuttavia l'aiuto da parte di Toghrul in persona dopo che questi aveva rifiutato, istigato dal suo primogenito Senggum, di dare in sposa sua figlia a Jochi, primogenito di Temujin. L'alleanza, per\u00f2, nonostante un iniziale vantaggio, fu infine distrutta dalla determinazione e dal senso di unit\u00e0 della coalizione creata e comandata da Temujin. Persino quando Jamukha riusc\u00ec a ottenere rifugio dai Naiman, fu sconfitto.\nNel 1206, dopo cinque anni di guerra fratricida, Jamukha venne catturato da alcuni suoi seguaci, che lo portarono da Temujin. Questi, per\u00f2, giustizi\u00f2 i soldati in quanto avevano tradito il loro signore. Jamuka chiese espressamente di morire affinch\u00e9 Temujin diventi il vero e unico Khan. \u00c8 cos\u00ec scritto, sempre secondo \"La storia segreta dei mongoli\":\nVenne cos\u00ec concessa a Jamuqa una morte onorevole, il cui rituale, sotto raccomandazione di Temujin, si compiesse nel massimo del rispetto. Sar\u00e0 proprio il futuro Khan a ordinare:"}
{"id": "2208743", "revid": "81532", "url": "https://it.wikipedia.org/wiki?curid=2208743", "title": "Battaglia di Edington", "text": ""}
{"id": "2208755", "revid": "125933348", "url": "https://it.wikipedia.org/wiki?curid=2208755", "title": "M197", "text": "L'M197 \u00e8 un cannone rotativo da 20\u00a0mm azionato elettricamente attualmente prodotto dalla General Dynamics Armament Systems, \u00e8 in pratica una versione semplificata dell'M61 Vulcan con solo tre canne ed una cadenza molto inferiore per limitare le vibrazioni all'elicottero o aereo su cui \u00e8 installato, usa le stesse munizioni dell'M61 Vulcan.\nLo sviluppo dell'M197 inizi\u00f2 nel 1967 dopo avere constatato durante la guerra del Vietnam che l'M134 Minigun da 7,62\u00a0mm aveva una potenza troppo limitata per gli elicotteri d'attacco.\nL'M197 venne installato in una torretta sotto al muso sull'AH1-J Cobra dell'USMC entrato in servizio nel 1971, in seguito \u00e8 stato adottato per tutte le versioni successive del Cobra, incluse l'AH-1W e AH-1Z attualmente in servizio nell'USMC ed in diverse nazioni.\nSul Cobra l'M197 ha settecento proiettili ed una cadenza di 730 (+/- 50) colpi al minuto, in genere si sparano raffiche di cento colpi lasciando passare alcuni minuti tra una raffica e l'altra per raffreddare il cannone.\nIl cannone \u00e8 molto affidabile, ma, poich\u00e9 l'alimentazione dei proiettili causa spesso inceppamenti cui non \u00e8 ancora stato trovato rimedio, gli equipaggi sono addestrati in tecniche per ridurre il rischio di inceppamenti.\nL'M197 era impiegato anche su alcuni UH-1D installato su perni alle aperture laterali dell'elicottero, il puntamento era manuale.\nL'M197 \u00e8 impiegato anche sull'AgustaWestland AW129 CBT, installato in una torretta sotto al muso.\nL'M197 venne installato in una torretta M97 ventrale sul North American YOV-10D Bronco nell'ambito del programma NOGS, ma non venne adottato per la produzione di serie.\nIl GPU-2/A \u00e8 un pod contenente un cannone M197 con trecento proiettili, il motore elettrico per azionarlo ed una batteria ricaricabile al Ni-Cd per alimentare il motore con carica sufficiente ad esaurire tre volte il carico di proiettili prima della sostituzione.\nIl GPU-2/A caricato con trecento proiettili pesa 267\u00a0kg.\nLa cadenza del cannone \u00e8 selezionabile a 700 oppure 1.500 colpi al minuto.\nIl GPU-2/A era un'arma molto usata dai Bronco durante la guerra del Vietnam per missioni antiguerriglia, veniva installato al pilone ventrale, in genere abbinato a pod Minigun e lanciarazzi agli attacchi laterali."}
{"id": "2208772", "revid": "36426", "url": "https://it.wikipedia.org/wiki?curid=2208772", "title": "Museo delle Cere (Caserta)", "text": ""}
{"id": "2208775", "revid": "172126", "url": "https://it.wikipedia.org/wiki?curid=2208775", "title": "Ker\u00e9nyi K\u00e1roly", "text": ""}
{"id": "2208776", "revid": "36426", "url": "https://it.wikipedia.org/wiki?curid=2208776", "title": "Museo di Fisica dell'Universit\u00e0 di Napoli &quot;Federico II&quot;", "text": ""}
{"id": "2208781", "revid": "729019", "url": "https://it.wikipedia.org/wiki?curid=2208781", "title": "Acariasi", "text": "L'acariasi \u00e8 una malattia della pelle causata nell'uomo e negli animali dalla presenza di Acari, piccoli aracnidi dal comportamento parassita.\nAgenti eziologici.\nVi sono numerose specie di acari parassite di uomo, animali e vegetali, responsabili di questo tipo di infestazione, che tipicamente causa sintomi esantematici. \nUn tipo di acariasi \u00e8 ad esempio la scabbia, causata dall'acaro della scabbia.\nLo Sternostoma tracheacolum \u00e8 responsabile di una \"acariasi respiratoria\" aggredendo le vie respiratorie di numerosi uccelli, in particolare canarini.\nDiffusa tra i contadini nelle epoche passate \u00e8 l\"'acariasi da grano\" (detta anche \"gatta porcina\"). Essa consiste in un'eruzione eritemato-vescicolosa, fortemente pruriginosa, che colpisce soprattutto coloro che maneggiano il grano o altri cereali secchi. \u00c8 causata da un acaride, il Pediculoides ventricosus, parassita delle larve di diversi insetti (tignole dei cereali).\nUn altro acaro che pu\u00f2 causare delle eruzioni cutanee \u00e8 il Leptus autumnalis (larva del Trombidium holosericeum), che \u00e8 una delle cause della dermatite fortemente pruriginosa sulla pelle di chi si siede sull'erba."}
{"id": "2208782", "revid": "1977248", "url": "https://it.wikipedia.org/wiki?curid=2208782", "title": "Enrico Castelli", "text": "\u00c8 stato professore ordinario, presso l'Universit\u00e0 di Roma La Sapienza, di Filosofia della religione sino al 1970, ha fondato l'Archivio di Filosofia e ha organizzato i \"Colloqui Castelli\" incontri che riuniscono studiosi di livello mondiale per discutere temi di filosofia della religione .\nProfilo culturale.\nVicina all'esistenzialismo religioso, la sua opera, partita da posizioni spiritualiste, si caratterizza per uno stile filosofico dal tratto autobiografico. Si \u00e8 interessato di temi legati al rapporto tra ragione, arte e religione; e ha introdotto in Italia, attraverso i \"Colloqui\" organizzati presso l'Universit\u00e0 di Roma, il dibattito sulla demitizzazione. Nel suo pensiero convergono suggestioni tratte da Agostino, Kierkegaard, Lev Isaakovi\u010d \u0160estov, Heidegger, in una personale ricerca volta a delineare una teologia della storia sulla base della considerazione del tema del peccato originale. Nei Colloqui, nati dall'intento di contribuire ad una rinascita culturale dell'Europa, convennero in Italia personalit\u00e0 di rilievo della scena filosofica religiosa, teologica, ontologica, fenomenologica ed ermeneutica. Vi fecero la loro comparsa Henri Gouhier, Stanislas Breton, Jean Brun, Claude Bruaire, Xavier Tilliette, Jacques Lacan, Paul Ric\u0153ur, Emmanuel L\u00e9vinas, Jacques Ellul, Giulio Carlo Argan, Jean Starobinski, \u00c9mile Benveniste, Umberto Eco, Gershom Scholem, Gabriel Vahanian, Humberto Giannini. Dopo la sua morte, ha preso il suo posto, come organizzatore dei Colloqui e direttore dell'Archivio di Filosofia, Marco Maria Olivetti. Il filosofo e teologo Raimon Panikkar fu suo grande amico e collaboratore."}
{"id": "2208786", "revid": "124123", "url": "https://it.wikipedia.org/wiki?curid=2208786", "title": "Cleofonte", "text": "Accanito oppositore del partito oligarchico, Cleofonte, come riportato anche da Aristotele, era sempre in contrasto con Crizia; in ben tre occasioni, comunque, Cleofonte riusc\u00ec ad impedire la pace con Sparta. Poi, quando ormai la resa di Atene era scontata, gli oligarchi presero il potere e riuscirono a farlo condannare a morte.\nBiografia.\nOrigini.\nAnche se molti comici, come Aristofane, e Claudio Eliano sostengono che fosse di umili origini e che provenisse dalla Tracia, alcuni \"ostraka\" recentemente rinvenuti dimostrano che era figlio di Cleippide, del demo di Acarne, e che quindi apparteneva ad una famiglia importante dell'Atene dell'epoca.\nRifiuti della pace.\nIl primo rifiuto provocato da Cleofonte fu nel 410 a.C., dopo la vittoria ateniese di Cizico, quando ad Atene furono offerte condizioni molto favorevoli; si pensa che un passo dell\"'Oreste\" di Euripide, rappresentato nel 408 a.C., contenga un'accusa a Cleofonte, accusato di aver mal consigliato i concittadini.\nIl secondo fu nel 406 a.C., dopo la vittoria ateniese della Arginuse, e la terza dopo la vittoria spartana di Egospotami, l'anno successivo, quando, resistendo alla domanda spartana di abbattere parte delle Lunghe Mura, si dice che Cleofonte abbia minacciato di morte chiunque nominasse la pace. Aristofane, nella parabasi de \"Le rane\", fa riferimento all'origine straniera di Cleofonte.\nIngiusto processo e morte.\nDurante l'assedio di Atene da parte di Lisandro, cominciato nel 405 a.C., l'assemblea ateniese, ora comandata dal partito oligarchico, essendo stata denunciata da Cleofonte come \"una banda di cospiratori e traditori\", decise, su istigazione di un certo Satiro, di imprigionarlo e di processarlo per negligenza nel servizio militare; questa accusa, secondo Lisia, fu solo un pretesto per toglierlo di mezzo.\nVisto che una normale corte lo avrebbe certamente assolto, un certo Nicomaco, al quale era stato affidato l'incarico di riordinare le leggi di Solone, fu istigato dai suoi nemici a inventare una legge che desse all'assemblea parte della giurisdizione del caso.\nSi dice che la legge sia stata spudoratamente creata il giorno stesso del processo, e Cleofonte, ovviamente, fu condannato a morte, nonostante l'opposizione del popolo, come riferito da Senofonte.\nQuell'anno, comunque, Cleofonte era gi\u00e0 stato attaccato dal commediografo Platone, secondo la cui commedia la sua vita privata fu tanto dissoluta quanto meschina fu la sua attivit\u00e0 politica. Anche altri autori non lo apprezzarono: Isocrate lo confronta negativamente cogli uomini illustri dei bei vecchi tempi, mentre Andocide lo chiama \"produttore di arpe\" in senso dispregiativo."}
{"id": "2208799", "revid": "486946", "url": "https://it.wikipedia.org/wiki?curid=2208799", "title": "Museo della Carta di Amalfi", "text": ""}
{"id": "2208801", "revid": "36426", "url": "https://it.wikipedia.org/wiki?curid=2208801", "title": "Museo d'Arte Contemporanea Sannio", "text": ""}
{"id": "2208803", "revid": "36426", "url": "https://it.wikipedia.org/wiki?curid=2208803", "title": "Museo del Lavoro", "text": ""}
{"id": "2208806", "revid": "132266", "url": "https://it.wikipedia.org/wiki?curid=2208806", "title": "Guardia costiera croata", "text": ""}
{"id": "2208807", "revid": "339392", "url": "https://it.wikipedia.org/wiki?curid=2208807", "title": "Museo dell'Agro nocerino sarnese di Nocera Inferiore", "text": ""}
{"id": "2208810", "revid": "339392", "url": "https://it.wikipedia.org/wiki?curid=2208810", "title": "Museo della Fotografia di Nocera Inferiore", "text": ""}
{"id": "2208812", "revid": "852729", "url": "https://it.wikipedia.org/wiki?curid=2208812", "title": "Teatro Eslava", "text": "Il teatro Eslava nacque come sala di teatro a Madrid, Spagna, situata in calle del Arenal. Promosso dall'impresario Bonifacio Eslava, fratello del musicista Hilari\u00f3n Eslava, fu disegnato e costruito dall'architetto Bruno Fern\u00e1ndez de los Ronderos e inaugurato il 30 settembre del 1871 con una capacit\u00e0 di 1.200 spettatori.\nAi suoi inizi fu destinato a sala per concerti e magazzino di strumenti musicali. Tuttavia due anni pi\u00f9 tardi, Jos\u00e9 Leyva appalt\u00f2 il teatro convertendo il pianterreno in un caff\u00e8 e facendo costruire un teatro di due piani dove si rappresentavano opere di genere leggero. Questo fatto fece s\u00ec che il caff\u00e8 diventasse popolare in tutta Madrid. Il padrone del locale, pi\u00f9 tardi cerc\u00f2 di riconvertire l'immagine del teatro cominciando ad adibirlo per manifestazioni di zarzuele.\nSub\u00ec modifiche negli anni 1950 e 1979. Attualmente il teatro Eslava \u00e8 stato riconvertito nella discoteca Joy Eslava.\nAneddoti.\nIl giorno 2 marzo del 1923, lo scrittore Alfonso Vidal y Planas assassin\u00f2 a bruciapelo il drammaturgo bilbaino Luis Ant\u00f3n de Olmet mentre presentava una delle sue opere nel teatro Eslava."}
{"id": "2208813", "revid": "36426", "url": "https://it.wikipedia.org/wiki?curid=2208813", "title": "Museo diocesano di Nocera Inferiore", "text": ""}
{"id": "2208814", "revid": "36426", "url": "https://it.wikipedia.org/wiki?curid=2208814", "title": "Pinacoteca di Nocera Inferiore", "text": ""}
{"id": "2208817", "revid": "767487", "url": "https://it.wikipedia.org/wiki?curid=2208817", "title": "Sony Ericsson G900", "text": "Sony Ericsson G900 \u00e8 uno smartphone ed il successore del Sony Ericsson P1. Il telefono impiega la piattaforma software UIQ 3.0, basata su Symbian OS 9.1. \u00c8 apparso sul mercato nel luglio 2008."}
{"id": "2208822", "revid": "413500", "url": "https://it.wikipedia.org/wiki?curid=2208822", "title": "Piccola e fragile", "text": ""}
{"id": "2208832", "revid": "547034", "url": "https://it.wikipedia.org/wiki?curid=2208832", "title": "Sci alpino ai XX Giochi olimpici invernali - Slalom speciale maschile", "text": "Tra le competizioni dello sci alpino ai XX Giochi olimpici invernali di lo slalom speciale maschile si disput\u00f2 sabato 25 febbraio sulla pista Giovanni Alberto Agnelli di Sestriere; l'austriaco Benjamin Raich vinse la medaglia d'oro, i suoi connazionali Reinfried Herbst e Rainer Sch\u00f6nfelder rispettivamente quella d'argento e quella di bronzo.\nDetentore uscente del titolo era il francese Jean-Pierre Vidal, che aveva vinto la gara dei XIX Giochi olimpici invernali di disputata sul tracciato di Deer Valley precedendo il connazionale S\u00e9bastien Amiez (medaglia d'argento) e Raich (medaglia di bronzo); il campione mondiale in carica era lo stesso Raich, vincitore a Bormio/Santa Caterina Valfurva 2005 davanti a Sch\u00f6nfelder e all'italiano Giorgio Rocca.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\n1\u00aa manche:\nOre: 15.00 (UTC+1)\nPista: Giovanni Alberto Agnelli\nPartenza: 2\u00a0240\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 210\u00a0m\nPorte: 62\nTracciatore: Gert Ehn (Austria)\n2\u00aa manche:\nOre: 18.30 (UTC+1)\nPista: Giovanni Alberto Agnelli\nPartenza: 2\u00a0240\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 210\u00a0m\nPorte: 62\nTracciatore: Vincencij Jovan (Croazia)"}
{"id": "2208834", "revid": "329581", "url": "https://it.wikipedia.org/wiki?curid=2208834", "title": "Stellata di Bondeno", "text": ""}
{"id": "2208838", "revid": "348618", "url": "https://it.wikipedia.org/wiki?curid=2208838", "title": "Enrile", "text": "Enrile \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan. Trae il proprio nome dal governatore-generale spagnolo Pasqual Enrile y Alcedo. \nEnrile \u00e8 formata da 22 baranggay:"}
{"id": "2208845", "revid": "599013", "url": "https://it.wikipedia.org/wiki?curid=2208845", "title": "Nuoto ai Giochi della XXIV Olimpiade - 100 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 6 batterie di qualificazione. Le prime 8 atlete si sono qualificate per la finale A, le successive 8 hanno invece disputato la finale B."}
{"id": "2208849", "revid": "1982", "url": "https://it.wikipedia.org/wiki?curid=2208849", "title": "Carbon Capture and Storage", "text": ""}
{"id": "2208851", "revid": "729019", "url": "https://it.wikipedia.org/wiki?curid=2208851", "title": "Gattaran", "text": "Gattaran \u00e8 una municipalit\u00e0 di Seconda classe delle Filippine, situata nella Provincia di Cagayan, nella Regione della Valle di Cagayan.\nGattaran \u00e8 formata da 50 baranggay:"}
{"id": "2208853", "revid": "36426", "url": "https://it.wikipedia.org/wiki?curid=2208853", "title": "Museo Civico Oraziano", "text": ""}
{"id": "2208854", "revid": "125361408", "url": "https://it.wikipedia.org/wiki?curid=2208854", "title": "Ematosi", "text": "L'ematosi (dal greco \"\u03b1\u1f30\u03bc\u03b1\u03c4\u03cc\u03c3\u03b9\u03c2\" per il tramite del latino \"h\u00e6mat\u00f2sis\") \u00e8 il processo di ossigenazione del sangue, attraverso cui il sangue che giunge ai capillari polmonari assimila l'ossigeno ed espelle l'anidride carbonica.\nL'ossigeno si lega in particolare alla molecola dell'emoglobina, nella quale sono presenti 4 gruppi ferroporfirinici (ognuno dei quali \u00e8 chiamato anche eme).\nL'ossigenazione del sangue \u00e8 favorita dall'effetto Haldane, che permette di aumentare (spostando verso destra la curva di dissociazione) l'affinit\u00e0 dell'emoglobina per l'ossigeno."}
{"id": "2208855", "revid": "36426", "url": "https://it.wikipedia.org/wiki?curid=2208855", "title": "Museo Storico Vaticano", "text": ""}
{"id": "2208856", "revid": "3831", "url": "https://it.wikipedia.org/wiki?curid=2208856", "title": "Museo degli Strumenti Musicali dell'Accademia Nazionale di Santa Cecilia", "text": ""}
{"id": "2208867", "revid": "729019", "url": "https://it.wikipedia.org/wiki?curid=2208867", "title": "Coppa del Mondo di salto con gli sci 2006", "text": "La Coppa del Mondo di salto con gli sci 2006, ventisettesima edizione della manifestazione organizzata dalla Federazione Internazionale Sci, ebbe inizio il 26 novembre 2005 a Kuusamo, in Finlandia, e si concluse il 19 marzo 2006 a Planica, in Slovenia. Furono disputate 22 delle 23 gare individuali previste, tutte maschili, in 15 differenti localit\u00e0: 20 su trampolino lungo, 2 su trampolino per il volo (nessuna su trampolino normale). Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Tauplitz i Campionati mondiali di volo con gli sci 2006 e a Torino i XX Giochi olimpici invernali, non validi ai fini della Coppa del Mondo, il cui calendario contempl\u00f2 dunque interruzioni nei mesi di gennaio e di febbraio.\nIl ceco Jakub Janda si aggiudic\u00f2 sia la coppa di cristallo, il trofeo assegnato al vincitore della classifica generale, sia - a pari merito con il finlandese Janne Ahonen - il Torneo dei quattro trampolini; l'austriaco Thomas Morgenstern vinse il Nordic Tournament. Ahonen era il detentore sia della Coppa generale, sia del Torneo.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2208868", "revid": "124109534", "url": "https://it.wikipedia.org/wiki?curid=2208868", "title": "Guido Casoni", "text": "Di nobile famiglia, nel 1591, per il grave dissesto economico in cui versava dopo la morte del padre, abbandon\u00f2 la citt\u00e0 natale e si trasfer\u00ec a Venezia dove si inser\u00ec nella vivace vita culturale della citt\u00e0. Tornato a Serravalle nel 1594, non interromper\u00e0 i rapporti con gli amici e i letterati conosciuti nella capitale. Tra questi, \u00e8 da ricordare Giambattista Marino, con il quale il Casoni tuttavia polemizz\u00f2 per aver \"attinto\" da alcune sue opere.\nDal 1608 al 1610 pratic\u00f2 l'avvocatura a Treviso e imbast\u00ec l'opera \"Veglie d'ingegno\".\nBench\u00e9 oscurato dalla gloria dello stesso Marino, fu particolarmente noto e lodato all'epoca per la sua grande erudizione. Il 7 marzo 1619, ad esempio, il doge Antonio Priuli lo nomin\u00f2 cavaliere di San Marco per \"\"l'eruditissimo ingengno nelle operre che ha mandato e manda tutt'hora alle stampe\".\nAutorevole membro della \"Accademia Loredana\" in Venezia, per sua iniziativa questa mut\u00f2 il nome in Accademia degli Incogniti.\nFu sepolto nella chiesa di Santa Giustina di Serravalle."}
{"id": "2208869", "revid": "767487", "url": "https://it.wikipedia.org/wiki?curid=2208869", "title": "Gonzaga (Filippine)", "text": "Gonzaga \u00e8 una municipalit\u00e0 di Seconda classe delle Filippine, situata nella Provincia di Cagayan, nella Regione della Valle di Cagayan.\nGonzaga \u00e8 formata da 25 baranggay:"}
{"id": "2208872", "revid": "838137", "url": "https://it.wikipedia.org/wiki?curid=2208872", "title": "Cornelius Johannes Barchman Wuytiers", "text": "Proveniva da una famiglia agiata, e studi\u00f2 a Huissen, Lovanio e Parigi. Durante il suo soggiorno in Francia nel 1718 fu ordinato sacerdote. Nel 1725 fu eletto dal capitolo Vicario generale della Diocesi Haarlem.\nFu eletto arcivescovo di Utrecht il 15 maggio 1725, in seguito all'improvvisa morte di Cornelius van Steenoven; a questa elezione segu\u00ec una veemente protesta da parte di Papa Benedetto XIII e il 23 agosto 1725 il vescovo eletto fu messo in guardia circa la minaccia di una punizione nei suoi confronti da parte della Chiesa. Come il suo predecessore fu consacrato da Dominique Marie Varlet; la consacrazione avvenne a L'Aia il 30 settembre 1725 e fu causa di scomunica latae sententiae per il consacratore ed il consacrato, come confermato anche con un Breve del 6 dicembre dello stesso anno.\nFu il fondatore del Seminario vetero-cattolico di Amersfoort.\nSi appell\u00f2 al papa per richiedere la convocazione di un Concilio in cui si potesse discutere della canonicit\u00e0 della Chiesa di Utrecht.\n\u00c8 noto per la sua conoscenza teologica e spirituale e per il suo zelo.\nEra amico del sacerdote giansensita di Asni\u00e8res-sur-Seine Jacques Jub\u00e9, che aveva conosciuto presso il seminario di Saint-Magloire a Parigi. Insieme, essi convertirono al cattolicesimo la principessa ortodossa russa Irina Dolgorouki, moglie dell'ambasciatore di Russia nelle Province Unite, e i suoi figli.\nMor\u00ec improvvisamente il 13 maggio 1733 nella sua casa di Rijnwijk, presso Utrecht.\nGenealogia episcopale.\nLa genealogia episcopale \u00e8:\nCHIESA ROMANO-CATTOLICA OLANDESE DEL CLERO VETERO EPISCOPALE"}
{"id": "2208876", "revid": "15756", "url": "https://it.wikipedia.org/wiki?curid=2208876", "title": "Ferdinando Ughelli", "text": "Biografia.\nNato a Firenze da una famiglia agiata, nel 1610 Ughelli entr\u00f2 nel monastero cistercense di Cestello in Borgo Pinti a Firenze. Tra il 1621 e il 1623 studi\u00f2 presso il Collegio Romano, dove ebbe come professori i Gesuiti Francesco Piccolomini e Juan de Lugo. Tra il 1635 e il 1637 fu abate dell'Abbazia dei Santi Salvatore e Lorenzo a Settimo e dal 1638 dell'abbazia delle Tre Fontane a Roma. Papa Alessandro VII gli concesse una rendita annua di 500 scudi per incoraggiarlo nei suoi studi e per sostenere le spese dei suoi viaggi. Fu consultore della Sacra Congregazione dell'Indice e teologo del granduca di Toscana Ferdinando II (1642) e del cardinale Carlo de' Medici. In contatto con i Bollandisti, collabor\u00f2 con Godefroid Henschen e Daniel Papebroch alle ricerche per gli \"Acta Sanctorum\" durante il loro soggiorno romano del 1660-61.\nAlla sua morte Ughelli fu sepolto nella chiesa abbaziale dei Santi Vincenzo e Anastasio alle Tre Fontane. I suoi manoscritti, lasciati in eredit\u00e0 al cardinale Francesco Barberini, confluirono nel 1902 nella raccolta di \"Codices Barberini\" della Biblioteca Apostolica Vaticana (Barb. Lat., 3239-46).\nOpere.\n\"Italia Sacra\".\nUghelli fu il primo erudito a concepire e attuare l'idea di dare una serie compiuta dei vescovi italiani raggruppati per diocesi, con notizie biografiche di ciascuno, cenni storici delle chiese da loro rette e documenti inediti relativi a queste. Il metodo storico da lui adottato, straordinariamente avanzato per la sua epoca, anticipava la critica moderna \u00abpur se elaborato avanti il lavoro dei Maurini e indipendentemente da quello dei Bollandisti, che pure si usa indicare come punti obbligati di riferimento in ogni storia della metodologia storica, per questo periodo (il \"De re diplomatica\", del Mabillon, \u00e8 del 1681).\u00bb\nLa vastit\u00e0 del progetto lo costrinse, per molte diocesi, ad avvalersi di collaboratori, ad esempio Giovanni Benedetto Gentilotti compil\u00f2 le notizie relative ai vescovi di Trento: il che spiega le disuguaglianze dell'opera, che a volte \u00e8 ricca di ragguagli e documenti, a volte povera di notizie e inesatta o mancante di critica. La raccolta di 1.533 lettere inviate a Ughelli da 438 corrispondenti e ora conservate nella Biblioteca apostolica vaticana dimostra quanto lo studioso cistercense dipendesse da una rete di informatori per colmare le lacune della sua conoscenza delle chiese locali. A Roma Ughelli si giov\u00f2 della collaborazione dell'erudito greco Leone Allacci, che gli forn\u00ec notizie sui vescovi di varie diocesi e lo mise in contatto con persone capaci di esplorare gli archivi di Roma e con gli eruditi delle varie citt\u00e0.\nL\"Italia sacra\", venne pubblicata a Roma tra il 1642 e il 1648 in nove tomi \"in folio\", sul modello della \"Gallia christiana\" di Claude Robert (1626). Gi\u00e0 il Muratori, nel 1703, rilevando gli errori ughelliani da lui commessi, \u00abo perch\u00e9 troppo si fid\u00f2 d'altrui, o perch\u00e9 non bast\u00f2 egli solo al grave peso di quella mole\u00bb auspicava una emendata riedizione dell\"'Italia sacra\". Una seconda edizione in 10 volumi, ampliata e aggiornata, fu edita a Venezia nel 1717 da Nicola Coleti, che la termin\u00f2 nel 1722, con l'aggiunta della \"Sicilia sacra\" di Rocco Pirri. Per correggere gli errori di quest'ultima edizione, il cistercense Nivardo del Riccio ne progett\u00f2 una terza, della quale usc\u00ec soltanto un breve saggio a Firenze nel 1763.\nL'opera di Ughelli riscosse fin da subito un grande successo. Quando nel 1647 il cardinal Giulio Mazzarino ricevette in dono i primi volumi dell\"Italia Sacra\", scrisse una lettera di ringraziamento a Ughelli, facendogli omaggio di un orologio d'oro ornato di pietre preziose; il cardinale esort\u00f2 i dotti parigini ad intraprendere un'opera simile a quella di Ughelli per la Francia; quando i fratelli Pierre e Louis de Sainte-Marthe prepararono una nuova edizione aggiornata e ampliata della \"Gallia christiana\" di Robert, presero a modello proprio l\"'Italia Sacra\", avvalendosi della collaborazione dello stesso Ughelli, che consult\u00f2 per loro registri concistoriali, \"libri provisionum\" e vari altri documenti vaticani.\nNonostante i difetti, l'opera rimase fondamentale per lo studio della storia della Chiesa: vi attinsero storici del calibro di Giuseppe Cappelletti nelle sue \"Chiese d'Italia\", Pius Bonifacius Gams nella sua \"Series episcoporum Ecclesiae catholicae\" e Konrad Eubel per la sua \"Hierarchia catholica Medii Aevi\". Essa costituisce un modello per analoghe ricerche erudite in altri paesi (ad es. la \"Germania sacra\"), e rimane ancor oggi indispensabile per chiunque si occupi della storia della Chiesa in Italia."}
{"id": "2208878", "revid": "599013", "url": "https://it.wikipedia.org/wiki?curid=2208878", "title": "Donald Lippincott", "text": "Biografia.\nStudente alla University of Pennsylvania, riusc\u00ec ad aggregarsi alla squadra statunitense in procinto di partecipare ai Giochi olimpici di grazie ai finanziamenti raccolti da alcuni compagni di studi. Il suo preparatore atletico era Michael Murphy.\nComplet\u00f2 gli studi laureandosi nel 1915 alla Wharton School. Riusc\u00ec quindi a trovare lavoro come consulente per la sicurezza aziendale, presso l'azienda dei fratelli Chandler.\nPrest\u00f2 servizio durante la prima guerra mondiale come tenente nella U.S. Navy. Mor\u00ec per una malattia il 9 gennaio 1962, all'et\u00e0 di 68 anni.\nRiconoscimenti.\nFu il primo detentore del record mondiale dei 100 metri piani riconosciuto dalla IAAF (ora \"World Athletics\") con il tempo manuale di 10\"6, stabilito a Stoccolma il 6 luglio 1912 durante le batterie di qualificazione.\nConquist\u00f2 due medaglie individuali ai Giochi olimpici di : un bronzo nei 100 metri piani e un argento nei 200 metri piani."}
{"id": "2208880", "revid": "124993844", "url": "https://it.wikipedia.org/wiki?curid=2208880", "title": "Coppa del Mondo di salto con gli sci 2005", "text": "La Coppa del Mondo di salto con gli sci 2005, ventiseiesima edizione della manifestazione organizzata dalla Federazione Internazionale Sci, ebbe inizio il 27 novembre 2004 a Kuusamo, in Finlandia, e si concluse il 20 marzo 2005 a Planica, in Slovenia. Furono disputate le 28 gare individuali previste, tutte maschili, in 19 differenti localit\u00e0: 24 su trampolino lungo, 4 su trampolino per il volo (nessuna su trampolino normale). Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Oberstdorf i Campionati mondiali di sci nordico 2005, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl finlandese Janne Ahonen si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini; il suo connazionale Matti Hautam\u00e4ki vinse il Nordic Tournament. Ahonen era il detentore uscente della Coppa generale, Sigurd Pettersen del Torneo.\nModifiche regolamentari.\nA partire da questa stagione la FIS ha imposto nuove regole che vincolano la lunghezza degli sci all'altezza e al peso del saltatore; dopo la vasta eco suscitata dall'anoressia nervosa di Sven Hannawald, uno dei saltatori pi\u00f9 celebri, si \u00e8 cercato di scoraggiare l'eccessiva magrezza penalizzando gli atleti troppo esili, costringendoli a usare sci pi\u00f9 corti.\nUn'altra modifica introdotta fu quella relativa al sistema di misurazione dei trampolini: anzich\u00e9 il tradizionale punto K, come riferimento venne adottata la lunghezza complessiva del pendio (\"hill size\", HS).\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2208884", "revid": "484362", "url": "https://it.wikipedia.org/wiki?curid=2208884", "title": "Iguig", "text": "Iguig \u00e8 una municipalit\u00e0 di Quinta classe delle Filippine, situata nella Provincia di Cagayan, nella Regione della Valle di Cagayan.\nIguig \u00e8 formata da 23 barangay:"}
{"id": "2208885", "revid": "36426", "url": "https://it.wikipedia.org/wiki?curid=2208885", "title": "Civico museo biblioteca dell'Attore", "text": ""}
{"id": "2208888", "revid": "36426", "url": "https://it.wikipedia.org/wiki?curid=2208888", "title": "Museo dell'Acqua e del Gas (Genova)", "text": ""}
{"id": "2208889", "revid": "767487", "url": "https://it.wikipedia.org/wiki?curid=2208889", "title": "Israel Vibration", "text": "Gli Israel Vibration sono una storica reggae band di Kingston, in Giamaica, composto in origine da Lascelle \"Wiss\" Bulgin, Albert \"Apple Gabriel\" Craig, e Cecil \"Skeleton\" Spence.\nI tre membri del gruppo sono nati in aree economicamente depresse della Giamaica tra gli anni '40 e gli anni '50. Proprio in quel tempo in Giamaica c'era una terribile epidemia di poliomielite che, partendo da acque infette, si propag\u00f2 nelle citt\u00e0 e nelle zone rurali.\nI tre furono colpiti in giovane et\u00e0 ma questo non imped\u00ec, pi\u00f9 tardi, quando il gruppo si form\u00f2 alla fine degli anni '70,di diventare tra le band di spicco della scena reggae mondiale, portatori di un profondo messaggio spirituale e di pace.\nBiografia.\nIl trio si conobbe al Mona Rehabilitation Center a Kingston, un centro di riabilitazione, in quanto molti ragazzi venivamo portati l\u00ec per ovviare alle scarse possibilit\u00e0 economiche. Ognuno per\u00f2 prese una strada diversa, dovuto essenzialmente ai trasferimenti ai vari istituti. Si convertirono al Rastafarianesimo in questo periodo, facendosi crescere i Dreadlocks come la tradizione Rasta vuole. Restarono nei vari centri fino al 1969 anno in cui andarono a vivere ai bordi di Kingston, in condizioni economiche precarie.\nNel 1976, Apple Gabriel, Wiss e Skelly si riuniscono a Kingston formando un gruppo vocale. Il finanziamento per il loro primo album arriv\u00f2 dai \"Twelve Tribes of Israel\" dopo che Hugh Booth, un membro dei Twelve Tribes, li sent\u00ec cantare in un prato fuori Kingston.\nGli Israel registrarono tre album: \"The Same song\", \"Unconquered people\" e \"Why you so craven\", che includono hit di successo come \"The same song\", \"We a de rasta\", \"Highway robbery\", prima di sciogliere temporaneamente la band nel 1981.\nIl secondo Unconquered People, fu registrato ai Tuff Gong studio con i Wailers. In quell'occasione incontrarono Bob Marley, che gli fece i complimenti.\nNel frattempo avevano accumulato registrazioni incomplete che avrebbero usato per il futuro.\nSi spostarono in USA per seguire cure professionali. Presero appartamento a Manhattan, ma di l\u00ec a breve intrapresero una strada da solisti.\nNel frattempo moriva Bob Marley, uno dei pi\u00f9 grandi profeti del Rastafarianesimo, e Peter Tosh, vittima di un omicidio. Il Reggae perdeva due tra i suoi pi\u00f9 importanti esponenti.\nNel 1988, Gary \"Dr. Dread\" Himmelfarb, fond\u00f2 la RAS Records, richiamando i tre in studio per la registrazione di un album. Skelly, Apple, e Wiss volarono a Washington, D.C., per registrare l'album al Lion and Fox Recording Studios. \"Strength of my life\" fu il quarto album e il primo dei 18 CD pubblicati per la RAS. Il loro lavoro riscontr\u00f2 pareri favorevoli ed \u00e8 considerato uno dei migliori lavori successivi all'era d'oro del roots reggae.\nNel 1996, nell'album \"Free to move\", vengono pubblicati due classici \"Feelin' Irie\" e \"Rudeboy Shufflin'\", che rilanciano la Band a livello mondiale, e che riprendono i consensi avuti con l'album precedente.\nNel 1997, Dr. Dread dichiar\u00f2 che Apple Gabriel stava per lasciare il gruppo per seguire una carriera da solista. Nel 1999 esce \"Pay the Piper\", album che dimostra tutta la bravura di quello che a quel punto era un duo; il video del brano \"Hard Road\" fu visto in 3900 blockbuster durante il mese di gennaio 2000. L'album \"Jericho\", uscito il 16 maggio 2000, \u00e8 considerato uno dei migliori lavori del gruppo.\nSkelly e Wiss continuano a registrare album e girare il mondo come Israel Vibration, sostenuti dallo storico gruppo dei Roots Radics."}
{"id": "2208890", "revid": "339392", "url": "https://it.wikipedia.org/wiki?curid=2208890", "title": "Museo della Storia del Genoa", "text": ""}
{"id": "2208898", "revid": "729019", "url": "https://it.wikipedia.org/wiki?curid=2208898", "title": "Coppa del Mondo di salto con gli sci 2004", "text": "La Coppa del Mondo di salto con gli sci 2004, venticinquesima edizione della manifestazione organizzata dalla Federazione Internazionale Sci, ebbe inizio il 28 novembre 2003 a Kuusamo, in Finlandia, e si concluse il 14 marzo 2004 a Oslo, in Norvegia. Furono disputate 23 delle 28 gare individuali previste, tutte maschili, in 19 differenti localit\u00e0: 22 su trampolino lungo, 1 su trampolino per il volo (nessuna su trampolino normale). Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero a Planica i Campionati mondiali di volo con gli sci 2004, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl finlandese Janne Ahonen si aggiudic\u00f2 la coppa di cristallo, il trofeo assegnato al vincitore della classifica generale; il norvegese Sigurd Pettersen vinse il Torneo dei quattro trampolini, il suo connazionale Roar Lj\u00f8kels\u00f8y il Nordic Tournament. Adam Ma\u0142ysz era il detentore uscente della Coppa generale, Ahonen del Torneo.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2208899", "revid": "767487", "url": "https://it.wikipedia.org/wiki?curid=2208899", "title": "Lal-lo", "text": "Lal-lo \u00e8 una municipalit\u00e0 di Seconda classe delle Filippine, situata nella Provincia di Cagayan, nella Regione della Valle di Cagayan.\nLal-lo \u00e8 formata da 35 baranggay:\nStoria.\nAll'epoca della colonia spagnola, Lal-lo ebbe il nome di Nueva Segovia e fu sede della diocesi di Nueva Segovia. Nel 1758 la sede vescovile fu trasferita a Vigan, nella provincia di Ilocos Sur."}
{"id": "2208900", "revid": "124123", "url": "https://it.wikipedia.org/wiki?curid=2208900", "title": "Jackson Scholz", "text": "Biografia.\nLa prima apparizione olimpica di Scholz risale ai Giochi di Anversa 1920, quando giunse quarto nella gara dei 100 metri piani e conquist\u00f2 con la staffetta 4x100 statunitense il suo primo oro olimpico. Nel corso dello stesso anno eguagli\u00f2 a Stoccolma il record del mondo dei 100 metri correndo in 10\"6.\nQuattro anni pi\u00f9 tardi prese parte alle Parigi 1924. Nella capitale francese fu medaglia d'argento nei 100 metri vinti da Harold Abrahams) e medaglia d'oro nei 200 metri con il nuovo record olimpico di 21\"6.\nPartecip\u00f2 alla sua ultima Olimpiade nel 1928 ai Giochi di Amsterdam, giungendo quarto nei 200 metri.\nTerminata l'attivit\u00e0 agonistica divenne un produttore cinematografico. La sconfitta sui 100 metri del 1924 fu poi rappresentata nel film \"Momenti di gloria\" del 1981 diretto da Hugh Hudson."}
{"id": "2208912", "revid": "125249433", "url": "https://it.wikipedia.org/wiki?curid=2208912", "title": "Internapoli Football Club", "text": "LInternapoli Football Club, abbreviato in Internapoli, \u00e8 stata una societ\u00e0 calcistica italiana della citt\u00e0 di Napoli. \nLa \"Associazione Calcio Vomero\" del 1909, cui il club si ispirava, si sciolse nel 1935 dando vita al Dopolavoro Cirio. L\"Internapoli Football Club\" nacque il 30 giugno 1964; dopo diverse vicissitudini, nel 2012 ha cessato definitivamente di esistere.\nIl club vanta nel proprio palmar\u00e8s un campionato di Serie D (1966-1967), una Coppa Italia Dilettanti (1980-1981) e un campionato di Eccellenza Campania (1991-1992).\nInoltre ha lanciato campioni del calcio come Giorgio Chinaglia, Giuseppe Wilson, Giuseppe Massa, Salvatore Bocchetti.\nStoria.\nLe origini.\nL'Internapoli ha radici antiche, risalenti al 1909, anno in cui fu fondato l'A.C. Vomero, dal nome del quartiere collinare di Napoli, disputando sempre tornei minori. Alla fine degli anni venti, nel quartiere fu costruito lo Stadio detto del Vomero (lo Stadio, dopo il 1963 prender\u00e0 il nome di un giornalista sportivo morto nel 1959, Arturo Collana), che di fatto divenne lo stadio ufficiale della squadra. Nella stagione 1933-34, a causa della indisponibilit\u00e0, per lavori, dello stadio \"Giorgio Ascarelli\", vi gioc\u00f2 il Napoli e dopo la guerra, divenne anche il suo campo ufficiale, in quanto l'Ascarelli era stato distrutto dai bombardamenti.\nNel 1935 venne fondato il CRAL Cirio che rilev\u00f2 il Vomero spostandosi a San Giovanni a Teduccio, quartiere periferico orientale di Napoli, su impulso dell'industriale Francesco Cirio presidente della famosa azienda di pomodori.\nLa nascita dell'Internapoli.\nIl 30 giugno 1964 Giovanni Proto e Carlo Del Gaudio rilevarono il titolo sportivo del \"CRAL Cirio\" e di un altro club cittadino, la Flegrea. Prendendo spunto dal nome di un'antica squadra cittadina degli anni dieci l'Internazionale Napoli, fondarono l'Internapoli Football Club nel campionato di serie D, riportarono la sede al Vomero e a giocare nuovamente allo stadio Arturo Collana. Molti dei giocatori della nuova societ\u00e0 provenivano proprio dalla CRAL Cirio e la Flegrea.\nA fine stagione 1965-66 dopo il 3 posto raggiunto in campionato andr\u00e0 via l'allenatore Jone Spartano e saranno ceduti due giovani Giuseppe Massa alla Lazio e Angelo Mamm\u00ec, che in seguito sar\u00e0 acquistato dal Catanzaro con cui sigl\u00f2 una storica rete alla Juventus nel 1972, che valse la prima ed unica vittoria dei calabresi sui bianconeri nel campionato di Serie A (in campo per i calabresi c'era anche Franco Pavoni altro ex giocatore dell'Internapoli).\nNel 1966 la squadra juniores vinse il campionato italiano juniores battendo nella finalissima il ai rigori. \nNella stagione 1966-67 l'Internapoli con Arnaldo Sentimenti come allenatore, vinse il campionato e fu promosso in Serie C, raggiungendo il nono posto nella sua prima stagione nella nuova categoria. Nella stagione 1967-68 la squadra \"Berretti\" vinse lo scudetto battendo nella finalissima l'Empoli per 1-0 grazie a una rete di Giorgio Chinaglia.\nNella stagione 1968-69 l'Internapoli, con il nuovo allenatore Lu\u00eds Vin\u00edcio e con Gianni Di Marzio come vice, sfior\u00f2 la promozione in Serie B arrivando terzo.\nIn quella stagione si misero in luce alcuni giovani, tra i quali: Giorgio Chinaglia e il capitano Giuseppe Wilson, che a fine stagione furono ceduti alla Lazio e saranno anche i protagonisti dello storico primo scudetto vinto dalle \"Aquile\" nel 1974 e convocati in seguito per la nazionale italiana. In squadra era presente inoltre il centrocampista Antonio Girardo che aveva collezionato oltre 200 partite con il Napoli nelle stagioni precedenti.\nNella stagione 1969-70 con Gianni Seghedoni in panchina, la squadra sfiora nuovamente la promozione arrivando terza.\nDeclino e fusione nella Puteolana 1909.\nTuttavia ai due terzi posti consecutivi segu\u00ec il declino, con parecchie retrocessioni consecutive. Il Club negli anni 70 non riusc\u00ec a tornare in D e militava in campionati regionali. Nel 1974 Assume la denominazione di S.C. Nuovo Vomero. Nel 1977 assume la denominazione di \"Nuovo Napoli\" e la sede si sposta nel quartiere Posillipo. Nel 1981 l'Internapoli del presidente Stefano Di Fede vinse la Coppa Italia Dilettanti battendo in finale la \"Mobilieri Ponsacco\" per 1-0 con rete del bomber Iacono. Il club riusc\u00ec poi a tornare in Serie D nella stagione 1981-82. Nella stagione successiva a causa di problemi con lo Stadio \"Arturo Collana\" l'Internapoli si spost\u00f2 a Pozzuoli cambiando denominazione in S.C. Puteolana 1909.\nIl ritorno dell'Internapoli.\nDopo l'assorbimento della societ\u00e0 da parte della Puteolana 1909, molte persone volevano riportare il vecchio club a Napoli e cos\u00ec nello stesso anno venne rilevata una societ\u00e0 di Baia, denominata \"Gabbiano\". Il Gabbiano riusc\u00ec a vincere il campionato di Eccellenza Campania nella stagione 1991-92 e venne promosso in Serie D, assumendo la nuova denominazione Gabbiano Napoli e sfior\u00f2 la promozione in C2 nella stagione 1995-1996, al termine della quale il Gabbiano Napoli cambi\u00f2 nome in Internapoli. Nella stagione 1996-1997 la squadra, sfior\u00f2 nuovamente la promozione in C2. Nella stagione successiva arriv\u00f2 solo settima. Nella stagione 1998-99 il club non riusc\u00ec a salvarsi retrocedendo in Eccellenza. Nelle stagioni 1997-98 e 1998-99 l'Internapoli gioc\u00f2 le gare casalinghe allo stadio San Mauro di Casoria.\nL'InterSavoia.\nNel 2001, in seguito al fallimento del , il presidente Dario Pasquariello spost\u00f2 il club a Torre Annunziata, assumendo la denominazione di InterSavoia. Dopo un solo anno con la promozione in Serie D, il club riprese il nome di Societ\u00e0 Sportiva Savoia 1908.\nL'Internapoli Camaldoli e l'Internapoli Marano.\nNel 2003 una squadra locale, il S.C. Camaldoli, cambi\u00f2 nome in S.S.D. Internapoli Camaldoli.\nNel 2005 ottenne l'attenzione dei media a causa dell'acquisto di Diego Armando Maradona Jr.\nL'Internapoli Camaldoli ha militato in Eccellenza Campania fino alla stagione 2010-2011, quando vinse il play-off approdando in Serie D. \nL'Internapoli, con un comunicato ufficiale sul proprio sito, dichiar\u00f2 che per la stagione 2011-2012 avrebbe giocato le gare casalinghe allo stadio comunale di Marano di Napoli (NA), impianto idoneo per lo svolgimento del Campionato Nazionale di Serie D. Tuttavia, non abbandon\u00f2 del tutto il Complesso sportivo Kennedy dei Camaldoli dove continuarono le attivit\u00e0 della scuola calcio e del settore giovanile. Con il trasferimento a Marano di Napoli la societ\u00e0 cambi\u00f2 anche la denominazione in S.S.D. Internapoli Citt\u00e0 di Marano.\nUltimi anni.\nDurante l'estate 2012 la societ\u00e0 vende il proprio titolo alla Puteolana di Pozzuoli originando la S.S.D. Puteolana 1902 Internapoli, che ripart\u00ec nella stagione 2012-2013 dalla Serie D. Nel 2014 cambia nuovamente denominazione in Societ\u00e0 Sportiva Dilettantistica Puteolana 1902, cancellando Internapoli dal nome e di conseguenza smette di esistere definitivamente."}
{"id": "2208914", "revid": "121836", "url": "https://it.wikipedia.org/wiki?curid=2208914", "title": "Clan Stuart", "text": ""}
{"id": "2208915", "revid": "767487", "url": "https://it.wikipedia.org/wiki?curid=2208915", "title": "Lasam", "text": "Lasam \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nLasam \u00e8 formata da 30 baranggay:"}
{"id": "2208919", "revid": "256896", "url": "https://it.wikipedia.org/wiki?curid=2208919", "title": "Museo e Tesoro del Duomo di Monza", "text": ""}
{"id": "2208921", "revid": "36426", "url": "https://it.wikipedia.org/wiki?curid=2208921", "title": "Museo Fotografia Contemporanea", "text": ""}
{"id": "2208923", "revid": "36426", "url": "https://it.wikipedia.org/wiki?curid=2208923", "title": "Casa Museo Boschi Di Stefano", "text": ""}
{"id": "2208929", "revid": "146982", "url": "https://it.wikipedia.org/wiki?curid=2208929", "title": "Bioy Casares", "text": ""}
{"id": "2208930", "revid": "146982", "url": "https://it.wikipedia.org/wiki?curid=2208930", "title": "Bioy", "text": ""}
{"id": "2208935", "revid": "24823", "url": "https://it.wikipedia.org/wiki?curid=2208935", "title": "Convento San Francesco di Bergamo", "text": ""}
{"id": "2208936", "revid": "767487", "url": "https://it.wikipedia.org/wiki?curid=2208936", "title": "Pamplona (Cagayan)", "text": "Pamplona \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nPamplona \u00e8 formata da 18 baranggay:"}
{"id": "2208940", "revid": "247933", "url": "https://it.wikipedia.org/wiki?curid=2208940", "title": "Regno di Ahom", "text": ""}
{"id": "2208941", "revid": "1782831", "url": "https://it.wikipedia.org/wiki?curid=2208941", "title": "Vito Pandolfi", "text": "Biografia.\nRegistrato in anagrafe con il nome Ribelle Libero Bruno, si fece chiamare con il nome di suo padre, Vito, per tutta la vita.\nSuo padre era impiegato presso la SIPE, societ\u00e0 che produceva polveri da sparo e proiettili, sita a Vittoria Apuana; la madre, Ada Provera, fu scrittrice e autrice de \"Il tempio misterioso\", pubblicato nel 1934.\nSi diplom\u00f2 in regia all'Accademia nazionale d'arte drammatica intitolata a Silvio D'Amico nel 1943. Partecip\u00f2 attivamente alla Resistenza. Nel 1962 fu libero docente in Storia del Teatro e dello Spettacolo. Nel 1964 fond\u00f2 il \"Teatro stabile di Roma\", di cui fu direttore fino al 1969. Insegn\u00f2 Storia del teatro all'Universit\u00e0 di Genova dal 1964 all'anno della sua scomparsa. Fu critico teatrale per quotidiani e riviste specializzate, tra cui \"l'Unit\u00e0\", \"Il Politecnico\", \"Il dramma\", \"Teatro Oggi\" e diresse gli \"Annali di Storia del Teatro e dello Spettacolo\". Nel 1985 gli viene dedicata una strada nella citt\u00e0 di Roma.\nOpere.\nPandolfi ha dedicato al teatro studi quali \"La commedia dell'arte\" (1956), \"Il teatro drammatico dalle origini ai nostri giorni\" (1959), in cui si mette in relazione l'evoluzione del teatro con quella della societ\u00e0, \"Teatro tedesco espressionista\" (1956), \"Teatro del dopo-guerra italiano\" (1956), \"Teatro contemporaneo italiano\" (1959), \"Teatro siciliano: introduzione critica\" (1961), \"Storia universale del teatro drammatico\" (1964), \"Teatro borghese dell'Ottocento\" (1967), \"Regia e registi nel teatro moderno\" (1973); al cinema: \"Il film nella storia\" (1956); alle tradizioni popolari: \"Copioni da quattro soldi\" (1960).\nRegie teatrali.\nDebutt\u00f2 nel 1944 con uno spettacolo di Gor'kji: \"Egor Bulyciov e gli altri\". Nel 1945 diresse \"Il corsiero bianco\" di Paul Vincent Carroll, nel 1946 \"La luna \u00e8 tramontata\" di Steinbeck e nel 1947 \"La casa di Bernarda Alba\" di Garc\u00eda Lorca. Lavor\u00f2 con Squarzina e Salce per \"La fiera delle maschere\", rappresentata a Praga ed a Venezia. Dal 1951 al 1956 lavor\u00f2 con Pratolini e Bernari per la messa in scena di novelle del Boccaccio e del Bandello, per cui si avvalse anche della collaborazione di Gadda. Nel 1954 \"Aminta\" di Tasso, l'anno seguente \"Torquato Tasso\" di Goethe e \"Anfitrione\" di Plauto. \"Beatrice Cenci\" di Moravia nel 1957. Nel 1958 ha diretto \"Nembo\" di Massimo Bontempelli con Valeria Moriconi come interprete, Pandolfi ha inoltre prestato per il cinema la sua consulenza di studioso della commedia dell'arte per \"La carrozza d'oro\" di Renoir (1952) e diretto nel 1965 un lungometraggio documentario, \"Provincia di Latina\".\nI film.\nNel 1962 Pandolfi ha diretto un film a soggetto \"Gli ultimi\u201d. Tratto dal racconto autobiografico di padre David Maria Turoldo, \u201cIo non ero un fanciullo\u201d, e girato interamente a Coderno (Udine) con gli abitanti come attori, il film racconta la vita di una famiglia di poveri all'inizio degli anni '30. Protagonista \u00e8 il piccolo Checo con la sua infelicit\u00e0 di bambino, che in quanto diverso dagli altri per intelligenza, sensibilit\u00e0 e fantasia, \u00e8 sbeffeggiato dai coetanei, che lo chiamano \"lo spaventapasseri\", ed incompreso dagli adulti. Al centro il ritratto del mondo contadino che la nascente civilt\u00e0 industriale pone in secondo piano e trasforma, la proiezione di una solitudine individuale sullo sfondo di una solitudine collettiva. Il sodalizio di Turoldo, frate scomodo, con Pandolfi, intellettuale laico e marxista, non fu visto di buon occhio dalle autorit\u00e0 ecclesiastiche, che esclusero il film dal circuito delle sale da loro controllate. Del film, cui contribuisce il suggestivo bianconero di Armando Nannuzzi, esistono copie con due finali diversi.\nFondo Pandolfi.\nA seguito della mostra dal titolo \u201cTeatro da quattro soldi. Vito Pandolfi regista/Toti Scialoja scenografo\u201d, promossa dal Comune di Certaldo nel 1990, \u00e8 stato donato dalla famiglia buona parte dell'archivio personale di Vito Pandolfi, composto da 9.057 tra carte manoscritte e dattiloscritti di opere edite ed inedite. Ed inoltre 1.385 ritagli di giornale, 10 disegni, 3 poster e 32 numeri di riviste, preziosi strumenti per interpretare la sua opera, sia come storico e critico teatrale che come regista. Attualmente presso la Biblioteca comunale \"Bruno Ciari\" e Archivio storico di Certaldo.\nTutto il materiale sulla vita e le opere di Vito Pandolfi \u00e8 consultabile presso il Museo Civico Biblioteca dell'Attore di Genova"}
{"id": "2208943", "revid": "339392", "url": "https://it.wikipedia.org/wiki?curid=2208943", "title": "Museo dell'Energia Idroelettrica di Valcamonica", "text": ""}
{"id": "2208944", "revid": "339392", "url": "https://it.wikipedia.org/wiki?curid=2208944", "title": "Pompea Codis Atri", "text": ""}
{"id": "2208947", "revid": "36426", "url": "https://it.wikipedia.org/wiki?curid=2208947", "title": "Civiche Raccolte d'Arte di Palazzo Marliani-Cicogna", "text": ""}
{"id": "2208948", "revid": "729019", "url": "https://it.wikipedia.org/wiki?curid=2208948", "title": "Coppa del Mondo di salto con gli sci 2003", "text": "La Coppa del Mondo di salto con gli sci 2003, ventiquattresima edizione della manifestazione organizzata dalla Federazione Internazionale Sci, ebbe inizio il 29 novembre 2002 a Kuusamo, in Finlandia, e si concluse il 23 marzo 2003 a Planica, in Slovenia. Furono disputate 27 delle 28 gare individuali previste, tutte maschili, in 17 differenti localit\u00e0: 23 su trampolino lungo, 4 su trampolino per il volo (nessuna su trampolino normale). Furono inserite nel calendario 2 gare a squadre, valide ai fini della classifica per nazioni.\nNel corso della stagione si tennero in Val di Fiemme i Campionati mondiali di sci nordico 2003, non validi ai fini della Coppa del Mondo, il cui calendario contempl\u00f2 dunque un'interruzione tra i mesi di febbraio e marzo.\nIl polacco Adam Ma\u0142ysz si aggiudic\u00f2 sia la coppa di cristallo, il trofeo assegnato al vincitore della classifica generale, sia il Nordic Tournament; il finlandese Janne Ahonen vinse il Torneo dei quattro trampolini. Ma\u0142ysz era il detentore uscente della Coppa generale, Sven Hannawald del Torneo.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2208954", "revid": "36426", "url": "https://it.wikipedia.org/wiki?curid=2208954", "title": "Ecomuseo del Paesaggio di Parabiago", "text": ""}
{"id": "2208957", "revid": "729019", "url": "https://it.wikipedia.org/wiki?curid=2208957", "title": "Etica della libert\u00e0", "text": "L'espressione etica della libert\u00e0 \u00e8 una categoria introdotta in questa precisa formulazione linguistica da Murray N. Rothbard, un economista di scuola libertaria e teorico dell'anarco-capitalismo, in un saggio intitolato appunto (nella traduzione italiana) \"L'etica della libert\u00e0\".\nSe per \"etica della libert\u00e0\" si intende quel particolare atteggiamento etico che elegge la libert\u00e0 individuale a bene primario, individuando in essa un principio irrinunciabile per l'etica, generale e fondamentale come o pi\u00f9 di ogni altro, a cui si deve sussumere ogni fine etico particolare ed essa stessa un fine di natura etica, da preservare, difendere o sviluppare, in questo senso \u00e8 uno dei caratteri distintivi del pensiero illuministico: da Voltaire finoi a Condorcet e a Diderot.\nStoria.\nIn epoca antica l'idea che la libert\u00e0 sia un fine etico \u00e8 presente negli Stoici, ma resa ambigua dal loro determinismo. Un'etica della libert\u00e0 pi\u00f9 netta si ha nei Cirenaici a cominciare da Aristippo, con la quale si elegge l'autonomia e la libert\u00e0 dell'individuo da vincoli di ogni tipo (non solo vincoli interiori) come obbiettivo etico principale.\nEt\u00e0 moderna.\nNel Rinascimento un nuovo concetto di individualit\u00e0 apre un orizzonte di libert\u00e0 concernente l'esistenza di ogni singola persona poco considerata nel mondo antico greco e romano del tutto accantonata col cristianesimo, poich\u00e9 il concetto di chiesa come comunit\u00e0 religiosa contrassegnata dai vincoli della fede, limita fortemente la libert\u00e0 individuale. L'etica cristiana non mette infatti la libert\u00e0 individuale tra i suoi fondamenti.\nIn qualche misura un'etica della libert\u00e0 pu\u00f2 essere considerata la libert\u00e0 interpretativa dei testi sacri e anche quella propugnata da Giordano Bruno di una visione di Dio allargata con un'accentuazione della sua infinit\u00e0 e ulteriorit\u00e0, tale da non lasciarsi rinchiudere nei confini di una dottrina rivelata come quella giudaico-cristiana, bloccata nei suoi dogmi e nella sua ermeneutica. Anche l'Etica di Spinoza rivendica libert\u00e0 interpretativa nei confronti della Bibbia.\nL'illuminismo \u00e8 l'epoca in cui il concetto di etica della libert\u00e0 incomincia a delinearsi in maniera netta.\nEt\u00e0 contemporanea.\nIn genere si nega agli animali la possibilit\u00e0 di avere un'etica e di essere riconosciuti come soggetti etici (oppure la si attribuisce solo ad alcuni animali \"superiori\", come le grandi scimmie, i delfini, ecc,). Contro una visione specista (che discrimina in base alla specie) gi\u00e0 l'utilitarista Peter Singer proclam\u00f2 la \"liberazione animale\". Ai limiti dell'utilitarismo, che definisce le sue posizioni pi\u00f9 che altro per coerenza di principi, cercarono di porre rimedio i fautori dei \"diritti animali\" come Tom Regan, i quali osservano che la vera giustificazione del diritto alla libert\u00e0 negli animali \u00e8 individuabile nella forma originaria dell'\"interesse\". Nell'interesse l'animale partecipa della forma originaria di quell'etica della libert\u00e0 che l'uomo non ha difficolt\u00e0 a riconoscere a s\u00e9 stesso ma che ha il dovere di riconoscergli, individuando in esso la radice, comune anche all'animale, dell'etica, un'etica della libert\u00e0 del volere intesa come libert\u00e0 di soddisfare il bisogno di non soffrire.\nUn tale ordine di considerazioni \u00e8 dibattuto anche in bioetica, lo studio dei rapporti dal punto di vista etico fra la libert\u00e0 di fare scienza e libert\u00e0 della vita (bios). Per gli embrioni come per gli animali si dibatte se abbiano diritti e se, tra i diritti, abbiano solo quello di non soffrire o anche a quello di svilupparsi e di vivere liberi, fino a diventare, nel caso degli embrioni umani, soggetti attivamente etici.\nRothbard.\nPartendo dal pensiero di Ludwig von Mises e Friedrich von Hayek, Murray Rothbard pensa che un'etica della libert\u00e0 coerente sia possibile solo nel capitalismo libertario. Per i critici di Rothbard di ispirazione socialista l'idea di un'etica della libert\u00e0 \u00e8 identificabile solo arbitrariamente con l'idea di un'etica capitalistica. I filosofi liberali, al contrario, ritengono coerente col titolo le argomentazioni di Rothbard (la traduzione originale dal titolo dall'inglese sarebbe: \"Etiche della Libert\u00e0\"). Un tale titolo starebbe ad indicare i metodi giuridici corretti per interpretare la filosofia liberale classica, riconducibile principalmente all'opera dell'importante giurista inglese John Locke e al giusnaturalismo moderno di Ugo Grozio."}
{"id": "2208958", "revid": "1223843", "url": "https://it.wikipedia.org/wiki?curid=2208958", "title": "La boh\u00e8me (Leoncavallo)", "text": "La boh\u00e8me \u00e8 un'opera lirica in quattro atti di Ruggero Leoncavallo, musicata su libretto del compositore stesso e rappresentata per la prima volta al Teatro la Fenice di Venezia il 6 maggio 1897.\nLa trama si ispira direttamente a \"Sc\u00e8nes de la vie de boh\u00e8me\" di Henri Murger, e l'opera ha la stessa fonte e lo stesso titolo di quella di Giacomo Puccini, con cui al tempo Leoncavallo ingaggi\u00f2 una sfida.\nIl 14 aprile 1913 avviene la prima della seconda versione come \"Mim\u00ec Pinson\" al Teatro Massimo Vittorio Emanuele di Palermo.\nInterpreti della prima rappresentazione.\nDirettore: Alessandro Pom\u00e8.\nTrama.\nAtto I.\nLa scena si apre in un caff\u00e8 di Parigi la sera della vigilia di Natale. Marcello, Schaunard, Rodolfo e Colline, quattro stravaganti artisti squattrinati, festeggiano e brindano allegramente in compagnia di Mim\u00ec, Eufemia e Musette. L'oste, che gi\u00e0 ha il gruppo in antipatia, va su tutte le furie quando Marcello e Rodolfo scoprono di non poter pagare il conto. Nel pieno di un divertente litigio in cui i quattro artisti citano i grandi della letteratura classica mentre l'oste insiste per essere pagato, il ricco Barbemuche entra in scena e si offre di saldare il conto in quanto \"vero amico degli artisti\". L'oste \u00e8 euforico mentre i sette boh\u00e8mien rimangono sbalorditi. Per dare un senso di giustizia a tanta generosit\u00e0, Rodolfo sfida orgogliosamente Barbemuche a biliardo: solo se Rodolfo vincer\u00e0 il ricco Barbemuche offrir\u00e0 la cena all'allegra compagnia. Rodolfo vince la partita e il gruppo di amici si lascia offrire la cena senza che il proprio orgoglio e la propria goliardia siano feriti. Durante il gioco Marcello si dichiara a Musette la quale, pur avvertendolo della sua inaffidabilit\u00e0 sentimentale, accetta di diventare la sua compagna.\nAtto II.\nIl secondo atto si apre in primavera, quando l'amore tra Marcello e Musette \u00e8 pi\u00f9 saldo che mai. Il banchiere che mantiene Musette non accetta per\u00f2 questa relazione e toglie alla ragazza il suo appartamento facendone pignorare i mobili. Musette, che voleva organizzare una festa nel suo appartamento, ne trova la porta chiusa e tutti i mobili in cortile. Lo spirito di improvvisazione boh\u00e8mien convince Musette e Marcello a organizzare una festa nel cortile del palazzo. Nobili, cavalieri e letterati si godono la festa sotto le stelle finch\u00e9 il vicinato non insorge per il baccano e caccia gli invitati dal cortile. Durante la festa un giovane nobiluomo corteggia Mim\u00ec e le promette ogni ricchezza se lei lo avesse seguito. Mim\u00ec \u00e8 indecisa e gi\u00e0 sa che la vita boh\u00e8mien le mancher\u00e0. Nonostante questo cede alle richieste del giovane Visconte e lo segue nella sua carrozza che parte alla volta dell'orizzonte. \nAtto III.\nIl terzo atto si svolge nell'appartamento di Marcello e Rodolfo alla fine dell'estate. Musette scrive una lettera struggente a Marcello dove lo informa che lo abbandona perch\u00e9 non \u00e8 pi\u00f9 in grado di sostenere la fame e le privazioni di una vita fatta di sola arte. Prima di fuggire incontra Mim\u00ec che, nella situazione opposta, vuole rinunciare agli agi del giovane Visconte per vivere del solo amore di Rodolfo. Marcello ascolta i loro colloquio nascosto dietro le scale e si convince che sia stata Mim\u00ec a convincere Musette a preferire il denaro all'amore. Anche Rodolfo entra in scena e, disgustato dalle accuse mosse a Mim\u00ec da Marcello, caccia Mim\u00ec che parte con Musette. \nAtto IV.\nLa scena si apre nell'appartamento dei boh\u00e8mien che nostalgicamente ricordano quanto era stato lieto e pieno di speranza il Natale precedente. Marcello confessa di aver scritto una missiva per Musette in cui la implora di tornare da lui, almeno per un ultimo giorno. Mentre i quattro parlano, Mim\u00ec bussa la porta in fin di vita dilaniata dalla tosse. I quattro uomini accendono un fuoco per dare un po' di ristoro a Mim\u00ec. Nel frattempo Musette entra e dona i suoi gioielli per pagare un dottore e delle medicine per Mim\u00ec. Ogni sforzo sar\u00e0 per\u00f2 vano perch\u00e9 Mim\u00ec morir\u00e0 poco dopo tra le braccia del suo Rodolfo."}
{"id": "2208959", "revid": "36426", "url": "https://it.wikipedia.org/wiki?curid=2208959", "title": "Museo di Arte Sacra di San Michele Arcangelo", "text": ""}
{"id": "2208964", "revid": "852729", "url": "https://it.wikipedia.org/wiki?curid=2208964", "title": "Residencia de Estudiantes", "text": "La Residencia de Estudiantes di Madrid \u00e8 un centro fondato nel 1910 dal \"Comitato per l'Ampliamento degli Studi e delle Ricerche Scientifiche\", prodotto diretto delle idee rinnovatrici che erano state iniziate in Spagna dal krausista Francisco Giner de los R\u00edos con la fondazione nel 1876 della Instituci\u00f3n Libre de Ense\u00f1anza. Dal primo momento inizi\u00f2 ad essere un complemento educativo all'universit\u00e0 nella quale si formeranno i figli delle classi dirigenti liberali.\n\u00c8 esistita un'altra istituzione denominata \"Residencia de Estudiantes\" a Madrid tra il 1929 e il 1936, promossa da Del Amo Foundation della California, destinata alla sistemazione degli studenti dell'appena costruita Citt\u00e0 Universitaria di Madrid, e che fu distrutta nella Guerra Civile Spagnola e mai pi\u00f9 ricostruita.\nStoria.\nEra situata inizialmente in un edificio spartano al numero 14 di via Fortuny. Inizi\u00f2 con quindici alunni, ma presto, grazie alle ottime relazioni sociali che portavano fino al re Alfonso XIII di Spagna, consegu\u00ec grande importanza.\nNel 1915 viene trasferita a quella che sar\u00e0 la sua sede definitiva sulla Collina dei Pioppi (\"Colina de los Chopos\"), una serie di edifici moderni di stile neomud\u00e9jar provvisti dei migliori \"progressi\" dell'epoca con installazioni nelle quali la luce e il sole erano i protagonisti. Si inizi\u00f2 a costruire nel 1913 secondo il progetto dell'architetto Antonio Fl\u00f3rez Urdapilleta (1877-1941).\nUn uomo vincolato all'\"Istituzione libera di Insegnamento\" e al Krausismo, Alberto Jim\u00e9nez Fraud, fu il suo direttore in questa prima epoca e sotto la sua direzione la \"Residencia\" si convert\u00ec in un vivaio di convivenza, creazione e interscambio artistico e scientifico dell'Europa nel periodo fra le due guerre.\nPrima epoca.\nIn questa prima epoca si trovarono nella \"Residencia\" e fecero amicizia tre figure importanti della cultura spagnola del XX secolo: il cineasta Luis Bu\u00f1uel, il poeta Federico Garc\u00eda Lorca e il pittore Salvador Dal\u00ed. A questo gruppo di amici bisogna aggiungere i nomi dell'ingegnere Jos\u00e9 Bello, \u00abPep\u00edn Bello\u00bb, il pi\u00f9 longevo abitante della istituzione e creatore di molte idee che pi\u00f9 tardi si attribuirono altri, del compositore Salvador Bacarisse e di Jos\u00e9 Moreno Villa. Altri assidui alle riunioni che il gruppo realizzava nella \"Residenza\" fu Rafael Alberti che dedic\u00f2 alcune pagine della sua autobiografia \"L'arboreto perduto\" (\"La arboleda perdida\") che narra del suo vissuto trascorso nella \"Residencia\". Il poeta Jorge Guill\u00e9n fu residente in questa prima epoca e Juan Ram\u00f3n Jim\u00e9nez uno de suoi pi\u00f9 assidui invitati. Anche lo scienziato Severo Ochoa fu residente e molti altri membri dell'intellighenzia di quegli anni: Miguel de Unamuno, Alfonso Reyes Ochoa, Manuel de Falla, Jos\u00e9 Ortega y Gasset, Pedro Salinas, Blas Cabrera, Eugenio d'Ors, Benjam\u00edn Palencia, Manuel Altolaguirre e tanti altri.\nI concerti anche abbondano nella \"Residencia\" e in uno dei suoi saloni, oggi trasformato in \"sala per le conferenze\", si pu\u00f2 vedere ancora il pianoforte a coda che abitualmente suonava Federico Garc\u00eda Lorca. Era un assiduo di quelle serate musicali, che si allestivano un giorno fisso, ogni settimana, il poeta Gerardo Diego, che fu anche critico musicale.\nC'era nella \"Residencia de Estudiantes\" una buona biblioteca, lezioni di lingue e alcuni laboratori di scienza sperimentale, nei quali lavoravano uomini come Severo Ochoa, Juan Negr\u00edn, Blas Cabrera, Antonio Medinaveitia, Luis Calandre, Sacrist\u00e1n, il linguista Tom\u00e1s Navarro Tom\u00e1s e altri.\nLe installazioni, il menu, la \u00abdisciplina\u00bb suggerita e mai imposta, cos\u00ec come la libert\u00e0 della quale godevano i residenti destavano ammirazione in tutti coloro che si trovavano a visitarla. Figure intellettuali di prim'ordine erano invitati spesso a mangiare, a impartire conferenze, a intervenire nelle \"tertulias\" o ad organizzare esposizioni.\nPer la \"sala delle conferenze\" passarono le pi\u00f9 alte personalit\u00e0 della cultura spagnola e straniera. Alberto Jim\u00e9nez ottenne che Henri Bergson parlasse ai \"residenti\". In un periodo posteriore frequentarono la \"Residencia\", Einstein, Howard Carter, Gilbert Keith Chesterton, Paul Val\u00e9ry, Marie Curie, Igor Stravinski, Paul Claudel, Louis de Broglie, Herbert George Wells, Max Jacob, Le Corbusier, Keynes... Alla \"Residencia\" ci furono il Re, Juli\u00e1n Besteiro, Santiago Ram\u00f3n y Cajal, Manuel de Falla, Unamuno, Eugenio d'Ors, Federico de On\u00eds, Valle-Incl\u00e1n, Manuel Machado, Le\u00f3n Felipe, Zulueta e tantissimi altri.\nGuerra civile.\nCon lo scoppio della Guerra civile spagnola nel 1936 la \"Residencia de Estudiantes\" si convert\u00ec in ospedale. Successivamente venne a perdere il suo carattere, e le sue installazioni passarono a dipendere dal \"Consiglio Superiore delle Ricerche Scientifiche\" (CSIC) a partire dal 1939.\nSeconda epoca.\nNegli ultimi decenni del secolo XX si intraprese il restauro integrale della Residenza con il progetto di recuperare il vecchio spirito. Il recupero architettonico fu affidato agli architetti Estanislao P\u00e9rez Pita e Jer\u00f3nimo Junquera. La seconda epoca si apr\u00ec nell'anno 1986.\nLa \"Residencia de Estudiantes\" \u00e8 attualmente una fondazione privata, creata dal \"Consiglio Superiore delle Ricerche Scient\u00edfiche\" (CSIC), del cui Patronato, presieduto dal Ministro per la Scienza e Innovazione e dal Ministro per l'Educazione, Politica Sociale e Attivit\u00e0 Sportive, fanno parte del Ministero degli Affari Esteri e di Cooperazione, il Ministero dell'Industria, Turismo e Commercio, il Ministero della Cultura, il CSIC, la Comunit\u00e0 di Madrid, il municipio di \"Madrid\", la Giunta dell'Andalusia, il Governo di Aragona, Caja Madrid, il BBVA, \"Telefonica\", \"GlaxoSmithKline\", la \"Fundaci\u00f3n Carolina\", la \"Fundaci\u00f3n Cajasol\" e gli Amici della \"Residencia de Estudiantes\".\nAttualmente si dedica al recupero della memoria storica della cosiddetta Edad de Plata della cultura spagnola (1868\u20131936) attraverso il riscatto documentale del suo \"Centro de Documentaci\u00f3n\", cos\u00ec come la celebrazione di atti pubblici ed esposizioni.\nLavoro editoriale.\nBisogna riconoscere ugualmente il lavoro editoriale della \"Residencia\", poich\u00e9 l\u00ec apparirono le \"Meditaciones del Quijote\", di Ortega y Gasset nel 1914, gli \"Ensayos\", di Miguel de Unamuno e notevoli opere di Azor\u00edn, Camb\u00f3, Gonz\u00e1lez Hontoria, Antonio Machado, Eugenio d'Ors, Federico de On\u00eds, Emilia Pardo Baz\u00e1n e Zulueta. Anche si pubblicarono nella \"Residencia\" importanti opere degli autori contemporanei, come le \"Poes\u00edas completas\" di Antonio Machado che furono pubblicate sotto la direzione di Juan Ram\u00f3n Jim\u00e9nez nel 1917.\nNel 1990 recuper\u00f2 il suo marchio editoriale, con il quale pubblica i risultati del suo lavoro di ricerca e alcuni dei suoi corsi, letture di poesie (in edizioni cartacee con CD) o cicli di conferenze.\nAttualit\u00e0.\nOrganizza numerosi atti pubblici, nei quali intervengono molti degli attuali protagonisti delle arti e le scienze come Mario Vargas Llosa, Pierre Boulez, Martinus Veltman, Ram\u00f3n Margalef, Jacques Derrida, Blanca Varela o Massimo Cacciari e tanti altri. Conferenze, tavole rotonde, concerti, letture di poesie, incontri o esposizioni fanno della \"Residencia\" uno spazio aperto al dibattito, alla riflessione critica e la creazione riguardanti le tendenze della nostra epoca.\nDal 1988 il municipio di Madrid e la \"Residencia de Estudiantes\" aiutano con borse di soggiorno nella Residencia; queste borse vanno destinate tanto agli studenti del \"terzo ciclo\" come a creatori e artisti. La presenza dei borsisti coinvolge le giovani generazioni alla vita della \"Residencia\", nella quale intervengono come vincolo di continuit\u00e0 e ospitalit\u00e0 con i residenti, che alloggiano per soggiorni brevi. Tra i borsisti che sono passati per questo edificio si trovano alcuni giovani artisti di prestigio come la scrittrice Mercedes Cebri\u00e1n, David Mayor, Miguel \u00c1lvarez-Fern\u00e1ndez o Joaqu\u00edn P\u00e9rez Aza\u00fastre."}
{"id": "2208969", "revid": "110157", "url": "https://it.wikipedia.org/wiki?curid=2208969", "title": "Luca Cattaneo", "text": "Biografia.\nStagioni 1991-1998.\nOriginario di Pontagna di Tem\u00f9 e attivo inizialmente nello sci alpino, Luca Cattaneo, specialista delle gare veloci, esord\u00ec in campo internazionale ai Mondiali juniores di Geilo/Hemsedal 1991, giungendo 5\u00ba nella discesa libera, 11\u00ba nel supergigante e 24\u00ba nello slalom speciale. L'anno seguente ottenne il suo primo piazzamento di rilievo in Coppa del Mondo in Val Gardena, piazzandosi 54\u00ba in discesa libera.\nPartecip\u00f2 nel 1997 ai Mondiali di Sestiere, ottenendo l'11\u00ba posto nella discesa libera e il 6\u00ba nel supergigante. Sal\u00ec per la prima volta sul podio in Coppa del Mondo il 10 gennaio 1998, a Schladming, classificandosi 3\u00ba in supergigante dietro ai fuoriclasse austriaci Hermann Maier e Stephan Eberharter; nella stessa stagione prese parte ai XVIII Giochi olimpici invernali di , sua unica presenza olimpica, senza concludere n\u00e9 la discesa libera n\u00e9 la combinata.\nStagioni 1999-2010.\nIl 12 dicembre 1998 a Val-d'Is\u00e8re conquist\u00f2 il suo miglior risultato di carriera in Coppa del Mondo, nonch\u00e9 suo ultimo podio, giungendo 2\u00ba in discesa libera alle spalle del norvegese Lasse Kjus; in seguito ai Mondiali di Vail/Beaver Creek 1999, sua ultima presenza iridata, fu 24\u00ba nel supergigante. Prese per l'ultima volta il via in Coppa del Mondo l'8 gennaio 2005 a Chamonix in discesa libera (41\u00ba) e concluse l'attivit\u00e0 agonistica nello sci alpino il 19 marzo 2005 piazzandosi 17\u00ba in supergigante ai Campionati italiani 2005 disputati a Colere.\nDa quella stessa stagione 2004-2005 si dedic\u00f2 anche al freestyle, specialit\u00e0 ski cross, debuttando nella disciplina in occasione della gara di Coppa del Mondo disputata il 15 gennaio a Pozza di Fassa (26\u00ba); il 2 febbraio 2007 ottenne a Les Contamines il miglior piazzamento in nel massimo circuito internazionale (9\u00ba). Ai Mondiali di Madonna di Campiglio 2007 e di Iwanashiro 2009, le sue due partecipazioni iridate nella specialit\u00e0, si classific\u00f2 rispettivamente al 14\u00ba e al 35\u00ba posto; si ritir\u00f2 all'inizio della stagione 2009-2010 e la sua ultima gara fu la prova di Coppa del Mondo disputata a San Candido il 22 dicembre, chiusa da Cattaneo all'84\u00ba posto."}
{"id": "2208981", "revid": "729019", "url": "https://it.wikipedia.org/wiki?curid=2208981", "title": "Coppa del Mondo di salto con gli sci 2002", "text": "La Coppa del Mondo di salto con gli sci 2002, ventitreesima edizione della manifestazione organizzata dalla Federazione Internazionale Sci, ebbe inizio il 23 novembre 2001 a Kuopio, in Finlandia, e si concluse il 23 marzo 2002 a Planica, in Slovenia. Furono disputate 22 delle 23 gare individuali previste, tutte maschili, in 18 differenti localit\u00e0: 1 su trampolino normale e 21 su trampolino lungo (nessuna su trampolino per il volo a causa dell'annullamento dell'unica prova prevista). Furono inserite nel calendario 5 gare a squadre, valide ai fini della classifica per nazioni.\nNon venne pi\u00f9 venne stilata la classifica di specialit\u00e0 relativa alle gare di volo. Nel corso della stagione si tennero a Salt Lake City i XIX Giochi olimpici invernali e a Harrachov i Campionati mondiali di volo con gli sci 2002, non validi ai fini della Coppa del Mondo, il cui calendario contempl\u00f2 dunque interruzioni nei mesi di febbraio e marzo.\nIl polacco Adam Ma\u0142ysz si aggiudic\u00f2 la coppa di cristallo, il trofeo assegnato al vincitore della classifica generale; il tedesco Sven Hannawald vinse il Torneo dei quattro trampolini (imponendosi, per la prima volta nella storia della rassegna, in tutte e quattro le prove), il finlandese Matti Hautam\u00e4ki il Nordic Tournament. Ma\u0142ysz era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2208985", "revid": "146982", "url": "https://it.wikipedia.org/wiki?curid=2208985", "title": "Hector German Oesterheld", "text": ""}
{"id": "2208987", "revid": "751106", "url": "https://it.wikipedia.org/wiki?curid=2208987", "title": "Parco della musica e della cultura", "text": ""}
{"id": "2208988", "revid": "146982", "url": "https://it.wikipedia.org/wiki?curid=2208988", "title": "El Eternauta", "text": ""}
{"id": "2208998", "revid": "1169970", "url": "https://it.wikipedia.org/wiki?curid=2208998", "title": "Chiese non calcedoniane", "text": ""}
{"id": "2208999", "revid": "287204", "url": "https://it.wikipedia.org/wiki?curid=2208999", "title": "Krausismo", "text": ""}
{"id": "2209000", "revid": "701660", "url": "https://it.wikipedia.org/wiki?curid=2209000", "title": "Patriarcato armeno di Gerusalemme", "text": "Il Patriarcato armeno di Gerusalemme, noto anche come il Patriarcato armeno di San Giacomo (in armeno: \u0531\u057c\u0561\u0584\u0565\u056c\u0561\u056f\u0561\u0576 \u0531\u0569\u0578\u057c \u054d\u0580\u0562\u0578\u0581 \u0545\u0561\u056f\u0578\u057e\u0562\u0565\u0561\u0576\u0581 \u0545\u0565\u0580\u0578\u0582\u057d\u0561\u0572\u0565\u0574, A\u1e59ak'yelakan At'vo\u1e59 Srboc 'Yakovbeanc' Yerusa\u0121em, letteralmente \"Sede Apostolica di San Giacomo a Gerusalemme\") \u00e8 una diocesi patriarcale appartenente alla Chiesa apostolica armena, fondata nell'anno 638. Attualmente \u00e8 retta dal patriarca Nourhan Manougian, la cui sede si trova nel quartiere armeno di Gerusalemme.\nStoria e giurisdizione.\nNel 638, quando il patriarca di Gerusalemme Sofronio I mor\u00ec, gli arabi del califfo Omar non permisero l'elezione di un nuovo patriarca, che sarebbe avvenuta solo nel 692. Allora la Chiesa armena cominci\u00f2 a nominare propri vescovi per le necessit\u00e0 dei propri fedeli.\nNel 1311 la diocesi divenne patriarcato quando i monaci del monastero di San Giacomo non accettarono alcune riforme decretate dal concilio armeno di Sis del 1307. Il vescovo armeno della citt\u00e0 decret\u00f2 per s\u00e9 il titolo di \"patriarca\".\nLa giurisdizione del patriarcato si estende ai fedeli armeni di Israele, Palestina e Giordania. Oltre all'antico monastero di San Giacomo, appartengono al patriarcato alcuni settori della basilica del Santo Sepolcro, il santuario edificato sulla casa di Anna e Caifa. La sede del patriarca \u00e8 il quartiere armeno della Citt\u00e0 Santa.\nL'attuale patriarca \u00e8 Nurhan Manougian, eletto il 24 gennaio 2013 come 97\u00ba patriarca della sede armena di Gerusalemme.\nLa Comunit\u00e0 Armena di Gerusalemme \u00e8 per la maggior parte composta da profughi e sopravvissuti al Genocidio Armeno avvenuto in Turchia a partire dal 1915 infatti molti trovarono rifugio proprio nel Monastero Armeno di Gerusalemme. La popolazione armena di Gerusalemme raggiunse allora 25.000 persone. Ma l'instabilit\u00e0 politica ed economica nella regione negli anni successivi ridussero drasticamente il numero. La maggior parte degli armeni di Gerusalemme oggi vivono dentro e intorno al Monastero Armeno, tanto grande da occupare la maggior parte del quartiere armeno della Citt\u00e0 Vecchia. Oltre a Gerusalemme, ci sono comunit\u00e0 armene a Jaffa, Haifa e Nazareth, e nei territori palestinesi. La maggior parte degli armeni che vivevano in precedenza in Cisgiordania, tuttavia, hanno lasciato il paese.\nLa comunit\u00e0 armena di Gerusalemme utilizza il calendario giuliano, a differenza del resto della Chiesa Apostolica Armena e delle Chiese orientali ortodosse che utilizzano il calendario giuliano rivisto.\nIl Complesso e gli edifici del Patriarcato.\nIl Patriarcato armeno di Gerusalemme \u00e8 la sede della Congregazione di San Giacomo, un ordine monastico della Chiesa Apostolica Armena, che conta circa 60 membri in tutto il mondo. All'interno del complesso del Patriarcato, si trovano anche le residenze private di famiglie armene.\nQuesta enclave residenziale era, un tempo, il pi\u00f9 grande complesso unico che ospitava i pellegrini armeni, e ha rappresentato il nucleo demografico e spirituale della colonia di nuova costituzione.\nAncora oggi alle ore 22:00 inizia un rigido coprifuoco e le porte massicce vengono chiuse e bloccate fino al mattino presto, ospita anche gli uffici amministrativi e le residenze del Patriarca e del clero. Esso comprende anche:\nAltri rami del Patriarcato si trova all'interno del complesso comprendono:"}
{"id": "2209001", "revid": "729019", "url": "https://it.wikipedia.org/wiki?curid=2209001", "title": "Coppa del Mondo di salto con gli sci 2001", "text": "La Coppa del Mondo di salto con gli sci 2001, ventiduesima edizione della manifestazione organizzata dalla Federazione Internazionale Sci, ebbe inizio il 24 novembre 2000 a Kuopio, in Finlandia, e si concluse il 18 marzo 2001 a Planica, in Slovenia. Furono disputate 21 delle 25 gare individuali previste, tutte maschili, in 18 differenti localit\u00e0: 16 su trampolino lungo e 5 su trampolino per il volo (nessuna su trampolino normale). Furono inserite nel calendario 5 gare a squadre (una poi annullata), valide ai fini della classifica per nazioni.\nNon venne pi\u00f9 venne stilata la classifica di specialit\u00e0 relativa alle gare di salto. Nel corso della stagione si tennero a Lahti i Campionati mondiali di sci nordico 2001, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl polacco Adam Ma\u0142ysz si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, sia il Nordic Tournament; il tedesco Martin Schmitt vinse la Coppa di volo. Schmitt era il detentore uscente della Coppa generale, Andreas Widh\u00f6lzl del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2209003", "revid": "36426", "url": "https://it.wikipedia.org/wiki?curid=2209003", "title": "Museo Naturalistico Pennabilli", "text": ""}
{"id": "2209005", "revid": "599013", "url": "https://it.wikipedia.org/wiki?curid=2209005", "title": "Charley Paddock", "text": "Biografia.\nDopo aver prestato servizio durante la prima guerra mondiale come tenente, termin\u00f2 i suoi studi laureandosi all'universit\u00e0 della California del sud. Di costituzione robusta (1,72 m x 75\u00a0kg) si fece notare ai Giochi Interalleati svoltisi allo stadio di Vincennes (Parigi) nel 1919.\nAi Giochi olimpici di Anversa del 1920 conquist\u00f2 due medaglie d'oro, nei 100 metri e nella staffetta 4\u00d7100 metri, e una d'argento sui 200 metri, battuto da Allen Woodring.\nIl 26 marzo 1921 a Berkeley, eguagli\u00f2 il record mondiale delle 100 iarde, correndo in 9\"3/5 e realizz\u00f2 20\"4/5 sulle 220 iarde. A Redlands, presso Los Angeles, corse le 300 iarde in 30\"1/5 ed i 300 metri in 33\"1/5, prestazione che resistette 27 anni.\nIl 18 giugno dello stesso anno, tent\u00f2 il record delle 110 iarde e delle 200 iarde, che riusc\u00ec a correre rispettivamente in 10\"1/5 \u00e8 19\", entrambi primati statunitensi. In seguito Paddock eguagli\u00f2 il record mondiale delle 100 iarde in 9\"3/5.\nAi successivi Giochi olimpici, svoltisi nel 1924 a Parigi, arriv\u00f2 solo quinto nei 100 metri, ma riusc\u00ec nei 200 metri a vincere la medaglia d'argento, la sua quarta medaglia olimpica complessiva. Partecip\u00f2 anche ai Giochi olimpici di Amsterdam nel 1928 fermandosi alle semifinali nei 200 metri; il suo personaggio \u00e8 rappresentato nel film \"Momenti di gloria\" (1981).\nPartecip\u00f2 a diversi film e terminata l'attivit\u00e0 agonistica divenne giornalista sportivo. Mor\u00ec nel luglio del 1943 durante la seconda guerra mondiale in un incidente aereo vicino a Sitka, Alaska."}
{"id": "2209007", "revid": "124123", "url": "https://it.wikipedia.org/wiki?curid=2209007", "title": "Fa\u00efna Mel'nyk", "text": "Biografia.\n\u00c8 stata la maggior discobola al mondo negli anni 70. Sal\u00ec alla ribalta internazionale vincendo il titolo di campionessa europea nel 1971 a Helsinki stabilendo il record del mondo con 64,22 m. L'anno seguente domin\u00f2 la finale olimpica di Monaco battendo per tre volte il record olimpico e facendo segnare il nuovo record del mondo con l'ultimo lancio (66,62 m). Vinse le Universiadi del 1973 e il suo secondo campionato europeo a Roma l'anno seguente lanciando a 69 metri esatti. Il 28 agosto 1975, a Zurigo, fu la prima donna al mondo a superare i 70 metri (70,20) e l'anno seguente port\u00f2 il suo primato a 70,50 m. Nel 1976 fu solo quarta alle Olimpiadi di Montreal, ma nel 1977 vinse la prima edizione della Coppa del mondo a D\u00fcsseldorf. Successivamente inizi\u00f2 il suo declino: ai campionati europei di Praga 1978 non and\u00f2 oltre il quinto posto: concluse la carriera agonistica partecipando alla sua terza olimpiade, dove non riusc\u00ec a qualificarsi per la finale.\nEra sposata con il discobolo bulgaro Velko Velev."}
{"id": "2209008", "revid": "260215", "url": "https://it.wikipedia.org/wiki?curid=2209008", "title": "Sede titolare di Nebbio", "text": ""}
{"id": "2209009", "revid": "169529", "url": "https://it.wikipedia.org/wiki?curid=2209009", "title": "Grande intendente di Scozia", "text": "La carica di grande intendente di Scozia (in inglese: High Steward o Great Stewart of Scotland) fu assegnata nel XII secolo a Walter Fitzalan (...-1177), i cui discendenti daranno vita al Clan Stewart e alla famiglia reale Stuart. \nStoria.\nNel 1371 l'ultimo \"High Stewart\" eredit\u00f2 il trono di Scozia e divenne re con il nome di Roberto II. La carica di \"High Stewart of Scotland\" divenne cos\u00ec parte del titolo nobiliare di duca di Rothesay. Oggi quindi a detenere il titolo \u00e8 il principe Carlo, erede al trono del Regno Unito."}
{"id": "2209018", "revid": "339392", "url": "https://it.wikipedia.org/wiki?curid=2209018", "title": "Federico, principe di Galles", "text": ""}
{"id": "2209019", "revid": "92723", "url": "https://it.wikipedia.org/wiki?curid=2209019", "title": "Diocesi di Nebbio", "text": "La diocesi di Nebbio (in latino: \"Dioecesis Nebiensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era situata nell'attuale dipartimento francese dell'Alta Corsica. Dopo Accia era la pi\u00f9 piccola diocesi dell'isola e comprendeva solo 7 pievi attorno al golfo di San Fiorenzo: Olmetta, Oletta, Farinole, San Pietro, San Quilico, San Fiorenzo e Patrimonio.\nSede vescovile fu inizialmente la citt\u00e0 di Nebbio, nei pressi di San Fiorenzo, in seguito caduta in rovina. Qui fungeva da cattedrale la chiesa di Santa Maria Assunta.\nNel 1612 la diocesi contava 23 parrocchie.\nStoria.\nLa diocesi fu eretta nel V secolo. Risale all'VIII-IX secolo l'edificazione della cattedrale. Non si conoscono tuttavia nomi di vescovi prima dell'XI secolo.\nFino all'XI secolo, come tutte le diocesi corse, Nebbio era immediatamente soggetta alla Santa Sede. Nel 1092 entr\u00f2 a far parte della provincia ecclesiastica dell'arcidiocesi di Pisa. Il 19 marzo 1133 pass\u00f2 alla metropolia di Genova con la bolla \"Iustus Dominus\" di papa Innocenzo II.\nNel XV secolo la sede fu trasferita dai genovesi nella vicina cittadina di San Fiorenzo.\nLa diocesi fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio fu incorporato in quello della diocesi di Ajaccio.\nDal 2006 Nebbio \u00e8 annoverata tra le sedi vescovili titolari della Chiesa cattolica; dal 1\u00ba aprile 2006 l'arcivescovo, titolo personale, titolare \u00e8 Francisco Montecillo Padilla, nunzio apostolico in Guatemala."}
{"id": "2209021", "revid": "110157", "url": "https://it.wikipedia.org/wiki?curid=2209021", "title": "Taktaszada", "text": "Taktaszada \u00e8 un comune dell'Ungheria di 2.095 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2209022", "revid": "599013", "url": "https://it.wikipedia.org/wiki?curid=2209022", "title": "Barbara Cochran", "text": "Biografia.\nBarbara Cochran proviene da una famiglia di grandi tradizioni nello sci alpino: il padre, Mickey, dopo aver allenato personalmente i quattro figli che sarebbero entrati nella nazionale statunitense - oltre a Barbara, Lindy, Marilyn e Bob -, nel 1974 sarebbe divenuto allenatore della stessa squadra nazionale. Anche la generazione successiva avrebbe fornito diversi elementi alla nazionale statunitense, come il figlio di Barbara, Ryan Cochran-Siegle, e i figli dei suoi fratelli: Roger Brown, Jimmy Cochran, Jessica Kelley, Tim Kelley e Robby Kelley.\nCarriera sciistica.\nStagioni 1968-1970.\nIl primo piazzamento internazionale di rilievo della Cochran fu il 6\u00ba posto nello slalom speciale di Coppa del Mondo disputato a Heavenly Valley il 6 aprile 1968. Nel massimo circuito internazionale ottenne il primo podio il 10 dicembre 1969 a Val-d'Is\u00e8re (2\u00aa in slalom gigante) e la prima vittoria il 18 gennaio 1970 a Maribor, in slalom speciale.\nNel 1970 partecip\u00f2 anche ai Mondiali della Val Gardena, dove vinse la medaglia d'argento nello slalom speciale e si classific\u00f2 9\u00aa nello slalom gigante e 4\u00aa nella combinata. In quella stagione in Coppa del Mondo colse otto podi e ottenne il suo miglior piazzamento sia nella classifica generale (5\u00aa), sia in quelle di slalom gigante (4\u00aa) e di slalom speciale (2\u00aa a 10 punti dalla vincitrice, Ingrid Lafforgue).\nStagioni 1971-1974.\nIl 24 e 26 febbraio 1971 colse a Heavenly Valley le sue ultime vittorie in Coppa del Mondo, rispettivamente in slalom speciale e in slalom gigante. Agli XI Giochi olimpici invernali di , sua unica partecipazione olimpica, ebbe la francese Dani\u00e8le Debernard come principale rivale nello slalom speciale: dopo la prima manche la statunitense superava la sua avversaria di tre centesimi di secondo; nella seconda la Debernard la sopravanz\u00f2 di un centesimo, consentendo comunque alla Cochran di vincere la medaglia d'oro per due centesimi. A Sapporo fu inoltre 11\u00aa nello slalom gigante.\nSal\u00ec per l'ultima volta sul podio in Coppa del Mondo il 9 gennaio 1974 a Les Gets (2\u00aa in slalom speciale); il suo ultimo piazzamento internazionale di rilievo fu il 6\u00ba posto nello slalom gigante dei Mondiali di Sankt Moritz 1974, il 3 febbraio seguente.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2209024", "revid": "90919", "url": "https://it.wikipedia.org/wiki?curid=2209024", "title": "Gasbarroni", "text": ""}
{"id": "2209025", "revid": "339392", "url": "https://it.wikipedia.org/wiki?curid=2209025", "title": "Lotus Flow3r", "text": ""}
{"id": "2209027", "revid": "3831", "url": "https://it.wikipedia.org/wiki?curid=2209027", "title": "I.N.RI.M. - Istituto Nazionale di Ricerca Metrologica", "text": ""}
{"id": "2209035", "revid": "287204", "url": "https://it.wikipedia.org/wiki?curid=2209035", "title": "T\u00e1llya", "text": "T\u00e1llya \u00e8 un comune dell'Ungheria di 2.151 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n a 45 km dal capoluogo Miskolc nel distretto del vino di Tokaj-Hegyalja.\nStoria.\nL'area \u00e8 abitata fin dall'antichit\u00e0. Il comune \u00e8 menzionato per la prima volta in un documento nel secolo XIII, quando la zona \u00e8 abitata dai Valloni che iniziarono la viticoltura. Il nome del paese deriva probabilmente dal francese \"taille\" che significa \"tagliare\" riferendosi alla foresta presente nella zona prima che furono impiantate le vigne.\nDa un documento del 1272 risulta che dopo l'invasione dei Mongoli 1241 arrivarono coloni italiani.\nSono ancora visibili le rovine di un castello costruito in questo periodo e successivamente distrutto.\nNel 1584 il pastore protestante G\u00e1sp\u00e1r K\u00e1roli tradusse per la prima volta la Bibbia in ungherese. Nel secolo XVII \u00e8 menzionata come citt\u00e0 circondata da mura e il Re Ferdinando II concesse il diritto di avere il mercato e l'esenzione dalle tasse per i cittadini.\nIl successivo rapido sviluppo della citt\u00e0 nel periodo seguente (4.388 abitanti nel 1780 \u00e8 dovuto allo sviluppo della viticoltura. Infatti chiunque impiantava una vigna era esente da tasse per 12 anni.\nNel 1896 perse lo status di citt\u00e0 e una miniera fu aperta nella zona.\nFu occupata dalle truppe sovietiche alla fine della Seconda guerra mondiale"}
{"id": "2209036", "revid": "339392", "url": "https://it.wikipedia.org/wiki?curid=2209036", "title": "Malattia cardiaca", "text": ""}
{"id": "2209038", "revid": "3831", "url": "https://it.wikipedia.org/wiki?curid=2209038", "title": "INRIM", "text": ""}
{"id": "2209040", "revid": "729019", "url": "https://it.wikipedia.org/wiki?curid=2209040", "title": "Battaglia di New Orleans", "text": "La battaglia di New Orleans fu l'ultima battaglia della guerra anglo-americana del 1812, combattuta nonostante il fatto che pi\u00f9 di due settimane prima fosse stato firmato il trattato di Gand, che poneva fine alla contesa.\nStoria.\nLa battaglia si svolse a New Orleans luned\u00ec 8 gennaio 1815 tra le forze americane comandate dal futuro presidente Andrew Jackson e gli inglesi, guidati dal generale Edward Pakenham, cugino di Wellington, che avevano occupato la cittadina e diverse zone occidentali.\nL'inutilit\u00e0 della battaglia, che vide pi\u00f9 di 1\u00a0500 caduti tra morti e feriti, tra i quali lo stesso comandante inglese, era dovuta alla sottoscrizione del Trattato di Gand, stipulato il 24 dicembre 1814, con il quale entrambi i contendenti s'impegnavano a restituire le terre occupate, in restaurazione delle situazioni precedenti la guerra.\nLo svolgimento della battaglia fu dovuto al fatto che la notizia della stipula della pace non fece in tempo a giungere fino a New Orleans, non essendo ancora stato inventato il telegrafo.\nNella musica.\nAlla battaglia di New Orleans \u00e8 dedicata una canzone crossover entrata a far parte del patrimonio folk statunitense, scritta da Jimmy Driftwood ed intitolata appunto \"Battle of New Orleans\", che \u00e8 stata cantata da diverse \"star\" della musica country fra cui Johnny Cash, Johnny Horton, Dolly Parton e Nitty Gritty Dirt Band.\n\u00c8 citata nella prima strofa della canzone di Phil Ochs \"I Ain't Marching Anymore\"."}
{"id": "2209042", "revid": "36426", "url": "https://it.wikipedia.org/wiki?curid=2209042", "title": "Museo Deleddiano", "text": ""}
{"id": "2209052", "revid": "36426", "url": "https://it.wikipedia.org/wiki?curid=2209052", "title": "Museo Civico d'Arte Antica di Torino", "text": ""}
{"id": "2209055", "revid": "287204", "url": "https://it.wikipedia.org/wiki?curid=2209055", "title": "Open Your Eyes (album)", "text": ""}
{"id": "2209062", "revid": "24823", "url": "https://it.wikipedia.org/wiki?curid=2209062", "title": "Rory McIlloy", "text": ""}
{"id": "2209067", "revid": "767487", "url": "https://it.wikipedia.org/wiki?curid=2209067", "title": "Invasi\u00f3n", "text": "Invasi\u00f3n \u00e8 un film del 1968 diretto da Hugo Santiago.\nFu presentato alla Quinzaine des R\u00e9alisateurs del 22\u00ba Festival di Cannes.\nTrama.\nNel 1957, ad Aquilea, immaginaria citt\u00e0 portuale grigia e consumata, dove la gente ama il calcio, bere mate e cantare il tango, Don Porfirio, un anziano signore che vive insieme al proprio gatto Wenceslao N, dirige delle concitate operazioni di resistenza contro misteriosi invasori vestiti di chiaro, che s'infiltrano nella citt\u00e0 nell'indifferenza generale. Il suo scopo principale \u00e8 quello di guadagnare tempo e invia il gruppo di Juli\u00e1n Herrera alla frontiera Nord, per distruggere un camion contenente un trasmettitore.\nI membri della resistenza, piccoli borghesi malinconici senza paura della morte e comandati da Herrera, ottengono qualche successo, ma vengono uccisi uno dietro l'altro. Herrera inizia a pensare che la lotta \u00e8 vana e aspira a una vita normale con la fidanzata Irene, senza sapere che anche lei lavora per Don Porfirio: la sua squadra, quella del Sud, si prepara a prendere il sopravvento."}
{"id": "2209070", "revid": "3115", "url": "https://it.wikipedia.org/wiki?curid=2209070", "title": "Gerhard Wagner (presbitero)", "text": "Biografia.\n\u00c8 stato ordinato sacerdote del clero di Linz il 10 ottobre 1978 dal cardinale L\u00e1szl\u00f3 L\u00e9kai, allora arcivescovo di Strigonio. Ha ricevuto il dottorato di ricerca in teologia dalla Pontificia Universit\u00e0 Gregoriana di Roma. Dal 1988 \u00e8 parroco di Windischgarsten, in Austria.\nIl 31 gennaio 2009 papa Benedetto XVI lo ha nominato vescovo ausiliare di Linz, assegnandogli il titolo di Zuri; la consacrazione episcopale era stata fissata per il 22 marzo 2009, ma il 2 marzo 2009 lo stesso papa lo ha dispensato dall'accettare l'ufficio di vescovo ausiliare di Linz a seguito delle polemiche suscitate dalle sue posizioni controverse.\nCritiche e aspetti controversi.\nIl prelato \u00e8 noto per le sue dichiarazioni circa le calamit\u00e0 naturali, in cui tende a vedere il castigo di Dio per i peccati degli uomini, secondo un'interpretazione non comune nel pensiero cattolico contemporaneo.\nNel 2001 ha definito la saga di Harry Potter \"puro satanismo\" scrivendo che nel libro sono \"mobilitate forze magiche e non il buon Dio\". Ha dichiarato che lo tsunami che ha colpito il sud-est asiatico il 26 dicembre 2004 era una punizione divina per i \"ricchi turisti occidentali\" che erano \"scappati in Thailandia\" durante le festivit\u00e0 natalizie. Ha affermato inoltre che l'uragano Katrina, che nel 2005 ha causato la morte di pi\u00f9 di 1800 persone nella citt\u00e0 di New Orleans, fosse stato una \"punizione divina\" per la tolleranza della citt\u00e0 verso gli omosessuali e la promiscuit\u00e0 sessuale, notando che l'uragano aveva distrutto non solo locali notturni e bordelli, ma anche le cliniche abortiste.\nLa nomina di Wagner, il cui nome non era nella terna di nomi proposta dal vescovo di Linz, ha suscitato malcontento nella comunit\u00e0 cattolica austriaca e preoccupazione tra gli stessi prelati, tanto da indurre il cardinale Christoph Sch\u00f6nborn, arcivescovo di Vienna e presidente della locale conferenza episcopale, alla convocazione di una riunione per discutere il caso.\nIl 15 febbraio 2009 \u00e8 lo stesso vescovo eletto a diffondere un comunicato nel quale annuncia di aver chiesto e ottenuto la revoca della nomina episcopale."}
{"id": "2209078", "revid": "339392", "url": "https://it.wikipedia.org/wiki?curid=2209078", "title": "L'Antologia", "text": ""}
{"id": "2209079", "revid": "729019", "url": "https://it.wikipedia.org/wiki?curid=2209079", "title": "Motu Nao", "text": "Motu Nao \u00e8 una piccola isola appartenente all'arcipelago delle Isole Marchesi nella Polinesia francese. \u00c8 un'isola disabitata posta 22\u00a0km a nord-ovest di Fatu Hiva."}
{"id": "2209084", "revid": "339392", "url": "https://it.wikipedia.org/wiki?curid=2209084", "title": "Pompea Calze Atri", "text": ""}
{"id": "2209087", "revid": "339392", "url": "https://it.wikipedia.org/wiki?curid=2209087", "title": "Hatria Atri", "text": ""}
{"id": "2209091", "revid": "392652", "url": "https://it.wikipedia.org/wiki?curid=2209091", "title": "Skunk Works", "text": "Skunk Works \u00e8 la denominazione ufficiale della divisione della Lockheed Martin dedicata ai velivoli sperimentali, l'Advanced Development Programs (ADP), tradotto dall'inglese Programmi di sviluppo avanzati, o formalmente chiamata Lockheed Advanced Development Projects. La Skunk Works \u00e8 la creatrice e sviluppatrice di molti progetti di velivoli di grande popolarit\u00e0, tra i quali l'aereo spia U-2, l'SR-71 Blackbird, il caccia stealth F-117 Nighthawk, e l'ultimo caccia di 5\u00aa generazione F-22 Raptor. Il pi\u00f9 grande progetto che attualmente li vede impegnati \u00e8 lo sviluppo del F-35 Lightning II, che verr\u00e0 utilizzato da diverse aeronautiche militari mondiali e che \u00e8 previsto possa avere una vita operativa di circa 40 anni.\nNelle nazioni anglofone, il termine \"Skunk works\" o \"skunkworks\" \u00e8 ampiamente utilizzato in economia, ingegneria, ed in campo tecnico per descrivere un gruppo all'interno di una organizzazione che gode di un elevato grado di autonomia e di libera circolazione da parte della burocrazia, con il compito di lavorare su progetti avanzati o segreti."}
{"id": "2209100", "revid": "298229", "url": "https://it.wikipedia.org/wiki?curid=2209100", "title": "Nuoto ai III Giochi panamericani", "text": "Il nuoto ai Giochi panamericani 1959 ha visto lo svolgimento di 16 gare, 8 maschili e 8 femminili."}
{"id": "2209108", "revid": "287204", "url": "https://it.wikipedia.org/wiki?curid=2209108", "title": "Dominique Marie Varlet", "text": "Dopo gli studi presso il Seminario maggiore degli Oratoriani di Parigi (molto vicino al monastero di Port-Royal), la laurea presso il Coll\u00e8ge de Navarre nel 1701 e il dottorato di ricerca in teologia alla Sorbona nel 1706, fu ordinato sacerdote lo stesso anno del dottorato e cominci\u00f2 il suo ministero nelle parrocchie nei pressi di Parigi.\nIl periodo missionario.\nDopo un periodo nel seminario della Societ\u00e0 per le Missioni Estere di Parigi (cui si un\u00ec nel 1711), si rec\u00f2 in America settentrionale, come missionario al fine di evangelizzare i nativi della Nuova Francia (in particolare in Qu\u00e9bec, Louisiana e Illinois) dal 1713 al 1718. Durante un soggiorno in Qu\u00e9bec nel 1718 fu richiamato in Francia da parte della gerarchia e fu nominato da papa Clemente XI vescovo coadiutore di Louis-Marie Pidou de Saint-Olon, vescovo di Baghdad, con il titolo di Ascalone. Fu consacrato a Parigi il 19 febbraio 1719 da Jacques de Goyon de Matignon, gi\u00e0 vescovo di Condom.\nDopo la consacrazione episcopale.\nSuccessivamente si rec\u00f2 in Persia, passando prima attraverso la Russia e fermandosi ad Amsterdam. L\u00ec venne a sapere che la sede vescovile di Utrecht era vacante poich\u00e9 il papa aveva rifiutato il candidato proposto dal capitolo della cattedrale, il canonico Cornelius van Steenoven, in quanto sospettato di giansenismo.\nVarlet decise di cresimare diverse centinaia di persone (atto cui segu\u00ec un ordine d'arresto immediato inviato alle nunziature di Polonia e Germania) per poi tornare alla sua diocesi e riprendere il suo episcopato a Babilonia; si stabil\u00ec a Shamak\u00e9 (ora Azerbaigian). Il 26 marzo 1720 apprese che il Vaticano lo aveva sospeso dal servizio dal 7 maggio 1719, a seguito delle confermazioni che aveva amministrato nei Paesi Bassi e della mancata firma della bolla \"Unigenitus\".\nLe consacrazioni di Utrecht.\nTornato in Europa, cerc\u00f2 invano di far revocare la sospensione, dopodich\u00e9 si rifugi\u00f2 nei Paesi Bassi. Ivi consacr\u00f2, contro gli ordini del papa, diversi vescovi della sede di Utrecht: Steenoven, nel 1724 (papa Benedetto XIII lo scomunicher\u00e0 per quest'atto con il breve apostolico \"Qua Sollicitudine\") e il suo successore eletto, Cornelius Johannes Barchman Wuytiers. Nel 1733 fu eletto successore di quest'ultimo Theodorus van der Croon, per la cui consacrazione fu interpellato nuovamente Varlet, il quale inizialmente rifiut\u00f2 per poi accettare dopo un anno e mezzo. Infine, nel 1739, Varlet consacr\u00f2 anche il successore di van der Croon, Petrus Johannes Meindaerts, ultimo arcivescovo di Utrecht a ricevere la consacrazione episcopale da lui.\nVarlet, i vescovi eletti consacrati da lui e i loro sostenitori furono scomunicati \"latae sententiae\" come scismatici. Questo scisma segn\u00f2 il punto di svolta nel processo che port\u00f2 alla nascita della Chiesa vetero-cattolica, che raccolse molti oppositori della bolla \"Unigenitus\".\nMor\u00ec nel 1742.\nGenealogia episcopale.\nLa genealogia episcopale \u00e8:\nLa successione apostolica della maggior parte dei vescovi contemporanei viventi della Chiesa cattolica liberale, mariaviti, e vetero-cattolici, di parte dei vescovi anglicani e luterani e di gran parte degli \"Episcopi vagantes\" deriva dalle ordinazioni di Varlet."}
{"id": "2209118", "revid": "36426", "url": "https://it.wikipedia.org/wiki?curid=2209118", "title": "Museo diocesano di Bovino", "text": ""}
{"id": "2209122", "revid": "122869834", "url": "https://it.wikipedia.org/wiki?curid=2209122", "title": "Museo della civilt\u00e0 contadina", "text": ""}
{"id": "2209142", "revid": "21828923", "url": "https://it.wikipedia.org/wiki?curid=2209142", "title": "Tenex C shell", "text": ""}
{"id": "2209149", "revid": "36426", "url": "https://it.wikipedia.org/wiki?curid=2209149", "title": "Museo diocesano di Andria", "text": ""}
{"id": "2209150", "revid": "6923", "url": "https://it.wikipedia.org/wiki?curid=2209150", "title": "FIAT 126", "text": ""}
{"id": "2209152", "revid": "729019", "url": "https://it.wikipedia.org/wiki?curid=2209152", "title": "Stefano Cagna", "text": "Generale di brigata aerea della Regia Aeronautica, combatt\u00e9 nella seconda guerra mondiale e fu decorato con la medaglia d'oro al valore militare alla memoria.\nBiografia.\nSoprannominato \"Stuin\" (Stefanino), si arruol\u00f2 come ufficiale nella Regia Marina e consegu\u00ec il brevetto di pilotaggio su idrovolanti. Nel 1927 venne assegnato al \"Centro Sperimentale Idrovolanti\" di Vigna di Valle nel comune di Bracciano (Roma), presso l'omonimo lago dove ebbe modo di distinguersi per la bravura, tanto che il segretario di Stato all'aviazione Italo Balbo, lo volle come istruttore per perfezionarsi al pilotaggio degli idrovolanti. Il potente quadrumviro rimase colpito dalle doti del giovane tenente e da allora ripose sempre la massima fiducia in lui, come pilota e come collaboratore, assegnandogli importanti incarichi e scegliendolo come copilota in tutte le imprese aviatorie che li avrebbero visti di l\u00ec a poco protagonisti.\nLe \"Crociere\".\nL'anno dopo infatti, nel 1928, Balbo incaric\u00f2 Cagna di studiare la fattibilit\u00e0 e predisporre il necessario per il compimento della Crociera aerea del Mediterraneo occidentale da svolgere dal 26 maggio al 2 giugno con una formazione di SIAI S.9 bis e Savoia-Marchetti S.55 per un totale di 61 aerei. Il raid fu realizzato lungo una rotta con partenza e arrivo a Orbetello, coprendo 2804 chilometri in formazione e toccando vari punti della penisola iberica.. Si tratt\u00f2 della prima di una serie di prestigiose imprese, con le quali si voleva impressionare la comunit\u00e0 internazionale circa le capacit\u00e0 della giovane aeronautica italiana. A differenza di quanto accadeva nelle trasvolate solitarie, in cui singoli equipaggi completavano lunghi percorsi in sfide che esaltavano maggiormente il coraggio dei singoli, il capo della Regia Aeronautica prefer\u00ec organizzare \"trasvolate di flotta\", in cui un numero consistente di aerei da lui in persona comandati in volo, percorrevano lunghe tratte a dimostrazione dei progressi della tecnica e della affidabilit\u00e0 delle soluzioni aeronautiche italiane. In queste trasvolate, Balbo volle sempre con s\u00e9 Cagna come copilota e prezioso aiuto nella organizzazione.\nIl soccorso alla \"tenda rossa\".\nRientrati dalla trasvolata mediterranea, Balbo decise di inviarlo come copilota del gi\u00e0 celebre trasvolatore Umberto Maddalena su di un Savoia-Marchetti S.55A al soccorso del generale Umberto Nobile, precipitato sulla banchisa polare artica il 25 maggio e rifugiato con alcuni sopravvissuti nella celebre \"tenda rossa\" dopo il disastro del \"dirigibile Italia\". I due, guidati da terra dai naufraghi per mezzo di un rudimentale sistema via radio, riuscirono, pur tra grandi difficolt\u00e0 dovute alle condizioni meteorologiche, a trovare e rifornire gli esploratori prigionieri dei ghiacci, consentendogli di sopravvivere fino al 12 luglio, data di arrivo del rompighiaccio Krassin che li trasse in salvo.\nDopo questa impresa, gli fu conferita la medaglia d'oro al valore aeronautico e venne transitato con il grado di tenente nella Regia Aeronautica. Italo Balbo lo volle con s\u00e9 come aiutante di volo e in tutte le successive imprese di trasvolata dell'Oceano Atlantico come copilota: la Crociera aerea transatlantica Italia-Brasile e la Crociera aerea del Decennale.\nDal giugno 1936 il Colonnello Cagna comanda il 15\u00ba Stormo fino all'aprile 1939.\nGenerale di brigata aerea.\nNel 1938, Cagna aiut\u00f2 Balbo a creare il primo reparto di paracadutisti dell'esercito italiano, i Fanti dell'Aria, nell'aeroporto di Castel Benito di cui Cagna stesso era responsabile.\nFu nominato capo dell'aeronautica in Libia e nominato generale di brigata aerea il 16 marzo 1939 a soli 37 anni, il pi\u00f9 giovane generale d'Italia. Lasci\u00f2 la Libia nel 1940 quando accett\u00f2 l'incarico di riorganizzare l'aviazione civile, con ci\u00f2 separandosi da Balbo per la prima volta nella carriera.\nDopo l'entrata dell'Italia nella seconda guerra mondiale il 10 giugno 1940 e la morte di Balbo, abbattuto nei cieli di Tobruk in un episodio di \"fuoco amico\" dalla contraerea italiana il 28 giugno dello stesso anno, ritorn\u00f2 all'impiego operativo quando gli venne affidato il comando della X Brigata Aerea Bombardamento Terrestre \"Marte\" con sede Cagliari Elmas equipaggiata con i trimotori da bombardamento Savoia-Marchetti S.M.79.\nLa morte nei cieli del Mediterraneo.\nAl comando della sua Brigata di bombardieri, si impegn\u00f2 in prima persona a fondo volando nelle prime rischiose operazioni di contrasto ai convogli britannici nel Mediterraneo organizzati per rifornire Malta.\nIl 1\u00ba agosto 1940, tutte le navi britanniche del Mediterraneo si coordinarono per mettere in atto l\"'operazione Hurry\", il cui intento era far giungere 12 caccia Hawker Hurricane a Malta per rinforzare le capacit\u00e0 difensive dell'isola. Il generale Cagna attacc\u00f2 con il suo S.M.79 le navi provenienti da Gibilterra, ma al largo delle isole Baleari il suo aereo, sceso alla quota di 2.500 metri per centrare pi\u00f9 efficacemente le navi nemiche, fu colpito dalla violenta reazione contraerea e precipit\u00f2 in mare uccidendo lui e tutto il suo equipaggio, di cui faceva parte il colonnello Nello Capanni (nato a Castelnovo ne' Monti - Reggio Emilia - il 22 ottobre 1902) e il sottotenente Guglielmo Pallavicini (nato a Parigi il 14 aprile 1914). Nella stessa formazione fu abbattuto anche il S.M. 79 pilotato dal maggiore Guido Spolverato, nato a Vo' (Padova) il 12 maggio 1909.\nDediche e riconoscimenti.\nAl generale Stefano Cagna \u00e8 ora intitolato il 15\u00ba Stormo dell'Aeronautica Militare con base l'aeroporto di Cervia-Pisignano. Il portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Cagna tra di esse.\nLa citt\u00e0 di Cagliari ha dedicato al generale Cagna una strada adiacente a una zona militare della Regia Aeronautica Militare."}
{"id": "2209157", "revid": "767487", "url": "https://it.wikipedia.org/wiki?curid=2209157", "title": "William Douglas Humia Menezes", "text": "Caratteristiche tecniche.\nGiocava come centrocampista difensivo.\nCarriera.\nClub.\nCresciuto nelle giovanili del Cruzeiro fu promosso in prima squadra a 19 anni. Nonostante la squadra vivesse un periodo povero di vittorie Douglas entr\u00f2 comunque nelle grazie dei tifosi. Trasferitosi nel 1988 per giocare prima nella Portuguesa e successivamente allo Sporting Lisbona, torn\u00f2 al Cruzeiro nel 1992, per fare parte della squadra soprannominata \"Dream Team\" e vinse la Supercoppa Sudamericana.\nNazionale.\nCon la Nazionale di calcio del Brasile fu convocato per la Copa Am\u00e9rica 1983 e gioc\u00f2 alla Copa Am\u00e9rica 1987. In tutto ha collezionato 11 presenze con la maglia del Brasile."}
{"id": "2209158", "revid": "21829059", "url": "https://it.wikipedia.org/wiki?curid=2209158", "title": "Krakatau", "text": ""}
{"id": "2209163", "revid": "33751", "url": "https://it.wikipedia.org/wiki?curid=2209163", "title": "Club Sol de Am\u00e9rica", "text": "Il Sol de America, abbreviazione di Club Sol de America, \u00e8 una societ\u00e0 polisportiva e calcistica di Barrio Obrero sobborgo di Asunci\u00f3n, in Paraguay.\nLa prima maglia \u00e8 completamente di colore blu.\nStoria.\nLa fondazione risale al 22 febbraio 1909. Attualmente milita nella prima divisione del campionato nazionale, dove \u00e8 ritornata nel 2006, dopo due anni in Seconda Divisione.\nIn Copa Libertadores vanta 6 apparizioni (al 2008); il miglior piazzamento risale al 1989 quando ha raggiunto i quarti di finale.\nRosa.\n\"Aggiornata al 30 luglio 2010\""}
{"id": "2209168", "revid": "36426", "url": "https://it.wikipedia.org/wiki?curid=2209168", "title": "Colonne Romane di Brindisi", "text": ""}
{"id": "2209169", "revid": "38120", "url": "https://it.wikipedia.org/wiki?curid=2209169", "title": "Monumento ai Caduti della Prima guerra mondiale (Brindisi)", "text": ""}
{"id": "2209172", "revid": "36426", "url": "https://it.wikipedia.org/wiki?curid=2209172", "title": "Loggia del Palazzo Balsamo (Brindisi)", "text": ""}
{"id": "2209173", "revid": "36426", "url": "https://it.wikipedia.org/wiki?curid=2209173", "title": "Vasche Limarie (Brindisi)", "text": ""}
{"id": "2209174", "revid": "320578", "url": "https://it.wikipedia.org/wiki?curid=2209174", "title": "Castello Alfonsino di Brindisi", "text": ""}
{"id": "2209176", "revid": "3831", "url": "https://it.wikipedia.org/wiki?curid=2209176", "title": "Castello svevo di Brindisi", "text": ""}
{"id": "2209179", "revid": "729019", "url": "https://it.wikipedia.org/wiki?curid=2209179", "title": "Seconda guerra illirica", "text": "La Seconda guerra illirica \u00e8 stato un conflitto armato, durato dal 220 a.C. al 219 a.C., che vide gli illiri opposti allo Stato romano.\nContesto storico.\nNegli anni immediatamente precedenti la Repubblica Romana era impegnata prima nel contenere l'avanzata delle trib\u00f9 galliche in Etruria (battaglia di Talamone) e, in seguito, a conquistare l'intera Italia settentrionale, creando la provincia della Gallia Cisalpina. Contemporaneamente crescevano le tensioni tra Roma ed Annibale, che dal 221 a.C. aveva assunto il pieno comando della Spagna cartaginese e stava occupando militarmente tutta l'area a sud del fiume Ebro.\n\"Casus belli\".\nDemetrio di Faro (reggente dello stato illirico, tributario di Roma) decise di allearsi con il re macedone Antigono Dosone, aiutandolo nella guerra contro Cleomene III, re di Sparta. Riteneva in questo modo di essersi assicurato il potente appoggio della Macedonia; al tempo stesso pensava che Roma fosse troppo impegnata con la conquista della Gallia Cisalpina e con il crescente confronto con Cartagine e Annibale per occuparsi anche di altri fronti.\nDemetrio inizi\u00f2 proditoriamente ad avventurarsi con atti di pirateria nel mare Adriatico, saccheggiando e distruggendo le citt\u00e0 illiriche soggette ai Romani, e violando la clausola del trattato, navigando con 50 navi oltre Lissa (l'attuale citt\u00e0 di Alessio in Albania, violando cos\u00ec gli accordi stipulati al termine della Prima guerra illirica) e devastando molte delle isole Cicladi, e conquistando la citt\u00e0 di \"Pylos\" (l'odierna Navarino), catturando oltre 50 navi. Mand\u00f2 poi una consistente guarnigione a Dimale (nei pressi della moderna Durazzo), fornita di tutti i mezzi necessari; elimin\u00f2 tutti i suoi oppositori politici dalle citt\u00e0 conquistate, affidando il governo ad amici; e mise 6.000 armati a presidiare l'isola di Faro.\nLa guerra.\nI Romani, al contrario, constatando la florida condizione del regno di Macedonia, decisero di non lasciare impunite queste violazioni al trattato precedente e reagirono tempestivamente, punendo Demetrio per la sua ingratitudine e temerariet\u00e0. Si racconta che quando gli ambasciatori romani avuta la sensazione che Annibale stesse cercando a tutti i costi la guerra, informarono il Senato romano che, di fronte alla minaccia di una nuova guerra, prese le misure necessarie per consolidare le proprie conquiste ad oriente, in Illiria. Nel 219 a.C. il Senato romano, infatti, assegn\u00f2 il comando della flotta romana al console Lucio Emilio Paolo, che in brevissimo tempo occup\u00f2 le principali roccaforti nemiche, a partire da quella di \"Dimale\" (vicino alla citt\u00e0 di Apollonia, nell'attuale Albania), conquistata in soli sette giorni, che butt\u00f2 nello sconforto il nemico, tanto da dichiarare la resa. Cadde, infine, la stessa \"Pharos\" (che il console rase al suolo).\nConseguenze.\nLa sconfitta subita contro i Romani, costrinse Demetrio a trovare rifugio presso Filippo V. Alla corte del re macedone Demetrio trascorse il resto della propria vita, diventandone uno dei consiglieri pi\u00f9 ascoltati. Il console romano, Lucio Emilio Paolo, sottomise il resto dell'Illiria, riorganizzandola nuovamente, per poi fare ritorno in patria verso la fine dell'estate, dove gli fu concesso, insieme al console Marco Livio Salinatore, il meritato trionfo. I Romani inviarono un'ambasciata presso la corte macedone, per chiedere la consegna di Demetrio, ma senza risultati ."}
{"id": "2209180", "revid": "346948", "url": "https://it.wikipedia.org/wiki?curid=2209180", "title": "Carabinieri del Cile", "text": ""}
{"id": "2209181", "revid": "339392", "url": "https://it.wikipedia.org/wiki?curid=2209181", "title": "Bran (mitologia)", "text": ""}
{"id": "2209182", "revid": "36426", "url": "https://it.wikipedia.org/wiki?curid=2209182", "title": "Fontana Tancredi (Brindisi)", "text": ""}
{"id": "2209189", "revid": "287204", "url": "https://it.wikipedia.org/wiki?curid=2209189", "title": "Lucrezia Lerro", "text": "Biografia.\nLaureata in Scienze dell'educazione e in Psicologia, alcune sue poesie sono state pubblicate sulle riviste \"Poesia\" (2001-2003), \"Palomar\" (2003), \"Nuovi Argomenti\", \"Nuovissima poesia italiana\" (Oscar Mondadori) e \"L'Almanacco dello specchio\" (Mondadori).\nPer la rivista \"Panta\", Bompiani 2008, scrive \"I fiori avrebbero potuto durare\".\nPer il film \"Il pianto della statua\", regia di Elisabetta Sgarbi, scrive \"La prima notte della madre dopo la morte del figlio\".\nIl primo romanzo \"Certi giorni sono felice\", 2005 viene selezionato tra i finalisti del Premio Strega e riedito da Bompiani nel 2008. \nPubblica i romanzi \"Il rimedio perfetto\", 2007; \"La pi\u00f9 bella del mondo\", 2008 (Premio Fondazione Carical Grinzane Cavour); \"La bambina che disegnava cuori\", 2010; \"Sul fondo del mare c'\u00e8 una vita leggera\", 2012, tutti per Bompiani. Ha pubblicato per Mondadori 2013; \"La confraternita delle puttane\", e il suo ultimo romanzo \u00e8 \"Il sangue matto,\" Mondadori, 2015: il suo ultimo libro di poesie \u00e8 \"Il corollario della felicit\u00e0\", Stampa2009, 2014. Per la collana \"vite esagerate\" ha scritto \"Il contagio dell'amore,\" San Paolo, 2016: \"La giravolta delle libellule,\" per La nave di Teseo (2017).\nOpere.\nRomanzi\nPoesia\nTeatro\nRiconoscimenti.\nCittadinanza onoraria Comune di Omignano, 2017\nPer \"Certi giorni sono felice\":\nPer \"Il rimedio perfetto\":\nPer \"La pi\u00f9 bella del mondo\":\nPer \"L'amore dei nuotatori\":\nPer \"La confraternita delle puttane\":\nPer \"Il corollario della felicit\u00e0\":"}
{"id": "2209190", "revid": "256896", "url": "https://it.wikipedia.org/wiki?curid=2209190", "title": "Base logistica delle Nazioni Unite (Brindisi)", "text": ""}
{"id": "2209193", "revid": "1982", "url": "https://it.wikipedia.org/wiki?curid=2209193", "title": "Centrale Edipower di Brindisi", "text": ""}
{"id": "2209195", "revid": "1543377", "url": "https://it.wikipedia.org/wiki?curid=2209195", "title": "Kinopanorama", "text": "Il Kinopanorama \u00e8 un tipo di formato cinematografico panoramico che prevede l'uso di tre obiettivi e tre pellicole.\nFu sviluppato tra il 1956 e il 1957 in Unione Sovietica, ed il primo film in questo formato fu proiettato il 28 febbraio 1958."}
{"id": "2209207", "revid": "6923", "url": "https://it.wikipedia.org/wiki?curid=2209207", "title": "Prototipo &quot;City Car&quot; FIAT", "text": ""}
{"id": "2209209", "revid": "36426", "url": "https://it.wikipedia.org/wiki?curid=2209209", "title": "Museo diocesano di San Severo", "text": ""}
{"id": "2209229", "revid": "1305772", "url": "https://it.wikipedia.org/wiki?curid=2209229", "title": "Paul Johnson", "text": " "}
{"id": "2209230", "revid": "1226", "url": "https://it.wikipedia.org/wiki?curid=2209230", "title": "Invasion (film 1968)", "text": ""}
{"id": "2209231", "revid": "339392", "url": "https://it.wikipedia.org/wiki?curid=2209231", "title": "Museo del Mare (Palermo)", "text": ""}
{"id": "2209232", "revid": "228587", "url": "https://it.wikipedia.org/wiki?curid=2209232", "title": "Sci alpino ai XX Giochi olimpici invernali - Slalom speciale femminile", "text": "Tra le competizioni dello sci alpino ai XX Giochi olimpici invernali di lo slalom speciale femminile si disput\u00f2 mercoled\u00ec 22 febbraio sulla pista Giovanni Alberto Agnelli di Sestriere; la svedese Anja P\u00e4rson vinse la medaglia d'oro, le austriache Nicole Hosp e Marlies Schild rispettivamente quella d'argento e quella di bronzo.\nDetentrice uscente del titolo era la croata Janica Kosteli\u0107, che aveva vinto la gara dei XIX Giochi olimpici invernali di disputata sul tracciato di Deer Valley precedendo la francese Laure Pequegnot (medaglia d'argento) e la P\u00e4rson (medaglia di bronzo); la Kosteli\u0107 era anche la campionessa mondiale in carica, avendo vinto a Bormio/Santa Caterina Valfurva 2005 davanti alla finlandese Tanja Poutiainen e alla ceca \u0160\u00e1rka Z\u00e1hrobsk\u00e1.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\n1\u00aa manche:\nOre: 14.45 (UTC+1)\nPista: Giovanni Alberto Agnelli\nPartenza: 2\u00a0210\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 180\u00a0m\nPorte: 50\nTracciatore: Philippe Martin (Francia)\n2\u00aa manche:\nOre: 17.45 (UTC+1)\nPista: Giovanni Alberto Agnelli\nPartenza: 2\u00a0210\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 180\u00a0m\nPorte: 51\nTracciatore: Bernd Brunner (Austria)"}
{"id": "2209233", "revid": "486946", "url": "https://it.wikipedia.org/wiki?curid=2209233", "title": "Museo d'Arte Moderna e Contemporanea di Palazzo Belmonte Riso", "text": ""}
{"id": "2209235", "revid": "767487", "url": "https://it.wikipedia.org/wiki?curid=2209235", "title": "Publio Claudio Pulcro (console 249 a.C.)", "text": "Biografia.\nEsponente della \"gens Claudia\", fu eletto edile nel 253 a.C. e console nel 249 a.C.. Era il secondogenito di Appio Claudio Caudice, console nel 264 a.C.. Fu il primo membro della \"gens Claudia\" che venne chiamato \"Pulcher\" (bello).\nDurante l'anno di consolato gli fu anche affidato il comando della flotta romana presso Lilibeo. Anche se gli auspici erano sfavorevoli, Publio decise di attaccare e la flotta romana fu sconfitta dai Cartaginesi nella battaglia di Drepana, perdendo quasi tutte le navi.\nPublio fu richiamato e gli fu chiesto di nominare un dittatore; Publio scelse Marco Claudio Glicia, figlio di un liberto, ma la nomina fu subito sospesa.\nPublio Claudio fu accusato di alto tradimento, e, secondo Polibio e Cicerone, fu severamente punito. Secondo altre fonti, la procedura di condanna venne sospesa a causa di una tempesta, e venne respinta una seconda volta con una multa.\nPublio Claudio Pulcro non sopravvisse molto alla sua caduta in disgrazia; mor\u00ec prima del 246 a.C., probabilmente suicida.\nEra il padre di Appio Claudio Pulcro, console nell'anno 212 a.C.."}
{"id": "2209236", "revid": "36426", "url": "https://it.wikipedia.org/wiki?curid=2209236", "title": "Osservatorio Astronomico di Palermo", "text": ""}
{"id": "2209242", "revid": "287204", "url": "https://it.wikipedia.org/wiki?curid=2209242", "title": "Cinemiracle", "text": "Il formato cinematografico Cinemiracle era un formato panoramico realizzato negli anni 1950 in concorrenza con il formato Cinerama.\nCome il formato concorrente usava tre macchine da presa per riprendere un'immagine con formato 2.59:1, usando due specchi per dare alle macchine laterali lo stesso centro ottico della macchina centrale. La proiezione avveniva su uno schermo curvo, con un angolo di 120\u00b0.\nIn questo formato fu girato solo il film \"Windjammer\", proiettato per la prima volta l'8 aprile 1958. In seguito il brevetto del Cinemiracle fu acquistato dalla Cinerama, che soppresse il formato."}
{"id": "2209246", "revid": "102839307", "url": "https://it.wikipedia.org/wiki?curid=2209246", "title": "Crossover (Sano Business)", "text": "Crossover \u00e8 un album del collettivo hip hop italiano Sano Business."}
{"id": "2209251", "revid": "36426", "url": "https://it.wikipedia.org/wiki?curid=2209251", "title": "Casa Museo di Monticello Amiata", "text": ""}
{"id": "2209252", "revid": "1305772", "url": "https://it.wikipedia.org/wiki?curid=2209252", "title": "Ricevitore", "text": ""}
{"id": "2209254", "revid": "36426", "url": "https://it.wikipedia.org/wiki?curid=2209254", "title": "Museo di Storia Naturale del Mediterraneo", "text": ""}
{"id": "2209256", "revid": "203463", "url": "https://it.wikipedia.org/wiki?curid=2209256", "title": "Nel cosmo alla ricerca della vita", "text": "Nel cosmo alla ricerca della vita \u00e8 un libro scritto da Piero Angela, che raccoglie e indaga sui vari pezzi di un puzzle affascinante come quello che comprende l'origine e lo sviluppo dell'universo, la formazione dei pianeti e dei sistemi solari, la nascita della vita e delle creature intelligenti e soprattutto se il modello terrestre sia unico e non riproducibile altrove.\nAngela intervista decine di esperti in materia e si sofferma sugli studi portati avanti dalla NASA sulle civilt\u00e0 extraterrestri. Angela ipotizza, sempre con un'impronta scientifica, viaggi alla velocit\u00e0 della luce, stazioni spaziali e cos\u00ec via.\nDescrizione dei capitoli.\nNel primo capitolo Angela descrive l'Universo, la sua possibile nascita ed evoluzione, la teoria del Big Bang, le trasformazioni dell'idrogeno in ossigeno, azoto e cos\u00ec via. Angela definisce l'osservazione del cosmo come una macchina del tempo, dato che siamo in grado di fotografare galassie e vederle come erano milioni di anni fa, anche se non siamo ancora in grado di vedere fisicamente i primi atti dell'universo. Angela si sofferma sulla nascita delle stelle, sia di quelle piccole sia di quelle grandi (supernove), sia delle stelle come il sole cosiddette della seconda generazione. Chiude il capitolo una descrizione della formazione di un pianeta come la terra.\nNel secondo capitolo Angela affronta la delicata questione della nascita di un sistema solare, dall'esplosione di una supernova al collasso della nebulosa dalla quale nacquero nebulose pi\u00f9 piccole, embrioni del sistema solare a noi noto. Alla fine il sole si accese e il gas interstellare venne assorbito dai pianeti. La seconda parte del capitolo \u00e8 dedicata alla evoluzione della terra, dalla formazione della crosta alla caduta dei meteoriti, alla formazione dei bacini d'acqua. L'ultima parte del capitolo \u00e8 dedicata alle caratteristiche necessarie per rendere un pianeta abitabile.\nIl terzo capitolo esplora una tematica affascinante come quella dell'origine della vita, dal brodo primordiale, alle prime reazioni chimiche con la nascita delle prime forme cellulari. Successivamente Angela indaga sulle possibilit\u00e0 di una forma di vita su Marte e si pone il dilemma su quando cominci la vita e su quale sia il punto di separazione tra non vita e vita e soprattutto verifica le tante affinit\u00e0 presenti tra tutti gli esseri viventi.\nIl quarto capitolo \u00e8 imperniato sui batteri e principalmente sulla formazione della membrana che ha consentito di porre una delimitazione tra dentro e fuori, tra l'interno dell'organismo e l'esterno e sui passi fondamentali che hanno portato alla duplicazione e replicazione del DNA.\nIl divulgatore cerca di scoprire quale siano state le prime tracce di vita, dai microfossili risalenti a 3 miliardi e 400 milioni di anni fa in poi e le rivoluzioni, come quella dell'ossigeno, che hanno dovuto affrontare e sopportare le prime forme di vita.\nNel quinto capitolo vengono sviscerate varie tematiche, la cui principale \u00e8 lo sviluppo dell'intelligenza diversificato a seconda della specie in questione. Tema centrale \u00e8 lo sviluppo del sistema nervoso, che ha indubbiamente avvantaggiato i suoi possessori per reagire ed adattarsi meglio all'ambiente. Nella parte centrale del capitolo Angela disquisisce con i suoi esperti sulla rivoluzionaria postura eretta dell'uomo che lo svantaggiava dal punto di vista della velocit\u00e0 di corsa, ma che gli offriva la possibilit\u00e0 di usare le mani come uno strumento in pi\u00f9 rispetto a prima. A questo punto Angela traccia una breve possibile storia dell'uomo primitivo, con le sue varie fasi di evoluzione e di distinzione rispetti ai primati, come ad esempio il linguaggio elaborato. Angela ed i suoi esperti tracciano anche l'elenco di quelle specie animali candidate a sostituire l'uomo nel caso quest'ultimo si estingua.\nLe civilt\u00e0 extraterrestri sono al centro del sesto capitolo, nel quale Angela ed i suoi esperti ci mostrano una sequenza di studi probabilistici atti ad identificare sistemi solari simile al nostro e che potrebbero avere un pianeta collocato alla giusta distanza dalla stella e con caratteristiche adatte per dar luogo ad una forma di vita batterica, e da questa ultima a forme di vita pluricellulare e poi a seguire a forme intelligenti. Nella parte finale del capitolo Angela si interessa di individuare quante civilt\u00e0 tecnologiche ci possano essere nella galassia e nell'universo.\nNel settimo capitolo il protagonista \u00e8 il segnale proveniente dallo spazio da ricercare, analizzare e catalogare come prodotto di una civilt\u00e0. I tipi di segnali, affermano gli esperti di Angela sono due, quelli simili ai radiofari preparati per essere captati da altri e quelli definiti involontari che potrebbero raggiungere la terra semprech\u00e9 abbiano la potenza necessaria.\nIl problema nasce, come afferma Angela dalla difficolt\u00e0 ad interpretare correttamente un eventuale messaggio. Ecco perch\u00e9 alcune missioni spaziali, come il Programma Voyager hanno previsto il caricamento di 117 fotografie della terra che descrivono tutti gli aspetti peculiari del pianeta e della vita, oltre ad un giradischi per ascoltare l'arte prodotta dalla nostra civilt\u00e0.\nNella parte centrale del capitolo, Angela affronta l'eventuale shock e crisi religiosa che la scoperta di una fonte di vita extraterrestre potrebbe comportare, mentre la parte finale \u00e8 dedicata alle possibili strategie di ascolto, quali puntare fissamente una o un gruppo di stelle oppure spaziare il pi\u00f9 possibile alla ricerca di segnali.\nI viaggi cosmologici, con le loro inevitabili migliorie tecnologiche e le loro alte spese sono gli argomenti dibattuti nell'ottavo capitolo. Gli studiosi pensano a nuove forme di propulsione che possano garantire velocit\u00e0 vicine a quella della luce e a tecniche per ibernare i corpi degli astronauti, ma allo stato attuale queste proposte appaiono pi\u00f9 che altro fantascientifiche. Successivamente Angela introduce il tema delle stazioni spaziali e dell'adattamento psicologico e fisiologico e delle motivazione che potrebbero incentivare le ricerche in questo settore. \nGli UFO, con i loro innumerevoli avvistamenti, ma anche con gli errori di percezione e di valutazione sono l'argomento principe del nono capitolo. Angela narra le storie di presunti rapimenti e la difficolt\u00e0 a reperire elementi scientifici a sostegno dell'esistenza degli oggetti volanti alieni e spiega le conclusioni alle quali \u00e8 giunta l'aviazione statunitense dopo 22 anni di indagini, sfociate nel rapporto del progetto Blue Book.\nIl decimo capitolo \u00e8 pervaso da una serie di domande epocali, riguardanti la fine della terra, la durata della specie umana, la fine del Sole, la morte dell'Universo con le varie ipotesi formulate dagli esperti."}
{"id": "2209257", "revid": "339392", "url": "https://it.wikipedia.org/wiki?curid=2209257", "title": "Museo della Deportazione (Prato)", "text": ""}
{"id": "2209259", "revid": "287204", "url": "https://it.wikipedia.org/wiki?curid=2209259", "title": "Antonio Ulrico di Brunswick-Luneburg", "text": ""}
{"id": "2209260", "revid": "36426", "url": "https://it.wikipedia.org/wiki?curid=2209260", "title": "Parco Sculture del Chianti", "text": ""}
{"id": "2209274", "revid": "1444886", "url": "https://it.wikipedia.org/wiki?curid=2209274", "title": "Pietro Rampulla", "text": "Ha avuto un ruolo importante nella strage di Capaci, nella quale persero la vita il giudice antimafia Giovanni Falcone, la moglie Francesca Morvillo e gli agenti di scorta: \u00e8 stato infatti identificato come l'uomo che ha confezionato l'ordigno che venne poi collocato nel tunnel sotto l'autostrada.\nIn relazione a questa circostanza, Rampulla \u00e8 stato condannato all'ergastolo nel 1997, sentenza confermata in Cassazione nel 2002.In seguito alla condanna, il ruolo di capo della famiglia di Mistretta sarebbe stato affidato al fratello Sebastiano."}
{"id": "2209286", "revid": "287204", "url": "https://it.wikipedia.org/wiki?curid=2209286", "title": "Peseta peruviana", "text": "La peseta \u00e8 stata una valuta emessa per un breve periodo dal Per\u00f9 tra il 1880 e il 1882. La \"peseta\" era suddivisa in 10 \"reales\", con 5 \"pesetas\" pari a 1 \"sol\". Il \"sol\" continu\u00f2 ad essere prodotto durante questo periodo e non fu sostituito dalla \"peseta\".\nMonete.\nMonete d'argento furono emesse dalla zecca di Lima nel 1880 in tagli da 1 e 5 \"pesetas\", con ulteriori emissioni di monete da 5 \"pesetas\" fatte nel 1881 e nel 1882 dalla zecca di Ayacucho. Un esiguo numero di monete da \u00bd \"real\" furono coniate nel 1882, sempre dalla zecca di Ayacucho."}
{"id": "2209288", "revid": "330137", "url": "https://it.wikipedia.org/wiki?curid=2209288", "title": "Latruncoli", "text": ""}
{"id": "2209292", "revid": "105911", "url": "https://it.wikipedia.org/wiki?curid=2209292", "title": "Teologia razionale", "text": "La teologia razionale (o teologia naturale) \u00e8 la branca della teologia che si caratterizza per il tentativo di dimostrare, a partire dall'uso della sola ragione, l'esistenza e gli attributi ontologici di Dio. Pi\u00f9 precisamente, secondo Johann August Eberhard, autore di formazione wolffiana che nel 1781 pubblica una preparazione alla teologia naturale, \u00e8 \u00abla conoscenza scientifica dell'esistenza e degli attributi divini basata sulla ragione\u00bb. Gi\u00e0 implicito nella Scolastica medievale, il termine compare nell'opera postuma (1484, ma scritta nel 1434-1436) di Raymond Sebond (c. 1385-1436), entra nell'uso filosofico a partire da Francesco Bacone, e si diffonde in ambiente leibniziano a partire da Christian Wolff nel 1700.\nRipresa da Kant (che ne critica il valore conoscitivo), essa si oppone alla teologia rivelata, che fonda i suoi asserti sulla fonte testuale delle Sacre Scritture e/o dei Dogmi ecclesiastici.\nNel tempo il termine \u00e8 stato soppiantato da quello di teologia fondamentale in ambiente confessionale cattolico e da filosofia della religione nell'ambito filosofico continentale, mentre resiste in ambito filosofico analitico."}
{"id": "2209302", "revid": "211345", "url": "https://it.wikipedia.org/wiki?curid=2209302", "title": "Teologia naturale", "text": ""}
{"id": "2209308", "revid": "1903322", "url": "https://it.wikipedia.org/wiki?curid=2209308", "title": "Rainer Zitelmann", "text": "Biografia.\nFiglio del teologo tedesco Arnulf Zitelmann, abbraccia in giovane et\u00e0 la dottrina del Maoismo. Tra il 1978 e il 1986, studiando storia e scienze politiche presso l'Universit\u00e0 tecnica di Darmstadt, diventa marxista. \nConsegue il titolo di dottore di ricerca, con valutazione summa cum laude, con una dissertazione sugli obiettivi sociali, economici e politici di Hitler, dal titolo \"Hitler: Selbstverst\u00e4ndnis eines Revolution\u00e4rs\", realizzata sotto la supervisione dello storico tedesco Karl Otmar von Aretin. La traduzione italiana \u00e8 edita da Laterza nel 1991, mentre nel 2000 la ricerca \u00e8 pubblicata in lingua inglese, presso la \"London House,\" con il titolo \"Hitler: The Politics of Seduction.\" \nTra il 1987 e il 1992, Zitelmann lavora come professore assistente all'Universit\u00e0 libera di Berlino. Dal 1992 e il 1993 \u00e8 stato curatore editoriale e membro del comitato esecutivo per la casa editrice \"Ullstein und Propyl\u00e4en\". Si \u00e8 quindi trasferito nel maggior quotidiano tedesco, \"Die Welt\", dove \u00e8 stato a capo della sezione intitolata \"Pensiero contemporaneo\". Zitelmann \u00e8 pi\u00f9 tardi al dipartimento di \"Storia contemporanea\" del giornale, prima di trasferirsi nella sua sezione \"Propriet\u00e0 immobiliari\".\nNel 2000 fonda la Dr.ZitelmannPB.GmbH, che ha portato a essere la societ\u00e0 di consulenza per le pubbliche relazioni leader nel mercato dell'immobiliare tedesco. Ha ceduto l'impresa - che cambia nome in PB3C - nel 2016.\nA partire dal 2011 Zitelmann ha pubblicato numerosi libri di imprenditorialit\u00e0 e finanza. Il suo libro \"Dare To Be Different And Grow Rich\" \u00e8 stato tradotto in 10 lingue. \nNel 2016, sotto la supervisione di Wolfgang Lauterbach, della facolt\u00e0 di Economics and Social Sciences dell'Universit\u00e0 di Potsdam, Zitelmann ha completato il suo secondo dottorato di ricerca, con valutazione \"magna cum laude\", presentando una tesi sulla psicologia dell'uomo ricchissimo. Lo studio \u00e8 stato pubblicato in Germania nel 2017 e in lingua inglese nel 2018, con il titolo \"The Wealth Elite\". \nNello stesso periodo ha pubblicato un libro sulla storia del capitalismo, pubblicato in italiano nel 2020 dalla casa editrice dell'Istituto Bruno Leoni con il titolo \"La forza del capitalismo. Un viaggio nella storia recente di cinque continenti\".\nAttivit\u00e0 storiografica.\nHitler e le sue politiche.\nNella sua prima tesi dottorale, Rainer Zitelmann ha usato un'ampia gamma di fonti per decostruire i messaggi e gli obiettivi di Adolf Hitler, in particolare le sue politiche sociali, economiche e domestiche. Un'intuizione della sua ricerca riguarda il fatto che Hitler si fosse concentrato in modo intenso sulle questioni di politica sociale ed economica: in questo modo Zitelmann dimostra come le motivazioni anticapitalistiche e rivoluzionarie giocassero un ruolo chiave nella visione del mondo del F\u00fchrer, pi\u00f9 di quanto non fosse stato ipotizzato in precedenza.\nZitelmann rigetta anche la tesi, prevalente nell'opinione degli studiosi, che l'obiettivo ultimo di Hitler fosse quello di restaurare una utopia agraria pre-moderna. La sua ricerca dimostra l'esatto opposto, ovvero che Hitler fosse uno fedele sostenitore della societ\u00e0 industriale moderna e, per certi versi, avesse anche ammirato gli Stati Uniti d'America. Pertanto, la modernizzazione innescata dal nazionalsocialismo non sarebbe stata \"involontaria\", come sostenuto in precedenza dalla storiografia, bens\u00ec voluta da Hitler.\nLa \"storicizzazione\" del Nazionalsocialismo.\nLa sua attivit\u00e0 storiografica ha suscitato polemiche con la pubblicazione dell'antologia \"Schatten der Vergangenheit\", che ha curato insieme a Eckhard Jesse e Uwe Backes. Nella loro antologia, gli studiosi hanno l'obiettivo dichiarato di seguire l'appello formulato da Martin Broszat, nel 1985, per la storicizzazione del nazionalsocialismo. Come sottolineano nella loro introduzione, i curatori hanno lo scopo di \"oggettivare l'esame dell'era nazista\". [...] Solo una storiografia enfaticamente sobria e priva di echi moralizzanti pu\u00f2 creare le basi per valutare le conseguenze storiche e politico-morali dei crimini di massa commessi dal nazionalsocialismo\".\nStudi sociologici.\nL'\u00e9lite e la psicologia del super-ricco.\nNel 2017, le ricerche di Zitelmann sugli individui con un patrimonio di decine e centinaia di milioni di dollari sono confluite in \"The Wealth Elite\". Il libro \u00e8 uno studio innovativo sulla psicologia dei super-ricchi, che si basava, in parte, sulle testimonianze approfondite di 45 individui eccezionalmente facoltosi. Lo studio ha assunto la forma di uno studio di scienze sociali con approccio qualitativo, poich\u00e9 non esistono coorti sufficientemente ampie e rappresentative per uno studio quantitativo del fenomeno. \nLa maggior parte degli intervistati dello studio era composta da \"self-made men\" multimilionari. Lo studio mostra che un'alta percentuale dei super-ricchi era impegnata in attivit\u00e0 imprenditoriali gi\u00e0 ai tempi della scuola e/o dell'universit\u00e0. Uno dei risultati pi\u00f9 sorprendenti dello studio \u00e8 che una grandissima parte dei super-ricchi erano atleti altamente competitivi in giovent\u00f9.\nAl contrario, il loro rendimento scolastico non ha giocato un ruolo decisivo nel livello di ricchezza raggiunto: il quartile pi\u00f9 alto degli intervistati (patrimonio compreso tra 330 milioni e 3,3 miliardi di dollari) aveva addirittura pi\u00f9 esponenti senza laurea che il quartile inferiore (patrimonio tra 11 e 33 milioni di dollari). Nel loro processo decisionale, gli intervistati ultra-ricchi di Zitelmann tendevano ad agire in modo intuitivo piuttosto che analitico.\nLo studio ha rilevato che le conoscenze implicite acquisite in seguito ad esperienze di apprendimento implicite - spesso informali - hanno svolto un ruolo molto pi\u00f9 significativo rispetto all'istruzione accademica. Tutti gli intervistati hanno completato un test di personalit\u00e0 Big Five. Questo ha rivelato che la coscienza \u00e8 un tratto particolarmente forte e il nevroticismo un tratto particolarmente debole. Anche l'estroversione e l'apertura a nuove esperienze erano tratti pronunciati. Ci\u00f2 conferma i risultati delle ricerche precedenti. \nPer contro, Zitelmann rileva che la ricerca ha finora sottovalutato il ruolo delle capacit\u00e0 di vendita nel successo finanziario dei super-ricchi. Gli stessi intervistati hanno valutato l'importanza delle capacit\u00e0 di vendita in modo estremamente positivo. La maggior parte degli intervistati facoltosi di Zitelmann ha superato notevoli battute d'arresto e crisi nel momento in cui ha costruito la sua ricchezza - e dalle interviste \u00e8 emerso che ci sono molte somiglianze nel modo di affrontare le sconfitte. Uno dei risultati chiave della ricerca \u00e8 che molti tra i \"self-made men\" sono degli anticonformisti assoluti, che sono andati ripetutamente contro l'opinione dominante e per questa ragione sono stati in grado di costruire la loro ricchezza.\nStereotipi e pregiudizi contro i ricchi.\nNel 2020 \u00e8 stato pubblicato il libro di Zitelmann \"The Rich in Public Opinion\". Nel volume, Zitelmann critica il fatto che la ricerca accademica sul pregiudizio abbia finora trascurato di indagare il pregiudizio contro una particolare minoranza: i ricchi. Il suo libro si basa su un'indagine internazionale condotta dall'Allensbacher Institute e da Ipsos Mori in Germania, Stati Uniti, Gran Bretagna e Francia. \nSulla base del sondaggio, gli intervistati sono stati assegnati a uno dei tre gruppi: \"invidiatori sociali\", \"non invidiatori\" e \"ambivalenti\". Emerge che gli \"invidiatori sociali\" rappresentano il 33% della popolazione della Germania, il 34% in Francia, il 20% negli Stati Uniti e il 18% in Gran Bretagna. \nZitelmann ne deriva un coefficiente di invidia sociale, che indica il rapporto tra gli \"invidiatori sociali\" e i \"non invidiatori\" in un dato paese. Un valore pari a 1,0 indica che il numero di \"invidiatori sociali\" e di \"non invidiatori\" abitanti si equivale. Un valore inferiore a 1,0 significa che il numero dei \"non-invidiatori\" \u00e8 superiore al numero degli Invasori sociali. Di conseguenza, risulta che l'invidia sociale \u00e8 pi\u00f9 alta in Francia a 1,26, seguita dalla Germania a 0,97. Il fenomeno \u00e8 invece significativamente pi\u00f9 basso negli Stati Uniti (0,42) e in Gran Bretagna (0,37). \nL'accuratezza nella definizione di questi tre gruppi si pu\u00f2 notare soprattutto nelle risposte chiaramente divergenti fornite da parte degli \"invidiatori sociali\" e dei \"non invidiatori\" a decine di domande poste dall'indagine. I tratti pi\u00f9 frequentemente attribuiti ai ricchi, da parte degli \"invidiatori\", sono quelli di: egocentrico, spietato, materialista, arrogante, avido, avido, freddo e superficiale. Al contrario, i tratti pi\u00f9 frequentemente attribuiti ai ricchi dai \"non-invidiatori\" sono: laborioso, intelligente, audace, fantasioso e visionario.\nAttivit\u00e0 giornalistica.\nRainer Zitelmann scrive per numerose testate europee e americane, inclusi i giornali tedeschi \"Die Welt\" e \"FAZ,\" lo svizzero \"Neue Z\u00fcrcher Zeitung\" e il quotidiano britannico \"The Daily Telegraph\". Scrive anche come columnist, a cadenza settimanale, per la versione statunitense del sito Forbes.com. Gli argomenti principali del suoi articolo sono la difesa del capitalismo e temi correlati alla ricerca della ricchezza. \nNel luglio 2020 inizia una collaborazione con il quotidiano online italiano Linkiesta.\nAttivit\u00e0 politica.\nDal 1994 Rainer Zitelmann \u00e8 membro del \"Freie Demokratische Partei\", partito di orientamento liberale tedesco."}
{"id": "2209310", "revid": "256896", "url": "https://it.wikipedia.org/wiki?curid=2209310", "title": "Cattedra Italiana di Esperanto", "text": ""}
{"id": "2209311", "revid": "1388811", "url": "https://it.wikipedia.org/wiki?curid=2209311", "title": "Come mi vorresti", "text": "Come mi vorresti \u00e8 un singolo di Renato Zero pubblicato nel 2004 da Tattica in formato CD, terzo estratto dell'album \"Cattura\".\nDescrizione.\nIl brano \u00e8 stato arrangiato da Geoff Westley.\nIl singolo inoltre ha avuto anche un bonus videoclip, ma solo nell'edizione dell'album con copertina con sfondo bianco (la prima edizione \u00e8 con copertina con sfondo nero).\n\u00c8 trasmesso in radio dal 2 aprile 2004.\nVideo musicale.\nIl video inizia con l'immagine di una donna che sembra dover scegliere il suo compagno di vita. Tra gli uomini che si propongono, lei li rifiuta tutti. Dopo essere andata via, tutti gli uomini che lei ha rifiutato la seguono e le chiedono un bacio.\nIntanto, in tutta la citt\u00e0 appaiono manifesti con sopra stampata l'immagine di Renato Zero. Successivamente, la ragazza si reca da una maga che, attraverso le carte, le dice che l'uomo della sua vita \u00e8 proprio il cantante. Nei giorni successivi, la giovane va alla ricerca del suo amore e lo incontra di sera in una piazza. La sorpresa \u00e8 che il cantante gi\u00e0 sapeva dell'incontro."}
{"id": "2209315", "revid": "80718660", "url": "https://it.wikipedia.org/wiki?curid=2209315", "title": "Inca peruviano", "text": "L'inca \u00e8 stata una valuta del Per\u00f9 tra il 1881 e il 1882. L'\"inca\" \u00e8 stato emesso solo in forma di banconote ed era suddiviso in 10 \"reales de inca\" o 100 \"centavos de inca\". Fu sostituito dal \"sol\" al cambio di 1 \"inca\" = 10 \"soles\". Le banconote furono ritirate nel 1882.\nBanconote.\nL'\"inca\" \u00e8 apparso su due serie di banconote, la prima realizzata sovrastampando vecchie banconote, la seconda consistente in un'emissione regolare. I tagli sovrastampati erano: 1 \"real de inca\", ottenuto dalle vecchie banconote da 1 \"sol\", 5 \"reales de inca\", stampati sulle vecchie banconote da 5 \"soles\", e 100 \"centavos de inca\" (pari a 1 \"inca\"), ottenuti dalle vecchie banconote da 100 \"soles\". L'emissione regolare era in tagli da 1, 5 e 100 \"incas\". Alcune delle banconote da 5 e 10 \"inca\" della serie regolare furono successivamente sovrastampati con il valore espresso in \"soles\"."}
{"id": "2209316", "revid": "104458", "url": "https://it.wikipedia.org/wiki?curid=2209316", "title": "Sci alpino ai XX Giochi olimpici invernali - Supergigante maschile", "text": "Tra le competizioni dello sci alpino ai XX Giochi olimpici invernali di il supergigante maschile si disput\u00f2 sabato 18 febbraio sulla pista Kandahar Banchetta di Sestriere; il norvegese Kjetil Andr\u00e9 Aamodt vinse la medaglia d'oro, l'austriaco Hermann Maier quella d'argento e lo svizzero Ambrosi Hoffmann quella di bronzo.\nDetentore uscente del titolo era lo stesso Aamodt, che aveva vinto la gara dei XIX Giochi olimpici invernali di disputata sul tracciato di Snowbasin precedendo gli austriaci Stephan Eberharter (medaglia d'argento) e Andreas Schifferer (medaglia di bronzo); il campione mondiale in carica era lo statunitense Bode Miller, vincitore a Bormio/Santa Caterina Valfurva 2005 davanti agli austriaci Michael Walchhofer e Benjamin Raich.\nRisultati.\nLegenda:\nDNF = prova non completata\nPos. = posizione\nOre: 14.45 (UTC+1)\nPista: Kandahar Banchetta\nPartenza: 2\u00a0536\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0325\u00a0m\nDislivello: 650\u00a0m\nPorte: 39\nTracciatore: Andreas Evers (Austria)"}
{"id": "2209320", "revid": "36426", "url": "https://it.wikipedia.org/wiki?curid=2209320", "title": "Museo della Cartolina &quot;S. Nuvoli&quot;", "text": ""}
{"id": "2209325", "revid": "36426", "url": "https://it.wikipedia.org/wiki?curid=2209325", "title": "Museo diocesano di Bressanone", "text": ""}
{"id": "2209327", "revid": "1728", "url": "https://it.wikipedia.org/wiki?curid=2209327", "title": "La pioggia nel pineto", "text": "La pioggia nel pineto \u00e8 una \"lirica\" composta fra luglio e agosto 1902 dal poeta Gabriele D'Annunzio nella celebre Villa La Versiliana, dove abitava immerso nel verde della pineta a Marina di Pietrasanta in Versilia.\nQuest'opera appartiene all'\"Alcyone\", una raccolta di poesie di D'Annunzio scritte tra il giugno del 1899 e il novembre del 1903.\nStruttura.\nLa poesia \u00e8 composta da 128 versi divisi in quattro strofe.\nI versi sono totalmente \"liberi\", ossia non rispettano un preordinato numero di sillabe, tuttavia \u00e8 stato notato che ricorrono spesso i ritmi \"ternario\" (tre sillabe), \"senario\" (sei sillabe) e \"novenario\" (nove sillabe). I versi sono anche \"sciolti\", perch\u00e9 non seguono uno schema metrico fisso di rime, ma le rime sono presenti in tipi diversi. Il poeta descrive un'immagine raffinatissima e suggestiva di un'atmosfera naturale espressa con una struttura frammentaria dei versi e con la ripetizione di parole e di frasi e dal susseguirsi di sensazioni uditive, visive, olfattive, tattili, ritmate dal ripetersi di due verbi chiave, \"piove\" e \"ascolta\", in cui per\u00f2 le sensazioni uditive prevalgono sulle altre. La poesia, infatti, \u00e8 come una sinfonia: il poeta sceglie le parole non tanto per il loro significato quanto per il loro suono \u2014 caratteristica tipica del decadentismo e di D'Annunzio in particolare \u2014, per creare la suggestione di una musica. Le strategie tecniche che utilizza per creare musicalit\u00e0 e suggestione sono varie e diversificate e il linguaggio risulta molto ricercato e raffinato.\nL'autore spezza i legami sintattici e crea una sequenza di effetti sonori con le rime, variamente disposte, le assonanze, le onomatopee e le similitudini. Si notano infatti gi\u00e0 nella prima strofa diversi tipi di rime:\nFigure retoriche.\nNella lirica sono presenti le seguenti figure retoriche:\nContenuto.\nIl \"Taci\" iniziale della poesia \u00e8 un invito a creare l'atmosfera di silenzio e di ascolto e, attraverso questa onomatopea, le cose, viste o toccate sono ricondotte essenzialmente al loro suono. Il poeta si trova a Marina di Pietrasanta con Ermione, la sua donna amata; mentre i due passeggiano in una deserta pineta vicino al mare li sorprende un fresco temporale estivo.\nLe gocce, cadendo leggere sui rami e sulle foglie, creano una musica magica e orchestrale, destando odori e vita segreta nel bosco. I due amanti si inoltrano sempre pi\u00f9 nel fitto della vegetazione e, cos\u00ec circondati, coinvolti e immersi da una sinfonia di suoni, profumi e sensazioni sprigionati dalla pioggia, si sentono parte viva della natura che li circonda, fino ad immedesimarsi con essa stessa e a trasformarsi in creature vegetali.\nQuesta trasformazione inizia nella seconda strofa, ai versi 52-64, dove il poeta paragona il volto di Ermione a una foglia e i suoi capelli a una ginestra e si compie nell'ultima strofa, a partire dal verso 97, dove D'Annunzio definisce Ermione non bianca ma quasi fatta virente, cio\u00e8 verde, come una pianta, e ne paragona i vari elementi del corpo ad altrettanti elementi naturali: il cuore alla pesca, gli occhi alle \"polle\" (pozzanghere) d'acqua, i denti alle mandorle.\nQuesta meravigliosa trasformazione, questa immersione totale del poeta e di Ermione nel paesaggio naturale che li circonda \u00e8 la \"favola bella\". Una favola perch\u00e9 si tratta di un'illusione momentanea, ma bella perch\u00e9 questo senso di comunione perfetta con la natura \u00e8 fonte di serenit\u00e0 e di gioia. I temi principali della poesia, infatti, sono tre:\nOgni strofa termina con il nome della donna, Ermione, riferimento classico come quasi per rendere immortale la sua donna. Ermione (che nella realt\u00e0 era l'attrice Eleonora Duse) \u00e8 un nome tratto dalla mitologia greca e corrisponde alla figlia di Elena, moglie di Menelao e causa della guerra di Troia. La poesia si conclude riprendendo i versi che chiudevano la prima strofa, ma invertendo i pronomi \"mi\" e \"ti\":\nIspirazione.\nGrande premessa di questa poesia \u00e8 l'estate che col desiderio di pioggia arriva, immateriale e leggera, fino all'anima, realizzando in un momento di gioco e di magico incantesimo i sogni e le illusioni dei due amanti. Il tema dominante della sua poesia \u00e8 la ricerca della bellezza e la possibilit\u00e0 di esprimere e far parlare il mondo delle sensazioni, delle emozioni e dei sentimenti, il rifiuto della razionalit\u00e0, l'abbandono all'istinto e all'esperienza, attraverso una completa identificazione con la natura che diventa amica, conforto, gioia e ci permette di godere delle sensazioni provate. \nIl tema della metamorfosi \u00e8 un riferimento di natura classicista, che non va inteso come nostalgico riferimento alla letteratura ovidiana, ma come una costruzione moderna in cui l'assottigliarsi dello spazio tra s\u00e9 e natura, tra io e non-io diventa direttamente proporzionale alla sopravvivenza degli antichi dei nella favola moderna. Svolgendo il suo racconto in un contesto apparentemente bucolico, che pure non si nutre del genere pastorale, D'Annunzio sviluppa nodi tematici cari al naturalismo francese, ma anche al materialismo americano e al supernaturalismo inglese in cui lo psicologismo estetico viene sviluppato come una forma sintomatica di incarnazione dell'ambiente circostante: le persone diventano cose, e le cose, o la natura nel caso di questa poesia, viene animata attraverso la prosopopea. D'Annunzio, superando in questa poesia il peso del tecnicismo formale, della superficialit\u00e0 e della mancanza di profondit\u00e0, presente talvolta nella sua produzione, esprime l'ideale decadente del \"panismo\", cio\u00e8 della completa fusione tra l'uomo e la natura che lo circonda. Tale definizione deriva dal greco Pan che \u00e8 sia il nome dell'antica divinit\u00e0 dei boschi, sia l'aggettivo greco indefinito \"tutto\". Il problema della modernit\u00e0, dunque, non \u00e8 rappresentato come tema di questa poesia, ma la fantasia agreste \u00e8 un prodotto del desiderio di ritrovare una connessione con la natura (connessione che viene distrutta dalle nuove tecnologie, dai mezzi di comunicazione, dall'industrializzazione e dalla urbanizzazione tipici della societ\u00e0 fin-de-si\u00e8cle europea).\nSi attua una umanizzazione della natura e una naturalizzazione dell'umano. La natura \u00e8 descritta con termini antropomorfici (la sera si trasforma in una figura femminile, e il poeta e la sua compagna Ermione entrano estaticamente nella fisicit\u00e0 biologica della vita vegetale."}
{"id": "2209328", "revid": "1226", "url": "https://it.wikipedia.org/wiki?curid=2209328", "title": "The Trench", "text": ""}
{"id": "2209332", "revid": "590", "url": "https://it.wikipedia.org/wiki?curid=2209332", "title": "Farina di kamut", "text": ""}
{"id": "2209333", "revid": "287204", "url": "https://it.wikipedia.org/wiki?curid=2209333", "title": "Rory McIlroy", "text": "Biografia.\n\u00c8 nato a Holywood, in Irlanda del Nord, dove ha frequentato la Sullivan Upper School. Appartiene al Holywood Golf Club, nel quale ha cominciato i suoi primi allenamenti seguito da Michael Bannon, coach che ha mantenuto fino ad oggi.\nMcIlroy ha fatto parte della squadra vincitrice della Junior Ryder Cup nel 2004, mentre nel 2005 \u00e8 diventato il pi\u00f9 giovane vincitore di entrambi i tornei irlandesi, il West of Ireland Championship e l'Irish Close Championship.\nSempre nel 2005, al North of Ireland Championship, disputato al The Royal Portrush, batte il record del campo con un 61 all'et\u00e0 di 16 anni, record ancora imbattuto nel 2019 all'occasione del The Open Championship, disputato proprio al The Royal Portrush.\nNell'agosto 2006 ha vinto la tappa disputata al Golf Club Le Betulle di Biella, in Piemonte, dell'European Amateur Championship con il punteggio di 274 colpi (65-69-72-68), 3 in meno dell'inglese Lewton Stephen.\nNell'ottobre 2006 ha rappresentato l'Irlanda nell'Eisenhower Trophy e nell'Amateur World Team Championship.\nIl 6 febbraio 2007 divenne il secondo uomo a guidare la classifica del World Amateur Golf Rankings, nonostante abbia poi perso la leadership dopo solo una settimana.\nMcIlroy ha realizzato un giro d'apertura con 68 colpi, 3 sotto il par, all'Open Championship di Carnoustie nel 2007, che lo ha portato al provvisorio terzo posto, a tre colpi dal leader. Nello stesso giro d'apertura \u00e8 stato anche l'unico giocatore in campo a chiudere senza nemmeno un bogey. Nel secondo giro ha tirato 5 sopra il par portandolo a +2 nel complesso, guadagnando comunque l'accesso al terzo giro superando il taglio. Nel terzo giro ha chiuso con 2 colpi sopra il par, mentre nel quarto con 1 colpo in pi\u00f9 del par, chiudendo al 42\u00ba posto, il migliore degli amatori.\nMcIlroy ha fatto parte della squadra della Gran Bretagna&amp;Irlanda alla 2007 Walker Cup.\nLa sua prima apparizione all'European Tour risale al British Master del 2005, pochi giorni dopo aver compiuto i sedici anni. Ha superato il taglio per la prima volta in un European Tour all'et\u00e0 di diciassette anni, al Dubai Desert Classic del 2007, dove ha anche dovuto rinunciare al premio di \u20ac7.600 a causa del suo status di amatore.\nVita privata.\n\u00c8 stato fidanzato dal 2011 con la tennista danese Caroline Wozniacki, gi\u00e0 numero uno della classifica WTA, formando una delle giovani coppie pi\u00f9 famose dello sport internazionale. Il 21 maggio 2014 per\u00f2 i due hanno interrotto il loro rapporto poco prima del matrimonio. Il 22 aprile 2017 si \u00e8 sposato con Erica Stoll, ventinovenne della Florida che lavora per la PGA, conosciuta alla Ryder Cup del 2012, e con la quale si era fidanzato il 31 maggio 2015.\nTecnica e maestri.\nRory usa un grip interlock per tutti i suoi colpi. Ha lavorato sin da giovane con vari golfisti professionisti tra cui Darren Clarke, Nick Faldo, e Graeme McDowell. Quest'ultimo fa spesso prove campo con Rory sul tour.\nRory ha avuto come maestro per il putt Dave Stockton, un ex giocatore del PGA Tour che lavora come maestro di putt. Inizialmente aveva come maestro l'inglese Andrew \"Chubby\" Chandler, un giocatore del European Tour che fond\u00f2 l'International Sports Management (ISM).\nMcIlroy lascia la ISM nel 2011, iscrivendosi alla Dublin-based Horizon Sports Management. Michael Bannon lavora con Rory dall'ottobre 2012.\nCarriera professionistica.\n2007.\nRory McIlroy \u00e8 diventato professionista il 19 settembre 2007, il giorno prima del Quinn Direct British Masters, firmando un contratto con l'International Sports Management, una compagnia che gestisce anche Ernie Els, Darren Clarke, Lee Westwood e David Howell.\nAl British Master, McIlroy ha chiuso in 290 colpi (+2 sopra il par), finendo 42\u00ba.\n\u00c8 arrivato terzo all'Alfred Dunhill Links Championship a ottobre, chiudendo con soli 3 colpi dietro il vincitore Nick Dougherty. Cosa che gli ha consentito di diventare il pi\u00f9 giovane giocatore ad aver ottenuto una card per l'European Tour. Card che si \u00e8 assicurato la settimana successiva finendo quarto a pari merito all'Open de Madrid Valle Romano.\nDurante la stagione 2007 dell'European Tour, McIlroy ha guadagnato \u20ac277.255, chiudendo al 95\u00ba posto nella lista dell'Ordine di Merito.\n2008.\nPrima dell'inizio della sua stagione, Tiger Woods lo ha invitato a giocare nel Target World Challenge. Rory ha declinato l'invito, nonostante si \u00e8 detto \"entusiasta che lo avessero invitato considerato che era solo all'inizio della sua carriera\" e ha anche ribadito che \"quel torneo era in contrasto con l'European Open e che sarebbe stato stupido non giocarlo.\"\nMcIlroy ha iniziato la sua stagione 2008 dell'European Tour all'UBS Hong Kong Open, non riuscendo per\u00f2 a superare il taglio, mancandolo per quattro colpi.\nMcIlroy \u00e8 entrato nei primi 200 giocatori dell'Official World Golf Rankings per la prima volta il 27 gennaio 2008.\nIl 7 settembre 2008 McIlroy, nel giro finale dell'Omega European Masters in Crans-Sur-Sierre, in Svizzera, \u00e8 stato avanti a tutti di quattro colpi, ma ha chiuso con uno spareggio per il primo posto con il francese Jean-Fran\u00e7ois Lucquin dopo aver fallito un putt per il par alla 18\u00aa buca. Nel primo spareggio entrambi hanno giocato un par alla 18\u00aa, mentre nel secondo McIlroy ha mancato il par, lasciando due opportunit\u00e0 al francese per chiudere i conti. Lucquin ha infatti imbucato un birdie, ottenendo la vittoria.\nMcIlroy ha chiuso la stagione 2008 stabilmente entro i top 100 del mondo, classificandosi anche 36\u00ba nell'Ordine di Merito dell'European Tour.\n2009.\nDopo aver chiuso al secondo posto nell'UBS Hong Kong Open a novembre 2008, McIlroy sale fino al 50\u00ba posto del ranking mondiale.\nChiude al 39\u00ba posto l'anno, finendo terzo al South African Open. Questo gli ha consentito di guadagnare un invito per l'U.S. Masters che si svolger\u00e0 in aprile 2009, solamente 18 mesi dopo essere diventato professionista.\nIl 1\u00ba febbraio 2009 ottiene la sua prima vittoria da professionista, vincendo il Dubai Desert Classic. Questo successo lo fa salire fino al 16\u00ba posto del ranking mondiale.\nA fine anno salir\u00e0, a soli 20 anni, al 9\u00ba posto.\n2010.\nNel 2010 conclude al terzo posto l'Abu Dhabi Golf Championship. A maggio vince il suo primo torneo PGA: il Quail Hollow Championship. A luglio chiude al terzo posto il PGA Championship. In ottobre prende parte alla Ryder Cup, dove aiuter\u00e0 il team europeo a raggiungere la vittoria, conquistando 2 punti (su 4).\nDopo la Ryder Cup partecipa all'HSBC Champions a Shanghai, ottenendo una quinta posizione, stabilendosi per altro al 13\u00ba posto della Race to Dubai, con solo 14 tornei giocati.\n2011.\nNell'aprile 2011 Rory si presenta all'ultimo giro dell'Augusta Masters con quattro colpi di vantaggio sui suoi inseguitori e dopo essere stato in testa dal primo al terzo giro, ma nelle seconde nove, con un triplo bogey alla 10 seguito da un doppio bogey alla 11, butta via il torneo, vinto poi dal sudafricano Charl Schwartzel.\nSi riscatta per\u00f2 nel giugno successivo, quando conquista lo U.S. Open con 8 colpi di vantaggio su Jason Day, battendo una serie impressionante di record, tra cui lo score e il risultato pi\u00f9 basso di sempre (268 e -16). \u00c8 stato inoltre il pi\u00f9 giovane vincitore dopo la vittoria di Bobby Jones nel 1923. Con questa vittoria raggiunge la posizione numero 4 nel World Ranking\n2012.\nIl 4 marzo, vincendo a Palm Beach il torneo The Honda Classic davanti a Tiger Woods, diventa n\u00ba 1 del mondo superando Luke Donald.\nUn susseguirsi di sorpassi in cima alla classifica mondiale ci sar\u00e0 tra Mcilroy, e Donald fino al Pga Championship, dove Mcilroy, dopo un primo giro deludente vince con un grande ultimo giro vincendo con 8 colpi di vantaggio sul secondo e battendo il record di Jack Nicklaus (7 colpi). All'inizio di settembre vince due tappe consecutive della FedEx Cup: il Deutsche Bank Championship e il BMW Championship. A novembre, dopo il terzo posto nel Barclays Singapore Open, vince la Race to Dubai dello European Tour con due settimane d'anticipo, dominando cos\u00ec sia la \"Money List\" americana che quella europea nello stesso anno. Questa impresa era precedentemente riuscita ufficialmente solo a Luke Donald nel 2011.\n2013.\nIl 2013 non \u00e8 un anno proficuo per il golfista irlandese, anche a causa del cambio di attrezzatura e sponsorship. Il suo miglior piazzamento nei major \u00e8 un 25\u00ba posto al Masters di Augusta. Verso fine stagione ritrova la sua forma e riesce a vincere l'Australian Open di dicembre.\n2014.\nIl 2014 consacra McIlroy nell'albo dei grandi golfisti. Inizia con la vittoria del prestigioso BMW PGA Championship a Wentworth, dove con uno straordinario ultimo giro percorso in 66 colpi riesce a recuperare ben 8 colpi dal secondo classificato, Thomas Bj\u00f8rn.\nIl culmine avviene per\u00f2 con il successo a due tornei major: il British Open, dove domina per l'intero week-end vincendo di due colpi rispetto a Rickie Fowler e Sergio Garc\u00eda, e meno di un mese dopo il suo secondo PGA Championship della carriera, divenendo cos\u00ec il primo giocatore in sei anni ad aver vinto due major consecutivi. Bisogna ricordare anche la vittoria al WGC-Bridgestone Invitational, che oltre a regalargli il primo trionfo ad un World Golf Championship, lo porta in vetta alla classifica mondiale.\nConclude la stagione vincendo la Race to Dubai con 7,149,503 punti distanziando il secondo classificato Henrik Stenson, vincitore nel 2013, di ben 2,168,410 punti.\n2015.\nNel 2015 McIlroy comincia con un secondo posto all'Abu Dhabi HSBC Golf Championship, per poi vincere il suo primo titolo in stagione al Dubai Desert Classic, non riesce tuttavia a completare il grande slam finendo quarto al Masters. Il suo 2015 procede comunque bene, infatti McIlroy rafforza il suo primo posto nel World Ranking in primavera, vincendo il Wgc - Cadillac Match Play e (per la seconda volta dopo il 2010) il Quail Hollow Championship con un giro record il sabato (61), migliorando il precedente giro record (nel 2010, di 62). Finisce nono allo U.S. Open ed \u00e8 costretto poi a saltare The Open Championship per un infortunio alla caviglia. Torna in campo per l'ultimo major stagionale (finendo 33\u00ba) e chiude la sua stagione nel Pga, finendo nono nella Fed Ex Cup, scivolando in terza posizione nel Golf World Ranking.\nPrende parte alle final series della Race to Dubai, trionfando nell'ultima tappa, il Dp World Championship Dubai, vincendo cos\u00ec la sua terza Race to Dubai.\n2016.\nNel 2016 McIlroy ottiene un terzo posto al World Golf Championships-Cadillac Championship. A maggio ottiene la sua prima vittoria dell'anno all'Irish Open - Hosted by The Rory Foundation vincendo di tre colpi rispetto a Russell Knox e Bradley Dredge, don\u00f2 alla sua fondazione la sua vincita di \u20ac660.000.\nA inizio settembre vince per la seconda volta il Deutsche Bank Championship portandolo in quarta posizione della classifica della FedEx Cup. Tre settimane dopo, vince il Tour Championship, battendo al playoff Kevin Chappell e Ryan Moore e portandosi a casa per la prima volta nella sua carriera la FedEx Cup.\n2017.\nInizia la stagione con un quarto posto al WGC - HSBC Champions, mentre la prima gara dell'anno arriva secondo al BMW SA Open perdendo alla quarta buca ai playoff contro Graeme Storm. Dopo un mese di riposo a causa di una micro frattura a una costola, ottiene un settimo posto al WGC - Mexico Championship, e un altro quarto posto all'Arnold Palmer Invitational. Cerca di completare il Career Grand Slam tentando di vincere il Masters Tournament ma il titolo gli viene rubato da Sergio Garcia, che vince il suo primo major dopo 19 anni di tentativi, mentre Rory ottiene un settimo posto con -3. Dopo aver provato i bastoni Callaway, il 9 marzo firma un contratto a lungo termine con la TaylorMade Golf cambiando l'intera sacca. Non passa il taglio al U.S. Open ma arriva quarto con -5 all'Open Championship, e 22\u00ba al PGA Championship. Per Rory l'anno finisce a met\u00e0 ottobre senza alcuna vittoria.\n2018.\nQualche giorno prima del suo primo torneo del 2018 ha dichiarato di aver un problema cardiaco, ma rassicura tutti su instagram e twitter dicendo che dovr\u00e0 solo fare un controllo ogni anno. Mette in sacca il suo nuovo driver M3 della TaylorMade. Inizia bene l'anno per Rory, dopo tre mesi e mezzo di pausa, un bel terzo posto all'Abu Dhabi HSBC Championship presented by EGA con -19 giocando i primi due giri senza bogey, e un secondo posto all'Omega Dubai Desert Classic a un colpo dal vincitore Haotong Li. Nel PGA Tour invece, dopo due tagli mancati e varie frustrazioni, McIlroy, dopo 539 giorni dalla sua ultima vittoria, vince l'Arnold Palmer Invitational presented by MasterCard con un 64 bogey-free l'ultimo giro. Pur piazzandosi secondo per l'ultimo giro del Masters dopo un -7 bogey-free, Rory, neanche quest'anno, riesce a portarsi a casa la giacca verde completando il career grand-slam, ma arriva quinto con -9.\nRiesce a qualificarsi per la squadra europea alla Ryder Cup svoltasi a Le Golf National a Parigi, dove l\u2019europa sconfigge gli Stati Uniti 17 1/2 a 10 1/2. \nAl Nedbank Golf Challenge hosted by Gary Player cerca di ottenere un buon risultato e raggiungere Francesco Molinari, al momento in testa alla Race To Dubai, ma ottiene un 21\u00ba posto rimanendo comunque al sesto posto in lizza per ottenere il bonus della Race To Dubai riservato per i primi 10 in classifica di quest\u2019ultima. Termina l'anno al DP World Tour Championship a Dubai, dove con un -8 ottiene un 20\u00ba posto.\n2019.\nIn varie interviste rivela che dopo 10 anni che ha iniziato la stagione nello European Tour con le prime due gare negli Emirati Arabi Uniti, quest'anno inizier\u00e0 sul PGA Tour, essendosi stancato di fare la sua prima gara su questo tour, quando molti altri giocatori ne hanno gi\u00e0 disputate pi\u00f9 di 10. Infatti, il suo primo torneo del 2019 \u00e8 il Sentry Tournament of Champions al Plantation Course di Kapalua, Hawaii. McIlroy qui fa la sua prima apparizione, ottenendo l'invito grazie alla sua vittoria all'Arnold Palmer Invitational nel 2018. Finisce quarto a pari merito con -15 (69, 68, 68, 72). Tre settimane dopo vola a San Diego, California, per partecipare al Farmers Insurance Open, anche qui prima apparizione per lui. Dopo un primo giro nel North Course abbastanza neutro, 71, fa tre buoni giri sul South Course, finendo quinto a pari merito con -14 (71, 65, 69, 69). Ottiene poi un altro top 5 al Genesis Open arrivando quarto pari merito con -11 (72, 63, 69, 69). La settimana dopo, al WGC - Mexico Championship, dopo un primo giro in 63 colpi \u00e8 in vetta alla classifica, ma non riesce a portare a casa il trofeo, chiudendo il torneo secondo in classifica con -16 (63, 70, 68, 67). Partecipa due settimane dopo all'Arnold Palmer Invitational come difensore del titolo. Dopo tre giri \u00e8 a -8, a un colpo dal leader, ma un ultimo giro in 72 non gli fa difendere il titolo, vinto da Francesco Molinari. Finisce il torneo sesto pari merito con -8 (72, 70, 66, 72). La settimana seguente, il 17 marzo, arriva la sua prima vittoria dell'anno al The Players Championship. Grazie a due primi giri in 67 e 65 che lo mettono in vetta alla classifica, riesce a mantenere il comando e vincere. Finisce quindi primo con -16 (67, 65, 70, 70). Due settimane dopo partecipa al WGC - Dell Technologies Match Play, dove passa il girone con 3 vittorie su 3, ma ai sedicesimi si scontra con Tiger Woods, perdendo 2&amp;1. Finisce quindi il torneo in T9. Due settimane dopo Rory tenta per l'ennesima volta di completare il grande slam al Masters. Torneo molto \"neutro\" per McIlroy con un solo giro sotto i 70. Il torneo viene vinto da Tiger Woods conquistando il suo 15\u00ba major, e la sua quinta giacca verde. Mentre Rory finisce T21 con -4 (73, 71, 71, 68). Torna tre settimane dopo al Wells Fargo Championship. Dopo un primo giro in 66 che lo mette in vetta alla classifica, riesce a difendersi per due giorni con 70 e 68, portandolo a soli due colpi dal leader, ma un ultimo giro in +2 lo fa finire T8 con -7 (66, 70, 68, 73). Al PGA Championship, dopo un primo giro in +2 con tre bogey e un birdie, segue un secondo giro molto su e gi\u00f9 con +5 sulle seconde nove, ma con un gran recupero nelle prime con -4. Finisce il torneo T8 con +1 (72, 71, 69, 69). Mancato il taglio al The Memorial Tournament, si riprende la settimana successiva alla sua prima apparizione al RBC Canadian Open, dove vince con un distacco di ben 7 colpi dal secondo, grazie a un ultimo giro in -9. Seconda vittoria dell'anno per Rory che finisce con -22 (67, 66, 64, 61). Altra top 10 per McIlroy allo U.S. Open. Tre giri sotto par, ma un ultimo giro in +1 lo fa finire T9 (68, 69, 70, 72). Dopo un T34 con -13 (67, 67, 68, 69) al Aberdeen Standard Investments Scottish Open, partecipa all'ultimo major dell'anno, il The Open Championship, ospitato al The Royal Portrush, Irlanda del Nord, campo dove Rory detiene il record del campo, 61, fatto a 16 anni. McIlroy ha dichiarato come fosse importante per lui disputare un major davanti al pubblico di casa. Parte purtroppo con un +4 alla buca 1 dopo aver perso la palla in fuori limite con il tee shot. Finisce il giro in +8 con triplo alla 18. Il secondo giro, dopo un -2 sulle prime nove, tre birdie di fila gli danno una speranza nel passare il taglio, ma un putt sbagliato alla 17, e un green mancato alla 18, gli fanno mancare il taglio di un colpo solo, +2 (79, 65). Si vedr\u00e0 poi un McIlroy intervistato con un po' di lacrime agli occhi, affermando di essere molto dispiaciuto e deluso, e che questo gli far\u00e0 male a lungo. Buona performance la settimana seguente al WGC - FedEx St. Jude Invitational dove un terzo giro in 62 lo porta in vetta, ma non riesce a portare a casa la vittoria. Finisce T4 con -11 (69, 67, 62, 71). Inizia i playoff della FedExCup al Northern Trust con un T6 (65, 68, 70, 69) passando tranquillamente al prossimo torneo dove finisce T19 (69, 67, 70, 71) che lo posiziona quinto in classifica della FedExCup. Con la nuova formula del campionato, McIlroy parte con -5. Gran torneo per Rory con 4 giri sotto i 70, che lo fanno finire primo in classifica (66, 67, 68, 66) e che gli fa vincere la FedExCup per la seconda volta nella sua carriera, rendendolo il secondo giocatore della storia ad averla vinta due volte (Tiger Woods \u00e8 stato il primo). La settimana dopo partecipa al Omega European Masters sul tour europeo. Si classifica T2 con -14 (67, 63, 69, 67) perdendo a un playoff a 5. Un mese dopo rischia di mancare il taglio a Wentworth dopo un +4 il primo giro, ma un secondo giro in -3 gli fa passare il taglio al pelo. Un terzo giro in -7 e un quarto giro in -5 lo fanno finire T9 (76, 69, 65, 67). Ottiene un T26 la settimana dopo all'Alfred Dunhill Links Championship (70, 66, 70, 67), ma si ritorna in gioco un mese dopo al The ZOZO CHAMPIONSHIP in Giappone, dove dopo un neutro 72, mette a segno tre giri sotto i 70 ottenendo un T3 (70, 65, 63, 67). Si fa valere a un playoff con Xhander Schauffele la settimana dopo al WGC-HSBC Champions con tre 67 e un 68, portando a casa la sua quarta vittoria dell'anno. Chiude la stagione al DP World Tour Championship con un quarto posto -12 (64, 74, 65, 73).\nIl 2019 ha fruttato 4 vittorie, 18 top 10 includendo 10 top 5. Ha scalato l'ordine di merito dalla ottava posizione alla seconda. \u00c8 stato premiato come miglior giocatore dell'anno per la terza volta e ha vinto la FedEx Cup per la seconda volta. In varie interviste rilasciate dopo la sua stagione, dichiara che questo \u00e8 stato il suo miglior anno in termini di consistenza del suo gioco e nei suoi risultati.\nNel 2021 dopo pi\u00f9 di un anno senza vittorie torna a vincere per la terza volta in carriera il Wells Fargo Championship\nControversie.\nNel maggio 2009 Rory McIlroy ha descritto la Ryder Cup come un'esposizione. McIlroy ha detto:\" Non \u00e8 un grande obiettivo per me. Nel mio grande progetto non \u00e8 un evento cos\u00ec importante.\" McIlroy continu\u00f2 dicendo:\" Il golf \u00e8 uno sport individuale, si hanno obiettivi individuali, e i miei obiettivi sono di vincere tornei per me stesso.\" Il capitano della squadra europea Colin Montgomerie rispose dicendo che la Ryder Cup non \u00e8 un'esposizione e mai lo sar\u00e0. \u00c8 un evento speciale e unico. L'anno dopo, nel 2010, McIlroy si pent\u00ec di ci\u00f2 che aveva detto e disse che la Ryder Cup non \u00e8 sicuramente un'esposizione.\nNel maggio 2011 fu criticato per aver saltato il The Players Championship. Questo fu una controversia perch\u00e9 48 dei top 50 del mondo erano presenti, a parte McIlroy e Lee Westwood.\nIl 28 luglio 2011, dopo essere stato criticato in diretta dal commentatore Jay Townsend per le sue abilit\u00e0 in campo durante il primo giro dell'Irish Open, McIlroy scrisse su Twitter dicendo a Townsend di \"stare zitto\" e definendolo un \"golfista fallito\", e che \"la sua opinione non ha nessun valore\". Pi\u00f9 tardi Rory dichiar\u00f2 che i suoi commenti erano in difesa del suo caddie J. P. Fitzgerald il quale Townsend dichiar\u00f2 colpevole per le abilit\u00e0 di McIlroy in campo dal 2008.\nNel febbraio 2013 McIlroy fu criticato per essersi ritirato dall'Honda Classic, a causa di un dolore ai denti. I critici dissero che i denti non erano il problema, ma che Rory McIlroy, numero uno al mondo a quel tempo, aveva difficolt\u00e0 ad abituarsi ai nuovi bastoni Nike. Per quanto riguarda il ritiro, McIlroy disse:\"Questo \u00e8 uno dei miei tornei preferiti e mi pento di aver deciso di ritirarmi, ma era la mia unica scelta.\"\nNel maggio 2015, durante il secondo giro del WGC-Cadillac Championship, al par 5 della buca 8 Rory tira il suo ferro 3 nel lago, dopo aver sbagliato il suo secondo colpo in acqua. McIlroy si \u00e8 poi scusato dicendo:\"Mi sono sentito bene quando l'ho fatto, ma ora mi pento. L\u00ec la frustrazione ha avuto la meglio su di me\".\nNel gennaio 2017 McIlroy ha ammesso che poco probabilmente parteciper\u00e0 alle Olimpiadi 2020 di Tokyo, spiegando che lui si sente pienamente un cittadino Nord-irlandese, opponendosi ad avere fedelt\u00e0 sia con l'Irlanda che con la Gran Bretagna.\nIl 30 marzo 2019 McIlroy, finito il match con Tiger Woods perso 2&amp;1 al WGC - Dell Technologies Match Play, ha lasciato subito il campo non lasciando alcuna intervista. Qualche ora dopo Rory si scusa sui social per non aver permesso ai giornalisti di fare interviste, dicendo che era deluso del risultato ottenuto nel torneo, e augurando il meglio a Tiger. "}
{"id": "2209335", "revid": "1149807", "url": "https://it.wikipedia.org/wiki?curid=2209335", "title": "Claymore (manga)", "text": " \u00e8 un manga dark fantasy scritto e illustrato da Norihiro Yagi. L'opera \u00e8 serializzata sul mensile \"Jump Square\" della Sh\u016beisha. I singoli capitoli sono poi raccolti in volumi formato \"tank\u014dbon\" e il primo albo \u00e8 stato pubblicato il 5 gennaio 2002. Il manga \u00e8 terminato a ottobre 2014, per un totale di ventisette volumi. Un adattamento in italiano \u00e8 pubblicato da Star Comics a partire dal 9 giugno 2005.\nLa versione anime prodotta da Madhouse, \u00e8 stata trasmessa a partire dal 3 aprile 2007 sul canale televisivo giapponese Nippon Television fino al 25 settembre 2007. I diritti per l'edizione italiana sono stati acquistati da Yamato Video, e venne mandata in onda sul canale Man-Ga di SKY a partire dal 14 novembre 2011. Fino all'episodio 12 la serie \u00e8 stata trasmessa con due puntate a settimana il luned\u00ec, mentre dal 9 gennaio 2012 gli episodi sono stati trasmessi ogni giorno dal luned\u00ec al venerd\u00ec alle 22.20.\nLa storia di \"Claymore\" \u00e8 ambientata in un mondo immaginario di tipo medievale, in cui esistono dei mostri chiamati \"yoma\", divoratori di esseri umani e capaci di assumerne l'aspetto. Contro questa minaccia, una misteriosa organizzazione senza nome spedisce delle guerriere chiamate Claymore, capaci di sentire la presenza degli yoma attraverso lo \"yoki\" (\"forza diabolica\" nell'edizione italiana) e di affrontarli in battaglia. Il manga narra la storia di Claire e di altre di queste guerriere.\nAmbientazione.\nL'ambientazione di \"Claymore\" \u00e8 un mondo di fantasia con vari riferimenti all'Europa medioevale; politicamente, sembra essere diviso in un grande numero di citt\u00e0-stato separate tra loro, dove gli umani coesistono con dei mostri chiamati \"yoma\". Questi strani esseri si cibano di esseri umani e hanno la capacit\u00e0 di alterare la propria forma per nascondersi all'interno della societ\u00e0, in attesa del momento giusto per nutrirsi; il modo pi\u00f9 facile per mimetizzarsi \u00e8 prendere le sembianze di un umano recentemente divorato, di cui con la carne lo yoma acquisisce anche i ricordi. Una societ\u00e0 segreta ha creato allora un ordine di guerriere sovrumane con l'intenzione dichiarata di proteggere l'umanit\u00e0 dagli yoma; esse vengono chiamate dagli abitanti dei centri urbani Claymore, dal nome delle grandi spade a doppio taglio che esse utilizzano. Le citt\u00e0 aggredite dagli yoma, o in cui si suppone possano esservene celati, assoldano le Claymore per debellarli.\nL'Organizzazione crea le guerriere impiantando carne e sangue di yoma nei corpi umani, producendo in tal modo degli ibridi in grado di superare in forza e potenzialit\u00e0 gli stessi mostri, grazie anche all'addestramento intensivo ed alle notevoli doti intellettive. Le abilit\u00e0 basilari di una guerriera includono una rigenerazione rapida, una limitata capacit\u00e0 di trasformazione corporea, nonch\u00e9 la capacit\u00e0 di percepire altre guerriere e demoni presenti nelle vicinanze, una maggiore tempra fisica che non necessita di cibo anche per lunghi periodi, il non soffrire n\u00e9 il caldo n\u00e9 il freddo e il non invecchiare. Esse indossano tutte la stessa uniforme, che differisce unicamente nelle spille che sorreggono il mantello e nel simbolo personale, enormi spade, le Claymore, molto poco utilizzabili da parte degli umani per la loro eccessiva grandezza e pesantezza; fisicamente sono caratterizzate da splendenti occhi argentei, capelli chiari tra il biondo e l'argenteo e perci\u00f2 sono anche chiamate \"streghe dagli occhi d'argento\". Esistono tuttavia Claymore caratterizzate da orecchie a punta, simili a quelle che si associano agli elfi, e ragazze dai capelli pi\u00f9 scuri, particolare quest'ultimo generalmente malvisto dalle altre. Inoltre i poteri demoniaci insiti in ogni guerriera tendono ad incrementare con il tempo e l'utilizzo, finch\u00e9 la Claymore perde tutta la sua umanit\u00e0 e si trasforma essa stessa in uno yoma altamente intelligente, chiamato risvegliato.\nTrama.\nClaire \u00e8 una ragazza membro dell'organizzazione, il cui scopo \u00e8 la distruzione degli yoma. Viaggia solitaria di paese in paese e compie i numerosi incarichi assegnatole dall'organizzazione finch\u00e9 non incontra Raki, un ragazzo che salva da uno yoma che ha ucciso tutta la sua famiglia, che si unisce a lei nel viaggio, supportandola e aiutandola a mantenere la propria umanit\u00e0. Claire continuer\u00e0 cos\u00ec il suo viaggio con Raki, continuando a combattere contro gli yoma ed i risvegliati, alla ricerca di Priscilla, una ex-Claymore ora risvegliata che ha ucciso la sua salvatrice Teresa anni prima e verso cui esige vendetta.\nMedia.\nManga.\n\"Claymore\" \u00e8 stato serializzato inizialmente sulla rivista \"Monthly Sh\u014dnen Jump\" nel maggio 2001 fino alla chiusura della rivista nel giugno 2007. Dopo essere stato pubblicato temporaneamente su \"Weekly Sh\u014dnen Jump\" nei n\u00b031 e n\u00b045 del 2007, la serie ha ripreso una pubblicazione mensile regolare sulla nuova rivista \"Jump SQ\" dal 2 novembre 2007 fino alla fine del manga arrivata nel n\u00b011 del 2014 della rivista pubblicato il 4 ottobre, con un totale di 155 capitoli. I capitoli sono stati raccolti in 27 volumi \"tank\u014dbon\" usciti tra il 5 gennaio 2002 ed il 4 dicembre 2014. Dalla serie \u00e8 stato tratto anche un \"artbook\" intitolato \"Memorabilia\" e pubblicato il 2 luglio 2010.\nIn Nord America il manga \u00e8 stato pubblicato da Viz Media tra l'11 aprile 2006 ed \u00e8 tuttora in corso; l'edizione italiana \u00e8 curata da Star Comics che ha pubblicato il manga sulla collana \"Point Break\" a partire dal 9 giugno 2005 fino al 10 giugno 2015. Il manga \u00e8 stato inoltre tradotto in Francia e Spagna da Gl\u00e9nat, da Tokyopop in Germania, da Comix-ART in Russia e da Panini Comics in Brasile.\nAnime.\nAndata in onda dal 3 aprile al 25 settembre 2007 sul canale NTN di Nippon Television, la serie animata di 26 episodi \u00e8 stata prodotta da Madhouse sotto la direzione di Hiroyuki Tanaka. La serie ha avuto una sigla d'apertura, \"Raison D'\u00eatre\", interpretata dai Nightmare e una sigla di chiusura intitolata \"Danzai no Hana ~Guilty Sky~\" interpretata da Riyu Kosaka. La serie \u00e8 una trasposizione fedele della controparte cartacea, adattando i primi undici volumi nei primi 20 episodi, creando poi un finale originale. In Giappone, gli episodi sono stati raccolti in 9 DVD e pubblicati tra il 25 luglio 2007 ed il 26 marzo 2008, mentre gli stessi DVD sono stati raccolti in 5 cofanetti in una edizione limitata venduta nello stesso periodo.\nYamato Video ha comprato i diritti per la serie in Italia nel 2009, serie andata poi in onda dal 14 novembre 2011 sul canale Man-ga. Yamato Video ha in seguito messo in vendita 3 cofanetti da 2 DVD ciascuno contenenti i 26 episodi della serie pubblicati rispettivamente a gennaio, febbraio e aprile 2012. Negli Stati Uniti, la serie \u00e8 andata in onda sul canale FUNimation mentre gli episodi sono stati raccolti in 6 DVD venduti tra il 14 ottobre 2008 ed il 14 luglio 2009; sono stati in seguito venduti in un unico box nel 2009 e nel 2011, mentre una edizione completa in blu-ray \u00e8 stata venduta nel 2010.\nAccoglienza.\nIl manga ha avuto una tiratura, a dicembre 2013, di 7.800.000 copie con i primi 25 volumi mentre gli ultimi tre volumi hanno venduto rispettivamente, dopo due settimane di vendita, 162.459, 159.665 e 170.936 copie. Anche negli Stati Uniti la serie ha avuto un buon riscontro, con i volumi dal 17 al 19 che si sono piazzati alle posizioni 6, 10 e 4 nella classifica dei manga pi\u00f9 venduti nella settimana di pubblicazione. La serie animata \u00e8 stata ritenuta la 36\u00aa serie animata pi\u00f9 splatter in un sondaggio di Biglobe.\nIl primo volume del manga viene descritto come parzialmente innovativo e con una certa novit\u00e0 nello sviluppo della storia, nonostante ricada in alcuni clich\u00e9 tipici dei manga \"sh\u014dnen\", risultando per\u00f2 ripetitivo fino al quinto volume dopo il quale la scelta narrativa diventa meno scontata. Il lato artistico \u00e8 stato criticato a causa della poca distinguibilit\u00e0 delle protagoniste e della troppa confusione nei disegni di combattimenti, spesso troppo simili tra loro, nonostante migliori costantemente di volume in volume; \u00e8 stato per\u00f2 elogiato il tratto realistico delle protagoniste preferito alle forme sensuali solitamente presenti negli \"sh\u014dnen\".\nLa serie animata \u00e8 stata lodata per il buon character design e per le buone animazioni capaci di rendere uniche le figure di yoma e risvegliati, oltre ad una trama fedele al fumetto. Il difetto riguardante la troppa confusione durante gli scontri \u00e8 meno presente nella serie animata grazie all'aiuto dei colori. Il doppiaggio americano \u00e8 stato ritenuto gradevole con l'unica eccezione di Todd Haberkorn, doppiatore di Raki, ritenuto odioso, mentre sono ritenute degne di nota le musiche.\nIl 28 Maggio 2009 usc\u00ec per Nintendo DS il primo gioco ufficiale di Claymore intitolato: \"Claymore: Gingan no Majo\"\n\"Claymore\" viene spesso avvicinato per stile a \"Berserk\" di Kentar\u014d Miura a causa delle atmosfere medievali e della presenza di mostri grotteschi oltre che nel modus operandi: cos\u00ec come in \"Berserk\" si assiste dopo pochi volumi alla storia di Gatsu e della nascita del suo desiderio di vendetta, in \"Claymore\" si pu\u00f2 assistere ad un flashback di Claire che mette in luce il suo passato ed il suo desiderio di vendetta verso Priscilla."}
{"id": "2209336", "revid": "161374", "url": "https://it.wikipedia.org/wiki?curid=2209336", "title": "Rory McIrloy", "text": ""}
{"id": "2209338", "revid": "256896", "url": "https://it.wikipedia.org/wiki?curid=2209338", "title": "Banco Central de Venezuela", "text": ""}
{"id": "2209341", "revid": "775372", "url": "https://it.wikipedia.org/wiki?curid=2209341", "title": "Banca centrale del Venezuela", "text": "La Banca centrale del Venezuela (in spagnolo: Banco Central de Venezuela, BCV) \u00e8 la banca centrale del Venezuela.\nTra le sue attivit\u00e0, si segnala il mantenimento di un tasso di cambio fisso per il \"bol\u00edvar\"."}
{"id": "2209361", "revid": "1226", "url": "https://it.wikipedia.org/wiki?curid=2209361", "title": "Frutti di Martorana", "text": ""}
{"id": "2209363", "revid": "729019", "url": "https://it.wikipedia.org/wiki?curid=2209363", "title": "Coppa del Mondo di salto con gli sci 2000", "text": "La Coppa del Mondo di salto con gli sci 2000, ventunesima edizione della manifestazione organizzata dalla Federazione Internazionale Sci, ebbe inizio il 27 novembre 1999 a Kuopio, in Finlandia, e si concluse il 19 marzo 2000 a Planica, in Slovenia. Furono disputate 26 delle 27 gare individuali previste, tutte maschili, in 18 differenti localit\u00e0: 2 su trampolino normale, 22 su trampolino lungo e 2 su trampolino per il volo. Furono inserite nel calendario 3 gare a squadre (una, per la prima volta, di volo), valide ai fini della classifica per nazioni.\nNel corso della stagione si tennero a Vikersund i Campionati mondiali di volo con gli sci 2000, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl tedesco Martin Schmitt si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di salto; l'austriaco Andreas Widh\u00f6lzl vinse il Torneo dei quattro trampolini, il tedesco Sven Hannawald la Coppa di volo e il Nordic Tournament. Schmitt era il detentore uscente della Coppa generale, Janne Ahonen del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2209366", "revid": "3831", "url": "https://it.wikipedia.org/wiki?curid=2209366", "title": "Museo delle Ceramiche (Faenza)", "text": ""}
{"id": "2209367", "revid": "3831", "url": "https://it.wikipedia.org/wiki?curid=2209367", "title": "Museo Internazionale delle Ceramiche (Faenza)", "text": ""}
{"id": "2209370", "revid": "339329", "url": "https://it.wikipedia.org/wiki?curid=2209370", "title": "Valle-Incl\u00e1n", "text": ""}
{"id": "2209371", "revid": "908226", "url": "https://it.wikipedia.org/wiki?curid=2209371", "title": "Carlo Francovich", "text": "Biografia.\nDopo la prima guerra mondiale, la sua famiglia si trasfer\u00ec a Firenze. Qui egli comp\u00ec i suoi studi secondari. Consegu\u00ec la laurea in letteratura italiana nel 1934 all'Universit\u00e0 di Firenze con Guido Mazzoni, dopodich\u00e9, dal 1935, inizi\u00f2 a insegnare nelle scuole pubbliche. \nNel frattempo ader\u00ec al movimento liberal-socialista e partecip\u00f2 alla fondazione del Partito d'Azione (PdA). Nel febbraio 1942 venne arrestato a Firenze insieme a Tristano Codignola, Carlo Ludovico Ragghianti e Raffaello Ramat, quindi prese parte attiva alla Resistenza nelle brigate Giustizia e Libert\u00e0 del Partito d'Azione, fino alla liberazione di Firenze dell'agosto del 1944.\nDopo la guerra, sciolto (nel 1947) il Partito d'Azione, mantenne posizioni liberal-socialiste per poi aderire al movimento di Unit\u00e0 popolare che solo nel 1956 confluir\u00e0 nel Partito Socialista Italiano. Conseguita la libera docenza in storia del Risorgimento, fu incaricato, dal 1953 al 1965, di \"Storia dei paesi afro-asiatici\" presso l'Universit\u00e0 di Siena, quindi, dal 1965 in poi, di \"Storia del Risorgimento\" alla Facolt\u00e0 di Magistero dell'Universit\u00e0 di Firenze, dove rimase fino al pensionamento. \nFu, dal 1953, prima direttore e poi, dal 1975, presidente dell'Istituto Storico della Resistenza in Toscana, fino al 1990, anno della sua morte, istituto fondato sul modello dell'Istituto Nazionale per la Storia del Movimento di Liberazione in Italia, voluto da Ferruccio Parri fin dal 1949, con sede a Milano: Francovich ne fu pure vicepresidente. \nEra padre di Riccardo Francovich, noto studioso di archeologia medievale e docente nelle universit\u00e0 di Firenze e di Siena, la cui moglie, Nicoletta Francovich Onesti (1943-2014), fu docente di filologia germanica all'Universit\u00e0 di Siena.\nBiblioteca e archivio personali.\nLa Biblioteca di Scienze sociali dell'Universit\u00e0 di Firenze conserva il \"Fondo Carlo Francovich\" , comprendente una raccolta di libri, riviste, opuscoli e altro materiale sull'et\u00e0 napoleonica, sulle societ\u00e0 segrete e sul Risorgimento italiano. Rinvenimenti casuali nei libri del Fondo Carlo Francovich e, in seguito, uno spoglio sistematico con registrazione del volume e delle pagine di ritrovamento, hanno portato alla formazione di una raccolta, contenente, tra l'altro, una corrispondenza privata con studiosi su tematiche ed argomenti prevalentemente incentrati su massoneria e societ\u00e0 segrete tra Sette e Ottocento, appunti vari e una miscellanea (pubblicit\u00e0 editoriale, biglietti di invito/omaggio da parte di case editrici, etc.).\nL'archivio inerente alla sua attivit\u00e0 nella Resistenza e ai suoi studi sul periodo, fu da lui stesso donato all'Istituto Storico Toscano della Resistenza e dell'Et\u00e0 contemporanea."}
{"id": "2209372", "revid": "767487", "url": "https://it.wikipedia.org/wiki?curid=2209372", "title": "Grande Fiume degli Orsi", "text": "Il Grande Fiume degli Orsi () \u00e8 un fiume del Canada settentrionale che misura 113\u00a0km; \u00e8 al tempo stesso affluente del fiume Mackenzie e principale emissario del Grande Lago degli Orsi.\nSulle sue sponde vi \u00e8 un villaggio di pescatori, Fort Franklin (intitolato all'esploratore inglese Sir John Franklin, che vi era giunto negli anni venti dell'800), fra i principali insediamenti dell'area."}
{"id": "2209376", "revid": "729019", "url": "https://it.wikipedia.org/wiki?curid=2209376", "title": "Coppa del Mondo di salto con gli sci 1999", "text": "La Coppa del Mondo di salto con gli sci 1997, ventesima edizione della manifestazione organizzata dalla Federazione Internazionale Sci, ebbe inizio il 28 novembre 1998 a Lillehammer, in Norvegia, e si concluse il 21 marzo 1999 a Planica, in Slovenia. Furono disputate 29 gare individuali, tutte maschili, in 20 differenti localit\u00e0: 3 su trampolino normale, 23 su trampolino lungo e 3 su trampolino per il volo. Fu inserita nel calendario 1 gara a squadre, valida ai fini della classifica per nazioni.\nNel corso della stagione si tennero a Ramsau am Dachstein i Campionati mondiali di sci nordico 1999, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl tedesco Martin Schmitt si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di volo; il finlandese Janne Ahonen vinse il Torneo dei quattro trampolini e la Coppa di salto, il giapponese Noriaki Kasai il Nordic Tournament. Primo\u017e Peterka era il detentore uscente della Coppa generale, Kazuyoshi Funaki del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2209378", "revid": "165042", "url": "https://it.wikipedia.org/wiki?curid=2209378", "title": "Trebiciano", "text": "Trebiciano (\"Trebici\u00e0n\" in dialetto triestino, \"Treb\u010de\" in sloveno) \u00e8 una frazione del comune di Trieste.\nGeografia.\nSi trova sull'altopiano carsico, lungo la strada provinciale 1, a met\u00e0 strada circa tra le frazioni di Padriciano e Opicina.\nStoria.\nNel 1698 l\"'Historia antica e moderna, sacra e profana, della citt\u00e0 di Trieste\" dello storico Ireneo della Croce segnala la localit\u00e0 tra i centri del Carso triestino abitati dai \"Chichi\" (Cicci, istrorumeni) con il nome di Tribichiano. Successivamente e per la gran parte del XIX secolo il quartiere viene citato nei regolamenti del comune di Trieste con il nome \"Trebich\"..\nSociet\u00e0.\nNel censimento austriaco del 1911 il 97,7% della popolazione figurava di madrelingua slovena.\nInfrastrutture e trasporti.\nLa principale via d'accesso a Trebiciano \u00e8 costituita dal Raccordo autostradale 13 Sistiana-Padriciano, inserito all'interno della Grande Viabilit\u00e0 Triestina.\nAmbiente.\nNei pressi del paese di Trebiciano, tra il 1958 e il 1972 \u00e8 stata attiva una grande discarica in cui sono stati conferiti in modo incontrollato rifiuti di ogni genere, anche rifiuti tossici. L'area non \u00e8 mai stata bonificata e costituisce tuttora una grave minaccia all'ecosistema, essendo situata al di sopra del corso sotterraneo del fiume Timavo, sul quale percolano le sostanze inquinanti."}
{"id": "2209388", "revid": "287204", "url": "https://it.wikipedia.org/wiki?curid=2209388", "title": "Nade\u017eda \u010ci\u017eova", "text": "\u00c8 stata campionessa europea e campionessa olimpica a Monaco 1972 nel getto del peso. \u00c8 moglie del pesista Aleksandr Bary\u0161nikov.\nBiografia.\nNata e cresciuta vicino al lago Baikal, da adolescente si interess\u00f2 allo sport, ma i suoi inizi furono ostacolati dalla partecipazione alle gare di Tamara Press, sua connazionale.\nDal 1966 al 1974 riusc\u00ec a dimporsi nella disciplina olimpionica del getto del peso.\nIl 28 aprile 1968 batt\u00e9 con 18,67 il primato del mondo di Tamara Press mentre ai Giochi olimpici di Citt\u00e0 del Messico si classific\u00f2 terza (vinse Margitta Gummel).\nFu campionessa europea fino al 1974 (arrivando a 4 titoli), fu campionessa Olimpica a Monaco (1972) e campionessa europea al coperto nel 1970 e 1972. A Montr\u00e9al nel 1976 vinse la medaglia d'argento."}
{"id": "2209389", "revid": "729019", "url": "https://it.wikipedia.org/wiki?curid=2209389", "title": "Coppa del Mondo di salto con gli sci 1998", "text": "La Coppa del Mondo di salto con gli sci 1998, diciannovesima edizione della manifestazione organizzata dalla Federazione Internazionale Sci, ebbe inizio il 29 novembre 1997 a Lillehammer, in Norvegia, e si concluse il 22 marzo 1998 a Planica, in Slovenia. Furono disputate 27 gare individuali, tutte maschili, in 20 differenti localit\u00e0: 4 su trampolino normale, 19 su trampolino lungo e 4 su trampolino per il volo. Non furono inserite nel calendario gare a squadre.\nNel corso della stagione si tennero a Oberstdorf i Campionati mondiali di volo con gli sci 1998, le cui singole prove furono ritenute valide anche ai fini della Coppa del Mondo, e a Nagano i XVIII Giochi olimpici invernali, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nLo sloveno Primo\u017e Peterka si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di salto; il giapponese Kazuyoshi Funaki vinse il Torneo dei quattro trampolini, il tedesco Sven Hannawald la Coppa di volo e l'austriaco Andreas Widh\u00f6lzl il Nordic Tournament. Peterka era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2209391", "revid": "287204", "url": "https://it.wikipedia.org/wiki?curid=2209391", "title": "Gran Premio di Germania 1970", "text": "Il Gran Premio di Germania 1970, \"XXXII Gro\u00dfer Preis von Deutschland\", e ottava gara del campionato di Formula 1 del 1970, si \u00e8 svolto il 2 agosto sul circuito di Hockenheim ed \u00e8 stato vinto da Jochen Rindt su Lotus-Ford Cosworth, ultima vittoria in carriera per il pilota austriaco.\nContesto.\nA seguito dell'incidente mortale di Jim Clark in una gara di Formula 2 nel 1968, ed in vista di questa gara, vennero inserite lungo il circuito due chicane che interrompevano i lunghi tratti rettilinei, la prima delle quali fu dedicata al campione scozzese e costruita nel punto dove egli perse la vita, a circa met\u00e0 del tratto che portava dalla prima curva (\"Nordkurve\") alla \"Ostkurve\".\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2209395", "revid": "1708395", "url": "https://it.wikipedia.org/wiki?curid=2209395", "title": "No Delay", "text": "No Delay \u00e8 il primo album solista del rapper italiano Supa, membro del collettivo milanese Sano Business.\nLe strumentali dell'album sono state prodotte da Bassi Maestro, DJ Phra, Mondo Marcio, Dabol T, Hakeem, DJ Zeta, Big Fish e Nesli."}
{"id": "2209396", "revid": "682118", "url": "https://it.wikipedia.org/wiki?curid=2209396", "title": "Platonov", "text": "Platonov \u00e8 un cognome russo."}
{"id": "2209402", "revid": "123366976", "url": "https://it.wikipedia.org/wiki?curid=2209402", "title": "Cimetto", "text": "Il Rio Cimetto \u00e8 un corso d'acqua della provincia di Venezia.\nSi origina in comune di Salzano nei pressi del fiume Muson Vecchio: occupa infatti il vecchio alveo di quest'ultimo, prima che fosse deviato tramite il canale Taglio Nuovo. Scorre in direzione sud-est segnando il confine del comune di Mirano a nord e poi attraversando gli abitati di Spinea e Chirignago. In gran parte tombato nella parte terminale, \u00e8 possibile distinguere i ponti che lo valicano (in via Ivancich e via Calabria) grazie all'esistenza tuttora delle spallette e del divieto di sosta vigente. Riceve le acque dello scolo Dosa (oggi nell'ultima parte tombato). In localit\u00e0 Gazzera curva verso nord e confluisce poco dopo nel Marzenego proprio dove quest'ultimo si biforca andando a circondare il centro di Mestre. Anche l'ultimo tratto fu modificato in quanto \u00e8 molto probabile che il corso d'acqua proseguisse sino alla laguna di Venezia seguendo il corso dell'attuale Canal Salso.\nSi sta progettando un \"parco fluviale del Rio Cimetto\" che interesser\u00e0 un'area di circa 25 ettari nel comune di Spinea."}
{"id": "2209418", "revid": "298229", "url": "https://it.wikipedia.org/wiki?curid=2209418", "title": "Ron Clarke", "text": "Biografia.\nLa sua carriera dur\u00f2 sedici anni, nei quali fu artefice di 23 primati mondiali e 12 record nazionali.\nPartecip\u00f2 a due edizioni dei Giochi olimpici, vincendo la medaglia di bronzo nei 10000 m piani a . Sempre a Tokyo concluse al nono posto la prova dei 5000 m piani, mentre 4 anni dopo, a , arriv\u00f2 quinto nei 5000 m piani e sesto nei 10000 m piani.\n\u00c8 stato il primo atleta a correre in meno di 13 minuti le 3 miglia, in meno di 27 minuti le 6 miglia ed in meno di 28 minuti i 10000 m piani. Ha detenuto il record mondiale dei 10000 m piani con il tempo di 28'15\"6 (18 dicembre 1963 a Melbourne), primato che nel 1965 a Oslo miglior\u00f2 in 27'39\"4 (tempo elettrico 27'39\"89/100); in carriera ha stabilito anche i primati mondiali delle 2 miglia (8'19\"6), delle 3 miglia (12'50\"4), dei 5000 m piani (13'16\"6), delle 6 miglia (26'47\"), delle 10 miglia (47'12\"8) e dell'ora (20,331 km).\nNel 1965 \u00e8 stato eletto miglior atleta dell'anno. Disput\u00f2 la sua ultima corsa sui 10\u00a0km a Oslo l'8 maggio 1970.\nSposato con tre figli, dopo essersi ritirato dall'atletica collabor\u00f2 come direttore di filiale di un'attivit\u00e0 commerciale che vendeva articoli sportivi a Melbourne.\nNel 2004 venne eletto sindaco di Gold Coast, nel Queensland."}
{"id": "2209429", "revid": "767487", "url": "https://it.wikipedia.org/wiki?curid=2209429", "title": "Via delle Cinque Lune", "text": "Via delle Cinque Lune \u00e8 un film diretto nel 1942 da Luigi Chiarini, che firma con esso la sua prima regia. Venne interamente prodotto nell'ambito del Centro Sperimentale di Cinematografia, i cui allievi ed ex allievi hanno costituito gran parte del cast artistico e tecnico, ed \u00e8 stato comunemente considerato come una delle opere di maggior rilievo della corrente cinematografica nota con il nome di \"calligrafismo\".\nTrama.\nRoma, intorno all'anno 1840. In via delle Cinque Lune vive la timida ed ingenua Ines, il cui padre Federico, che ha un negozio di orologiaio, ha sposato in seconde nozze la volitiva ed ancora piacente sora Teta. Egli, gi\u00e0 malato, scopre che contro la sua volont\u00e0 la moglie, con la complicit\u00e0 del subdolo Professore, sta usando il negozio come punto di prestiti ad usura. A causa del litigio che ne segue Federico \u00e8 colpito da un malore e muore.\nInes, rimasta a vivere con la matrigna, disprezza il fatto che ella abbia definitivamente trasformato il negozio paterno in un \"montino\" (piccolo monte dei pegni), arricchendosi a danno della povera gente del rione, tra cui anche Anna, loro vicina di casa, la cui figlia Maria \u00e8 la migliore amica di Ines. Accetta quindi la corte di Checco, giovane di modesta condizione, bello ma irresoluto ed indolente, che lavora nel negozio di uno scultore. Checco le piace, ma spera anche in tal modo di potersene andare da una casa in cui non vuole pi\u00f9 stare.\nLa sora Teta si oppone al progetto della figliastra, pretendendo di essere lei a sceglierle il marito. Quando per\u00f2 incontra Checco \u00e8 attratta dalla sua bellezza e, nonostante la differenza di et\u00e0, se ne invaghisce. Permette quindi che i due si frequentino e offre il pranzo del loro fidanzamento, ma, senza scrupoli per i sentimenti di Ines, dopo averlo associato ai lauti affari della gestione dei pegni, lo fa diventare il suo amante. Checco \u00e8 debole e bench\u00e9 voglia davvero bene ad Ines, non si sottrae all'improvvisa ricchezza ed alle attenzioni della donna matura, ma ancora sensuale.\nPoi si pente del suo comportamento, lascia l'attivit\u00e0 presso il \"montino\" e torna a lavorare con lo scultore. Ora Ines e Checco sono felici ed innamorati, fanno progetti matrimoniali seri e si preoccupano anche di non lasciare Teta da sola. Ma costei non ha rinunciato al giovane ed un giorno fa in modo di trovarsi sola in casa con Checco che anche questa volta non \u00e8 capace di resistere alle sue lusinghe. Proprio allora Ines rientra in casa inaspettatamente e trova assieme i due amanti. Sconvolta dal dolore, si uccide gettandosi nella tromba delle scale. Troppo tardi Checco urla il suo dolore accusando Teta di essere la responsabile della tragica morte di Ines.\nRealizzazione del film.\nSoggetto e sceneggiatura.\n\"Via delle Cinque Lune\" \u00e8 tratto dal racconto \"O Giovannino o la Morte\" che Matilde Serao pubblic\u00f2 nel 1888, ambientandolo a Napoli, nel rione dove aveva abitato al suo rientro in quella citt\u00e0 dopo il soggiorno romano. Gi\u00e0 nel primo dopoguerra ne era stato tratto un dramma teatrale in tre atti rappresentato da Ernesto Murolo. \nGli sceneggiatori preferirono trasferire l'ambientazione da Napoli a Roma, in quanto, come ha precisato il regista Chiarini, \u00abtutti conoscevamo meglio Roma e c'era molto pi\u00f9 da documentarsi sulla Roma di Pinelli che sulla Napoli della Serao\u00bb.\nAlla sceneggiatura provvide lo stesso gruppo. composto oltre che dal regista, da Umberto Barbaro e da Francesco Pasinetti, che gi\u00e0 aveva collaborato scrivendo il trattamento de \"La peccatrice\", diretto nel 1940 da Palermi e considerata un'opera abbastanza innovativa per l'epoca. I tre autori erano tutti esponenti del Centro Sperimentale di Cinematografia, \u00abimpegnati, sia pure in ruoli distinti, nella formazione e nella diffusione di una cultura cinematografica estranea a qualunque tentazione provinciale ed autarchica\u00bb, . Alla sceneggiatura collabor\u00f2 anche, senza essere accreditato, Piero Pierotti, che era stato allievo del Centro e che fu anche aiuto regista. I dialoghi furono poi rivisti da Trilussa con la finalit\u00e0 di renderli pi\u00f9 rispondenti alle espressioni idiomatiche romanesche.\nProduzione.\nIl film fu interamente finanziato dalla \"Cines\" da poco rinata nella sua \"terza vita\" come societ\u00e0 di produzione pubblica su impulso di Luigi Freddi, al tempo direttore di Cinecitt\u00e0 e Presidente dell'E.N.I.C.. Era stato lo stesso Chiarini a proporre a Freddi che il Centro Sperimentale, oltre a svolgere funzioni didattiche, diventasse anche un luogo di produzione per film che \u00abserviranno di scuola per gli allievi, contribuiranno alla soluzione del problema autarchico del settore cinematografico, potranno servire a fare propaganda per gli scopi politici che il Regime si prefigge\u00bb. Queste proposte non restarono inascoltate: a testimoniare l'importanza che veniva attribuita a questa produzione il set fu visitato durante la lavorazione del film da numerose Autorit\u00e0 del Regime, tra cui lo stesso Ministro della cultura popolare Pavolini\nLa lavorazione del film venne quindi realizzata non (come inizialmente previsto) a Cinecitt\u00e0, bens\u00ec nei teatri di posa del Centro Sperimentale. Le riprese, in un primo tempo programmate per giugno 1941, iniziarono il 26 novembre 1941, concludendosi intorno alla met\u00e0 di gennaio dell'anno successivo. Nel teatro di posa del Centro furono ricostruiti gli scorci della Roma d'epoca, per i quali lo scenografo Guido Fiorini, insegnante presso il Centro Sperimentale e Vittorio Valentini, studente del Centro, si documentarono sulle opere del Thomas e del Pinelli.\nCast artistico e tecnico.\nIl proposito di Chiarini di utilizzare il film come scuola per gli allievi del Centro fu in gran parte realizzato, dato che molti di essi contribuirono alla lavorazione sia come attori che come tecnici. Agli allievi che ancora frequentavano i corsi furono affiancati due \"ex\" quali Luisella Beghi ed Andrea Checchi, gi\u00e0 professionisti essendosi diplomati rispettivamente nel 1938 e 1939. Il cast artistico fu poi completato inserendo accanto agli elementi del Centro un certo numero di attori provenienti dal teatro dialettale romano, tra i quali Gildo Bocci e Pina Piovani. Nelle fasi preparatorie si era parlato di una partecipazione di Carla Del Poggio, ma poi questa ipotesi non si realizz\u00f2, per cui l'unica attrice estranea a quelle due provenienze fu Olga Solbelli, scelta da Chiarini per quella che molti ritennero la sua interpretazione pi\u00f9 importante e riuscita. Tra le partecipazioni anche quella di un allora diciottenne Achille Togliani, qui per la prima volta sul set con la canzone \"La signora di trent'anni fa\".\nAnche gli apporti tecnici furono curati dal Centro Sperimentale, in particolare per la scenografia, per la quale fu riutilizzata la stessa scala intricata che era gi\u00e0 apparsa due anni prima ne \"La peccatrice\". Il futuro regista Antonio Pietrangeli, a quel tempo docente presso il Centro Sperimentale, svolse le funzioni di assistente alla regia. Gli unici apporti tecnici esterni al Centro furono quelli di Carlo Montuori, che cur\u00f2 la fotografia, e di Mario Serandrei, a cui si deve il montaggio del film.\nRapporti con la censura.\nNonostante il tema apparentemente \"innocuo\", \"via delle Cinque Lune\" incontr\u00f2 due difficolt\u00e0 con il regime. Una fu dovuta ad alcuni versi del Belli, facenti parte del sonetto \"Piazza Navona\" che viene declamato durante il pranzo di fidanzamento di Ines e Checco, nel quale compariva il verbo \"magn\u00e0\" (mangiare) riferito ai potenti ed in questo caso Charini fu costretto a tagliare, sostituendo i versi sgraditi. Il regista riusc\u00ec invece a spuntarla per la seconda questione, quella del suicidio: \u00abera una cosa - ha detto - proibita. un argomento vietato. Dovetti faticare assai per farlo passare\u00bb e per alcuni, questo \u00e8 uno dei meriti \"storici\" del film.\nLa censura impose comunque un divieto di visione per i minori di 16 anni, \"Via delle Cinque Lune\" si trov\u00f2 cos\u00ec nello stesso anno in compagnia di alcune altre pellicole come \"La cena delle beffe\" - in questo caso a causa dell'istantaneo \"nudo\" della Calamai - o il \"don Giovanni\" diretto da Dino Falconi. Infatti, a questo proposito, il giudizio sul film espresso dall\u2019\"Osservatore romano\" fu di \u00abdifetto di sostanza morale (che) impone perci\u00f2 molte riserve\u00bb\nAccoglienza.\nIl film diretto da Chiarini usc\u00ec nelle sale cinematografiche nel maggio 1942 (La prima proiezione pubblica \u00e8 datata 11 maggio), ottenendo prevalenti commenti positivi da parte della critica, ma un modesto risultato commerciale.\nCritica contemporanea.\nGi\u00e0 al tempo della sua uscita il film fu considerato in alcuni commenti eccessivamente formale e poco verista. Tra questi \"Cinema\" che osserv\u00f2 come \u00abmentre il racconto della Serao si impone come opera di schietta natura veristica, il film non ha saputo, n\u00e9 poteva, reggere con quello il passo verso la ricerca di una verit\u00e0\u00bb. Di analogo tenore il giudizio della \"Illustrazione italiana\" secondo cui \u00abla raffinatezza formale, degna tuttavia di molta considerazione, resta estranea, staccata, disunita dal contenuto del film\u00bb. Ma, secondo \"La Stampa\" \u00abquesto errore \u00e8 di quelli che si giustificano per la loro stessa nobilt\u00e0 ed \u00e8 il solo evidente di tutto il film\u00bb.\nPi\u00f9 decisi gli apprezzamenti del \"Corriere della sera\" che defin\u00ec \"Via delle Cinque Lune\" \u00abun film azzeccato; il suo merito numero uno \u00e8 quello di dar fiato ad alcuni tipi (..).Altro merito del film \u00e8 quello di essere sfuggito all'insidia dell'abusato lieto fine\u00bb, e del \"Messaggero\" che scrisse di una \u00abtrasposizione minuziosa ed abile, soprattutto se si pensa alle difficolt\u00e0 di trasportare il napoletanissimo racconto nella Serao nella Roma del Belli. Quel che pi\u00f9 conta per un regista al suo esordio, il racconto \u00e8 ben articolato e chiaro e gli interpreti sono ben diretti\u00bb.\nIl commento pi\u00f9 lusinghiero rest\u00f2 quella del quotidiano romano \"Il Tevere\", elaborato da un Giorgio Almirante nell'insolita veste di critico cinematografico: \u00abChiarini \u00e8 riuscito a creare un ambiente ad un tempo arioso e preciso, vivo e letterario, soldo e preciso (..). Nella congerie di film nati per caso, le opere di ingegno come questa vanno salutate come opere sicure delle pi\u00f9 alte mete cui tende la nostra cinematografia\u00bb.\nIn ogni caso la critica fu unanime nel lodare la prova della Solbelli: \u00abraffigura Teta con un'autorit\u00e0, una precisione, un senso vivo del personaggio che la pongono senz'altro nel novero delle nostre migliori caratteriste\u00bb. Un giudizio che non cambi\u00f2 negli anni successivi: \u00abla sora Teta \u00e8 il personaggio pi\u00f9 bello e corposo della carriera cinematografica della Solbelli (che) riesce a dar vita al dramma di una donna combattuta tra tentazioni e sensi di colpa\u00bb.\nRisultato commerciale.\nIn base ai dati disponibili a \"via delle Cinque Lune\" non arrise un significativo risultato economico. Avrebbe infatti incassato circa un milione e 900.000 lire dell'epoca. Non molti a confronto dei film pi\u00f9 \"ricchi\" del periodo che, in base agli stessi dati, risultarono \"Noi vivi\" con circa 11 milioni e mezzo e \"Giarabub\", che super\u00f2 i 10 milioni.\nCommenti successivi.\nNei giudizi retrospettivi i rilievi sul \"calligrafismo\" che erano solo accennati in alcuni dei commenti del tempo diventarono, pi\u00f9 che il valore in s\u00e9 del film, il suo prevalente elemento di valutazione. Cos\u00ec Rondolino associa \"via delle Cinque Lune\" \u00abal cinema che viene definito calligrafico per il gran peso che vi ebbe la cura formale. \u00c8 un cinema di \"opposizione passiva\" al regime che nella ricerca stilistica fuggiva dall'impegno che il momento storico avrebbe richiesto\u00bb. Ma, secondo Bragaglia si tratta di una critica che eleggeva a proprio modello il realismo e \u00abproprio con questo film si ottiene il miglior risultato tra le molte trasposizioni delle opere della Serao\u00bb.\nSuccessivamente il \"Mereghetti\" ha confermato il giudizio di \u00abun buon esempio di quel calligrafismo polemicamente attento ai valori formali che ebbe il merito di elevare la produzione media del periodo. N\u00e9 va sottovalutata la trasgressione erotica come sintomo di insofferenza nei confronti della morale corrente\u00bb.\nRiconoscimenti.\nAlla Mostra di Venezia del settembre 1942, l'ultima prima che l'Italia venisse travolta dalla guerra, Luigi Chiarini, Umberto Barbaro e Francesco Pasinetti furono premiati per \"via delle Cinque Lune\", quale miglior sceneggiatura della stagione 1941 - 1942."}
{"id": "2209431", "revid": "21832688", "url": "https://it.wikipedia.org/wiki?curid=2209431", "title": "Peso della Guinea Bissau", "text": ""}
{"id": "2209432", "revid": "767487", "url": "https://it.wikipedia.org/wiki?curid=2209432", "title": "Peso della Guinea-Bissau", "text": "Il peso \u00e8 stata la valuta della Guinea-Bissau dal 1975 al 1997. Aveva rimpiazzato l\"'escudo\" alla pari ed era suddiviso in 100 \"centavos\". Nel 1997 la Guinea-Bissau ha adottato il franco CFA degli stati africani occidentali, applicando un tasso di conversione pari a 65 \"pesos\" per un franco.\nMonete.\nSono state emesse monete in tagli da 50 \"centavos\", 1, 2\u00bd, 5 e 20 \"pesos\".\nBanconote.\nNel 1975 furono emesse banconote in tagli da 50, 100 e 500 \"pesos\". Le banconote da 1\u00a0000 \"pesos\" vennero introdotte nel 1978. A queste seguirono quelle da 5\u00a0000 \"pesos\" nel 1984 e quelle da 10 \u00a0000 \"pesos\" nel 1990."}
{"id": "2209433", "revid": "124199680", "url": "https://it.wikipedia.org/wiki?curid=2209433", "title": "L'amore dei tre re", "text": "L'amore dei tre re \u00e8 un'opera lirica in tre atti di Italo Montemezzi su libretto di Sem Benelli, tratto dal suo omonimo dramma. \u00c8 considerata il capolavoro del compositore.\nLa prima assoluta dell'opera \u00e8 stata data con successo il 10 aprile 1913 al Teatro alla Scala di Milano diretta da Tullio Serafin. A New York ottenne un successo strepitoso e rimase in repertorio per trent'anni di fila.\nTrama.\nPrimo atto.\nSiamo nel medioevo, in un remoto castello d'Italia quarant'anni dopo un'invasione barbarica.\nLa scena rappresenta il terrazzo sulla torre del castello. \u00c8 notte, e una lampada accesa serve da segnale per il ritorno di Manfredo. Entra Archibaldo, vecchio guerriero divenuto cieco, accompagnato dal paggio Flaminio che lo sorregge e lo guida. Archibaldo attende il figlio Manfredo che deve tornare da un assedio al castello nemico e ricorda le glorie passate e gli ardori giovanili; poi scoraggiato dal fatto che Manfredo non giunge torna indietro con Flaminio che nel frattempo, imbrogliando Archibaldo che \u00e8 giunta l'alba, spegne la lanterna per mettere in guardia Fiora e Avito. Infatti Flaminio \u00e8 pure un oppresso e copre complicemente la relazione fra i due.\nAppaiono Fiora e Avito; stanno per salutarsi dopo la notte d'amore, erano promessi sposi, ma ella era dovuta andare in sposa a Manfredo per suggellare la pace tra invasori e vinti. Si scambiano dolci parole, ma Avito si sgomenta al vedere spenta la lanterna, temendo che qualcuno sia giunto la notte a controllarli. La paura si rivela certezza al giungere di Archibaldo; Avito fugge, Archibaldo chiama Fiora e la interroga con chi parlava perch\u00e9 egli non pu\u00f2 vedere Avito. Flaminio \u00e8 solidale con i due e dichiara che Fiora \u00e8 sola. Fiora dissimula abilmente alle interrogazioni, quando squillano le trombe e Flaminio annuncia il ritorno di Manfredo. Archibaldo sospettoso invita Fiora a tornare in camera per presentarsi al marito pi\u00f9 tardi. Entra Manfredo, che si presenta come un valoroso cavaliere medioevale, contento di rivedere il padre e la giovane sposa. Ella si presenta con dolcezza affettata, avallata dalla repressa rabbia di Archibaldo. Manfredo \u00e8 felice di riabbracciare il suo \"tesoro aulente\" e si incammina verso la camera da letto. Archibaldo sente e rimane inorridito e implora il Signore di renderlo cieco anche nel sentire.\nSecondo atto.\nLa stessa scena del primo atto. Manfredo \u00e8 in procinto di partire per ritornare a combattere e sta salutando la moglie che si dimostra fredda con lui e verso la sua parola commossa. Ella si dimostra finalmente toccata quando Manfredo le esprime il desiderio di vederla salutarlo dalla torre con il suo velo non appena sar\u00e0 partito, dato che cos\u00ec si sentirebbe sollevato dalla sofferta lontananza da lei. Fiora commossa promette e Manfredo parte. Fiora rimane sola, pensierosa, quando le si presenta Avito che era sempre rimasto l\u00ec, travestito come una guardia del castello. Stavolta per\u00f2 ella si dimostra ostile verso le profferte amorose del giovane, per di pi\u00f9 inopportune dato il momento. Egli, colpito e amareggiato vuole partire. Il dialogo \u00e8 interrotto da una ancella che consegna il velo, mentre Avito si nasconde. Rimasti soli, Avito deluso annuncia a Fiora la sua partenza, ma lei lo richiama concedendogli di baciare la sua veste, mentre dalla torre sventola il velo. Avito rinasce e incalza le resistenze di Fiora sempre pi\u00f9 fino a vincerla definitivamente e a baciarla. Travolti dalla passione i due rimangono in un'estasi eterea, quando improvvisamente giunge Archibaldo il quale stavolta avverte bene la presenza di Avito e si adira. Avito fugge ma Archibaldo ha capito che Fiora non era sola.\nFlaminio annuncia il ritorno di Manfredo, il quale preoccupato per non aver pi\u00f9 visto Fiora salutarlo col velo temendo sia caduta dalla torre vuole sincerarsi sulla situazione di lei. Archibaldo manda via Flaminio e rimane solo con Fiora. Alle domande del vecchio stavolta Fiora reagisce violentemente e rivela tutto, ma non il nome dell'amante. Archibaldo, sopraffatto dalla rabbia la afferra alla gola e la uccide. Giunge Manfredo, il quale si dispera alla vista del cadavere di Fiora e rimane sorpreso dalla confessione del padre. Sebbene sia stato messo al corrente della causa non \u00e8 in grado di provare odio, ma solo piet\u00e0. Tuttavia Archibaldo reclama vendetta contro il traditore e medita il modo di compierla. Chiede al figlio di fargli strada col suono dei suoi passi, si carica sulle spalle la sua vittima e lo segue.\nTerzo atto.\nNella cripta del castello il corpo di Fiora \u00e8 adagiato sul giaciglio e intorno vi sono popolani che la vegliano.\nQuando stanno per lasciare il luogo entra Avito, costernato e sopraffatto dal dolore. Avito rimasto solo mira l'amata, la esorta a risvegliarsi: non pu\u00f2 credere sia morta, ma poi si arrende all'evidenza. Vuole baciarla per l'ultima volta, ma quando lo fa si sente mancare e non pu\u00f2 pi\u00f9 camminare. Entra Manfredo che riconosce Avito. Gli rivela che Archibaldo ha cosparso la bocca di Fiora con un potente veleno. Avito accetta il suo destino con rassegnazione, ma Manfredo gli chiede se Fiora lo amava e lui, in un ultimo impeto gli risponde \"come la vita che le fu tolta, no, di pi\u00f9... di pi\u00f9...\", poi lo esorta a compiere la vendetta giacch\u00e9 sente sopraggiungere la morte.\nManfredo, invece, lo adagia a terra accompagnandolo gentilmente: egli non riesce a odiarlo, perch\u00e9 amato dalla sua stessa amata. Quindi si rivolge al corpo di Fiora, supplicandola di non lasciarlo alla sua solitudine, vuole seguirla per sempre e la bacia, barcollando vittima del veleno. Giunge Archibaldo, ansioso di udire il misterioso predatore nella morte; lo abbraccia ma Manfredo gli rivela la sua identit\u00e0 con un ultimo sforzo. Archibaldo inorridisce disperato mentre il figlio gli muore fra le braccia e rimasto solo e condannato al suo buio perpetuo grida \"Manfredo! Anche tu, dunque, senza rimedio sei con me nell'ombra!\"."}
{"id": "2209437", "revid": "1793900", "url": "https://it.wikipedia.org/wiki?curid=2209437", "title": "Commissione dei Cinque", "text": "La Commissione dei Cinque fu un gruppo delegato dal secondo congresso continentale l'11 giugno 1776 con lo scopo di delineare una bozza della dichiarazione d'indipendenza.\nMembri.\nLa commissione era composta da:"}
{"id": "2209438", "revid": "599013", "url": "https://it.wikipedia.org/wiki?curid=2209438", "title": "Helena Fibingerov\u00e1", "text": "Primati.\nRiusc\u00ec a superare il record mondiale di lancio pi\u00f9 volte:\nconservando il record mondiale all'aperto fino al 1980, quando fu battuto di 4 centimetri da Ilona Slupianek.\nIl 19 febbraio 1977 a Jablonec realizz\u00f2 al coperto la misura di 22,50 m, tuttora record mondiale indoor (si tratta del record del mondo attualmente pi\u00f9 duraturo fra quelli riconosciuti dalla IAAF.)"}
{"id": "2209439", "revid": "22475", "url": "https://it.wikipedia.org/wiki?curid=2209439", "title": "AirOne", "text": ""}
{"id": "2209440", "revid": "15756", "url": "https://it.wikipedia.org/wiki?curid=2209440", "title": "Manoscritti non biblici di Qumran", "text": "Per Manoscritti non biblici di Qumran si intendono tutti quei manoscritti di Qumran che non sono contenuti nei canoni del testo masoretico. Fanno parte dei manoscritti del Mar Morto e sono complementari ai manoscritti biblici di Qumran.\nPrincipali manoscritti non biblici ritrovati a Qumran.\nRegola della comunit\u00e0.\nFrammento 1QS. Il \"serek hayyahad\", pi\u00f9 comunemente chiamato \"Regola della comunit\u00e0\" o \"Il Manuale di disciplina\", datato al 100\u00a0\u2013 75 a.C. Questa \u00e8 la copia di un regolamento comunitario scritto in calligrafia asmonea e contiene undici colonne di uno scritto settario ebraico. Il Manuale di disciplina ha un'introduzione che fissa lo scopo e il fine della comunit\u00e0 insediata a Qumran, descrive poi il rito d'ingresso nell'alleanza della comunit\u00e0, i principi teologici settari, come ad esempio la dottrina dei due spiriti, il codice penale, il testo di un inno di lode al Creatore. Il testo \u00e8 chiaramente composito ed ha subito revisioni a varie riprese, riscontrabili nei diversi livelli di composizione.\nRegola della guerra.\nFrammento 1QM. Il \"milhamah\", anche detto \"Regola della guerra\", scritto in calligrafia erodiana. Composto verso la fine del I secolo a.C., \u00e8 un libro di istruzioni per una guerra escatologica di quarant'anni che la comunit\u00e0 di Qumran, chiamata \"i figli della luce\", pensava di intraprendere insieme a Dio e ai suoi angeli, contro i suoi nemici, \"i figli delle tenebre\", alla fine dei tempi. Inizia con una generica descrizione della guerra a venire, il massacro finale e la distruzione dei figli delle tenebre. Pi\u00f9 in dettaglio detta regole circa le trombe, gli stendardi e gli scudi da usare nella lotta e descrive l'ordine di battaglia della fanteria e le sue armi.\nInni di ringraziamento.\nFrammento 1QH. Gli \"hodayot\", ossia gli \"Inni di ringraziamento\", cos\u00ec chiamati perch\u00e9 molti degli inni iniziano con le parole odeka adonay, \"ti ringrazio o Signore\". Questa copia \u00e8 scritta in calligrafia erodiana, datata paleograficamente al 50 a.C. \u2013 68 d.C., e raccoglie almeno 25 salmi o inni rassomiglianti ai Salmi canonici, che tendono ad imitare.\nIl rotolo di rame.\nFrammento 3Q15. Nella grotta 3 sono state trovate due sezioni di un testo inciso su un foglio di metallo (rame con 1% di stagno), alto circa 30\u00a0cm, datato verso il 50-100 d.C. \u00c8 l'unico documento scritto su un materiale diverso dal cuoio o dal papiro. Quando \u00e8 stato trovato, il rotolo era talmente ossidato che \u00e8 stato impossibile srotolarlo; per poterne leggere il contenuto \u00e8 stato necessario tagliarlo in 23 strisce verticali. Il reperto \u00e8 conservato presso il Museo archeologico giordano di Amman.\nNegli studi qumranici questo testo \u00e8 un caso unico e rappresenta una specie di enigma, perch\u00e9 differisce dagli altri rotoli trovati nel Mar Morto sia per linguaggio, che \u00e8 diverso dall'ebraico letterario e richiama pi\u00f9 l'ebraico usato molto pi\u00f9 tardi nel \"Mishnah\", il codice giuridico ebraico compilato attorno al 200 d.C.; sia per paleografia (lo stile usato per scrivere le lettere), per ortografia, datazione e contenuto: non \u00e8 un testo letterario ma un elenco. Il metallo non \u00e8 databile come gli altri documenti con il metodo del carbonio 14. L'utilizzo del rame quasi puro nell'area non \u00e8 consueto all'epoca, dato che era stato soppiantato dal bronzo mille anni prima; il rame tuttavia consente di essere facilmente arrotolato. Il contenuto \u00e8 formato da dodici colonne di testo che elencano una lista di sessantaquattro localit\u00e0 della Palestina in cui sarebbero nascosti dei tesori in oro e argento. Il professor John Marco Allegro, credendo che la lista parlasse di un vero tesoro sepolto, diresse una campagna di scavi nel 1962 in alcuni dei siti facilmente identificabili nel testo, ma non rinvenne nulla.\nAl momento della prima decifrazione sembrava che si parlasse di un immenso tesoro, forse quello di re Salomone. Ma questo procedimento \u00e8 stato reso difficoltoso da errori di ortografia, che sembrano essere stati messi apposta per evitare di trovare il tesoro. Ci\u00f2 \u00e8 dimostrato dal fatto che i principali errori siano quelli di un analfabeta, che, per via della sua mancanza di conoscenza della scrittura, ha confuso inconsapevolmente chiunque avrebbe tentato di decifrare il rotolo. Ma non sapeva nemmeno ci\u00f2 che scriveva: in questo modo non poteva approfittarsene per riuscire a trovare a sua volta il tesoro\n7Q5.\nIl frammento 7Q5 fu identificato nel 1972 dal gesuita spagnolo Jos\u00e9 O'Callaghan con un passo del \"Vangelo secondo Marco\". Questa attribuzione \u00e8 per\u00f2 stata rigettata dalla maggioranza degli studiosi; in particolare, Ernest Muro sostiene che tale frammento si riferisce al capitolo 103 del \"Libro di Enoch\".\nCommenti su Melchisedec.\nFrammento 11QMelch/11Q13 . Rinvenuto nella grotta 11 \u00e8 stato datato paleograficamente tra la fine del II secolo a.C. e l'inizio del I secolo a.C. Esso \u00e8 composto di tredici frammenti dai quali si sono ricavate due colonne. La colonna 2 \u00e8 preservata molto bene, la colonna 3 \u00e8 ricostruita solo con alcune parole. Pu\u00f2 essere riguardato come una sorta di targum, una parafrasi dei passi biblici che serve a spiegare e a interpretare i brani delle sacre scritture. Ed in particolare della figura di Melchisedec, figura biblica qui identificata come una creatura celeste ed un Messia. La traduzione in italiano \u00e8 stata effettuata da Corrado Martone.\nIl rotolo del tempio.\nFrammento 11QTemple/11Q19. Datato con il radiocarbonio al 97 a.C. \u2013 1 d.C., \u00e8 un testo ebraico pi\u00f9 lungo del libro di Isaia, conservato in 66 colonne e scritto in calligrafia erodiana. Questo testo sembra aver rappresentato, per la comunit\u00e0 di Qumran, una seconda Torah: esso non solo cita molte norme del Pentateuco, ma spesso le affina e le riformula in modo da renderle pi\u00f9 stringenti e rigorose. Le sue esigenze di purificazione culturale, in particolare, sono molto rigide. L'inizio frammentario del rotolo contiene alcune parole che richiamano la seconda alleanza stipulata sul monte Sinai (Es 34). Segue una lunga sezione che riguarda il tempio, con le relative feste e i sacrifici. Il tempio che viene descritto qui, non corrisponde a nessuno dei santuari storici d'Israele: era pensato come modello di un nuovo tempio che si sarebbe costruito in futuro, quando i giusti sarebbero riusciti a prevalere. Secondo un elenco steso dallo studioso J. H. Charlesworth \u00e8 uno dei 30 manoscritti del Mar Morto non biblici che contengono il Tetragramma biblico.\nPaganesimo.\nLa nascita dei giganti.\nNel frammento 4Q202, noto anche come 4QEnochformula_1, troviamo:\nQuesto frammento \u00e8 importante perch\u00e9 ci dice che i Guardiani:\nNella Genesi troviamo lo stesso racconto, con lievi modifiche:\nSomiglianze con il Nuovo Testamento.\nAlcuni manoscritti non biblici contengono principi etici che si trovano nelle lettere di Paolo o nei vangeli. Il metodo del carbonio-14 data i manoscritti del Mar Morto prima della stesura del Nuovo Testamento. Questo farebbe supporre, come sostiene lo stesso Vangelo (vedi ad esempio ), che il Nuovo Testamento sia una codifica di idee gi\u00e0 presenti nella cultura ebraica. Il Nuovo Testamento ed i manoscritti del Mar Morto sarebbero quindi due diversi sviluppi di questo modo di pensare.\nTemi contenuti nelle lettere di Paolo.\nNel Commento ad Abacuc II 1-3, troviamo:\nMentre la Seconda lettera ai Tessalonicesi:\nGiustificazione per fede.\nLa giustificazione per fede che troviamo nelle lettere:\nEd in:\nQuesto tema lo troviamo in \"Regola della comunit\u00e0\" IQS XI 14:\nL'apocalisse in aramaico ed il vangelo di Luca.\nUna apocalisse scritta in aramaico ed identificata col frammento 4Q246 contiene il testo:\nQuesto testo presenta molte somiglianze con:\nSomiglianze con Lilith.\nNei manoscritti sono presenti passi che hanno molte similitudini con le propriet\u00e0 attribuite a Lilith, il demone femminile della religione mesopotamica associato alla tempesta, ritenuto portatore di disgrazia, malattia e morte. Un riferimento \u00e8 nella \"Canzone per un sapiente\"(4Q510-511), e una allusione trovata da A. Baumgarten nel \"La seduttrice\" (4Q184).\nIl primo riferimento a Lilith nella Canzone appare al 4Q510, frammento 1:\nCollegato al Libro di Isaia:\nQuesto testo liturgico tenta di prender le distanze dalla presenza di entit\u00e0 soprannaturali malefiche e allo stesso tempo dimostra familiarit\u00e0 con Lilith. Diversamente dal testo biblico, questo passaggio non ha funzioni socio-politiche in nessun programma. Serve da Esorcismo (4Q560) e Canzone dei Demoni Dispersi (11Q11), a tal punto da essere compresa in alcuni incantesimi. Comparabile al rilievo dell'Arslan Tash, usato per \"aiuto nella protezione dei fedeli contro il potere degli spiriti\". Il testo \u00e8 cos\u00ec, per una comunit\u00e0 \"profondamente coinvolto nel regno della demonologia\", un inno esorcistico.\nUn altro testo scoperto a Qumran, di solito associato al Libro dei Proverbi, si appropria del mito di Lilith nella sua descrizione di una donna pericolosa ed attraente- la Seduttrice (4Q184). L'antico poema, risalente al I secolo ma plausibilmente molto pi\u00f9 vecchio, descrive una donna infida e avverte continuamente il lettore dei pericoli di un incontro con lei. Di solito la donna descritta nel testo \u00e8 eguagliata ad una \"strana donna\" del Libro dei Proverbi 2 e 5, e per una buona ragione; il parallelo \u00e8 immediatamente riconoscibile:\nTuttavia, ci\u00f2 che questa associazione non considera sono le ulteriori descrizioni della \"Seduttrice\" del Qumran che non possono essere associate alla \"strana donna\" dei Proverbi; ad esempio, le corna e le ali: \"una moltitudine di peccati \u00e8 nelle sue ali\". La donna illustrata nei Proverbi \u00e8 probabilmente una prostituta, o almeno una sua rappresentazione, ed una di quelle con le quali la comunit\u00e0 del testo aveva familiarit\u00e0. La \"Seduttrice\" del testo del Qumran, diversamente, non pu\u00f2 aver rappresentato una minaccia sociale esistente date le caratteristiche ascetiche della comunit\u00e0 in questione.\nDiversamente, il testo del Qumran utilizza l'immagine dei Proverbi per presentare una minaccia pi\u00f9 ampia e soprannaturale, la minaccia del demone Lilith."}
{"id": "2209448", "revid": "1714743", "url": "https://it.wikipedia.org/wiki?curid=2209448", "title": "Goffredo IV Martello", "text": "Origine.\nCome conferma l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" e anche secondo la \"Chronica Albrici Monachi Trium Fontium\", era figlio del Conte di Angi\u00f2 e conte di Tours, Folco IV il Rissoso e, come ci conferma la \"Chronica de Gestis Consulum Andegavorum, Chroniques d'Anjou\", dalla sua seconda moglie Ermengarda di Borbone, figlia d'Arcibaldo IV, signore di Borbone (come ci conferma la \"Chronica de Gestis Consulum Andegavorum, Chroniques d'Anjou\").Folco IV d'Angi\u00f2, detto il Rissoso era il figlio maschio secondogenito del Conte di G\u00e2tinais e signore di Ch\u00e2teau-Landon, Goffredo II e di sua moglie (il matrimonio viene confermato dall\"'Historia Andegavensis\" scritta da loro figlio, Folco IV \"il Rissoso\"), Ermengarda detta Bianca d'Angi\u00f2, figlia del conte d'Angi\u00f2, Folco III Nerra o \"il Nero\" e di Ildegarda, di cui non si conosce gli ascendenti, ma sicuramente originaria della Lotaringia; Ermengarda fu anche sorella del conte d'Angi\u00f2, Goffredo II \"Martello\" e madre, oltre che di Folco, anche del conte d'Angi\u00f2, Goffredo III il Barbuto.\nBiografia.\nGoffredo, che era nato verso il 1073, rest\u00f2 senza madre quando era ancora molto piccolo, in quanto, sempre secondo la \"Chronica de Gestis Consulum Andegavorum, Chroniques d'Anjou\", Ermengarda di Borbone, dopo essere stata ripudiata da Folco IV \"il Rissoso\", verso il 1075, lasci\u00f2 l'Angi\u00f2, e si spos\u00f2, in seconde nozze, con Guglielmo di Jaligny. Anche suo padre, Folco IV si era risposato, il 21 gennaio 1076, con Arengarda o Orengarda di Chatelaillon, figlia d'Isembardo, signore di Ch\u00e2tel-Aillon.\nPrima del 1990, suo padre, Folco si spos\u00f2, per la quinta volta, con Bertrada di Montfort, figlia di Simone I, signore di Montfort, e d'Agnese d'\u00c9vreux. Ma essendo Mantia, la ripudiata quarta moglie, ancora in vita, nel 1091, papa Urbano II condann\u00f2 l'unione di Folco e Bertrada, che dur\u00f2 poco, in quanto Bertrada fu fatta rapire dal re di Francia, Filippo I e, nonostante la minaccia di scomunica, il 15 maggio 1092, Bertrada spos\u00f2 il re di Francia, Filippo I (la scomunica a Filippo I e Bertrada arriv\u00f2, nel 1095, al concilio di Clermont da parte di papa Urbano II).\nIn questo periodo, l'aperta ribellione di diversi feudatari, obblig\u00f2 Folco IV a chiamare, nel 1098 il figlio primogenito, Goffredo IV Martello, l'erede della contea d'Angi\u00f2, a sostenere il peso di guidare l'esercito, e quindi fregiarsi del titolo di conte d'Angi\u00f2, Goffrdo IV Martello.Goffredo comunque si impegn\u00f2 a combattere i vassalli ribelli, e nello stesso periodo cerc\u00f2 di contrastare il re d'Inghilterra, Guglielmo II il Rosso, che ora reggeva anche il ducato di Normandia, nella sua invasione della contea del Maine, correndo in appoggio del conte, Elia I di Beaugency, che, nonostante l'aiuto di Folco IV e Goffredo IV, fu fatto prigioniero da Guglielmo II.La morte di Guglielmo II e il ritorno di Roberto II in Normandia, permise la liberazione di Elia I di Beaugency, che, sempre con l'aiuto di Folco IV e Goffredo IV, riprese il controllo della contea.\nNel 1096, il 23 giugno, Goffredo IV Martello viene citato nel documento n\u00b0 XCIII del \"Cartulaire noir de la cath\u00e9drale d angers\", che controfirm\u00f2 assieme ai fratellastri, Ermengarda e Folco il Giovane, inerente ad una donazione fatta dal padre, Folco IV, alla cattedrale d'Angers.\nForse, nel 1104, il suo secondogenito, il figlio di Bertrada di Montfort, Folco il Giovane rientr\u00f2 in Angi\u00f2 da Parigi, dove aveva vissuto con la madre, Bertrada di Montfort, che, nel 1092, dopo il matrimonio con il re di Francia, Filippo I e aveva portato il figlioletto a vivere con lei alla corte e sostenne il padre, Folco IV nella sua lotta, per il predominio nel governo della contea, contro Goffredo IV Martello.Altre fonti invece sostengono che Folco il Giovane rientr\u00f2 in Angi\u00f2, nel 1106, dopo la morte del fratellastro, Goffredo IV Martello.\nIl giovane Goffredo IV Martello, zelante, temuto dai baroni e apprezzato dal clero, continu\u00f2 nella lotta contro coloro che resistevano e, assieme a Folco IV prese la citt\u00e0 di La Chertre, diede alle fiamme Thouars ma durante l'assedio di Cand\u00e9, nel 1106, trov\u00f2 la morte (secondo il \"Chronicon Vindocinense\", nel 1106, Goffredo fu trafitto da una freccia all'assedio di Cand\u00e9), forse assassinato. Anche la \"Chronica de Gestis Consulum Andegavorum, Chroniques d'Anjou\", conferma che Goffredo mor\u00ec a Cand\u00e9 e fu sepolto nella Abbazia di San Nicola a Angers.\nCon la morte di Goffredo, Folco IV riottenne il pieno controllo del governo della contea d'Angi\u00f2, mentre il fratellastro, Folco il Giovane divenne il nuovo erede, sia dell'Angi\u00f2 che della Turenna, ma l'indipendenza dei baroni non ebbe pi\u00f9 ostacoli.\nDiscendenza.\nGoffredo, verso il 1103, sempre secondo la \"Chronica de Gestis Consulum Andegavorum, Chroniques d'Anjou\", si era accordato con Elia I di Beaugency per sposarne la figlia, Eremburga (1096-1126), erede della contea del Maine, ancora bambina (Eremburga del Maine, secondo il monaco e storico medievale, Orderico Vitale, poi spos\u00f2 il suo fratellastro, Folco il Giovane, nel 1109).Di Goffredo IV il Martello non si conosce nessuna discendenza."}
{"id": "2209450", "revid": "267975", "url": "https://it.wikipedia.org/wiki?curid=2209450", "title": "Gennaro II", "text": "Note biografiche.\nNei cataloghi tradizionali dei vescovi di Benevento Gennaro \u00e8 considerato come 18\u00ba vescovo, se si ammette come protovescovo san Fotino (I secolo), oppure come 6\u00ba vescovo, se si pone come primo vescovo beneventano san Gennaro (III/IV secolo). Succedette a san Cassiano sulla cattedra beneventana.\nGennaro \u00e8 uno dei pochi vescovi della tradizionale cronotassi beneventana storicamente documentato. Infatti, con il titolo di \"episcopus a Campania de Beneuento\", prese parte al concilio di Sardica, celebratosi tra il 343 e il 344. Intervenne personalmente nel corso della sessione conciliare per proporre un decreto, in seguito adottato dall'assemblea, che interdicesse ai vescovi di accogliere nella propria Chiesa chierici appartenenti ad altre comunit\u00e0.\nQuesto vescovo \u00e8 ricordato negli \"Acta Sanctorum\" al 1\u00ba novembre come vescovo e confessore."}
{"id": "2209454", "revid": "599013", "url": "https://it.wikipedia.org/wiki?curid=2209454", "title": "Raziel", "text": ""}
{"id": "2209458", "revid": "287204", "url": "https://it.wikipedia.org/wiki?curid=2209458", "title": "Campionato azero di calcio a 5 2001-2002", "text": "Il Campionato azero di calcio a 5 2001-2002 \u00e8 stata l'ottava edizione del massimo campionato di calcio a 5 dell'Azerbaigian, giocato nella stagione 2001/2002 con la formula del girone unico, e che ha visto la vittoria finale del ."}
{"id": "2209459", "revid": "729019", "url": "https://it.wikipedia.org/wiki?curid=2209459", "title": "Coppa del Mondo di salto con gli sci 1997", "text": "La Coppa del Mondo di salto con gli sci 1997, diciottesima edizione della manifestazione organizzata dalla Federazione Internazionale Sci, ebbe inizio il 30 novembre 1996 a Lillehammer, in Norvegia, e si concluse il 23 marzo 1997 a Planica, in Slovenia. Furono disputate 25 delle 26 gare individuali previste, tutte maschili, in 17 differenti localit\u00e0: 2 su trampolino normale, 19 su trampolino lungo e 4 su trampolino per il volo. Fu inserita nel calendario 1 gara a squadre, valida ai fini della classifica per nazioni.\nPer la prima volta venne disputato il Nordic Tournament, un ciclo di gare individuali analogo al Torneo dei quattro trampolini ma disputato in alcune localit\u00e0 del Nord Europa, le cui singole prove avevano regolarmente validit\u00e0 per le varie classifiche di Coppa. Nel corso della stagione si tennero a Trondheim i Campionati mondiali di sci nordico 1997, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo.\nLo sloveno Primo\u017e Peterka si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, sia la Coppa di volo; il tedesco Dieter Thoma vinse la Coppa di salto, il giapponese Kazuyoshi Funaki il Nordic Tournament. Andreas Goldberger era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2209460", "revid": "834", "url": "https://it.wikipedia.org/wiki?curid=2209460", "title": "Sweet dreams. Illusioni filosofiche sulla coscienza", "text": ""}
{"id": "2209461", "revid": "1123126", "url": "https://it.wikipedia.org/wiki?curid=2209461", "title": "Prosecco (Trieste)", "text": "Prosecco (\"Proseco\" in dialetto triestino, \"Prosek\" in sloveno) \u00e8 un quartiere di Trieste a ridosso del comune di Sgonico. Si trova sull'altopiano carsico, lungo la strada provinciale 1, a met\u00e0 strada circa tra i quartieri di Opicina e di Santa Croce.\nTerritorio.\nIl termine \"Prosecco\" deriva dal nome sloveno del paese \"Prosek\", che significa \"preseka\" ovvero \"parte del bosco tagliata in uno stretto passaggio\". Il quartiere \u00e8 celebre per aver dato il nome a uno dei vini pi\u00f9 famosi al mondo, il prosecco.\nAll'imbocco del quartiere, provenendo da Trieste in localit\u00e0 Contovello, si gode di un ampio panorama sulla citt\u00e0.\nA Contovello inizia la strada Vicentina, detta anche Napoleonica, che si collega all'Obelisco di Opicina, fermata del tram omonimo. Anche questo percorso ciclopedonale offre un panorama su golfo e citt\u00e0, luogo privilegiato per assistere alla regata velica della Barcolana.\nSubito dopo il quartiere, prima dell'imbocco della Napoleonica, una strada permette di raggiungere il santuario mariano di Monte Grisa, che domina l'altopiano.&lt;br&gt;\nLa chiesa del paese, racchiusa tra le case dell'abitato, \u00e8 del 1637 ed \u00e8 dedicata a san Martino.\nLa parte vecchia della localit\u00e0 \u00e8 abitata prevalentemente dalla comunit\u00e0 linguistica slovena (prima dell'annessione all'Italia, pi\u00f9 del 92% della popolazione era di madrelingua slovena), mentre la parte moderna, nota con il nome di Borgo San Nazario, costruita negli anni cinquanta e sessanta, \u00e8 abitata da 766 residenti, in gran parte da esuli istriani e da loro discendenti, provenienti perlopi\u00f9 da Capodistria e dintorni.\nMonumenti e luoghi di interesse.\nLa chiesa dedicata a san Martino di Tours \u00e8 la parrocchiale del paese."}
{"id": "2209462", "revid": "110157", "url": "https://it.wikipedia.org/wiki?curid=2209462", "title": "Doro da Benevento", "text": "Note biografiche.\nI cataloghi tradizionali dei vescovi di Benevento, a partire da quello redatto da Mario de Vipera nel 1636, riportano due vescovi beneventani di nome Doro: il primo, qualificato come \"santo\", fu successore di san Gennaro attorno all'anno 320; il secondo visse a met\u00e0 del V secolo. Secondo Francesco Lanzoni, potrebbe trattarsi di un unico vescovo, duplicato nella cronotassi beneventana; dello stesso parere \u00e8 Pietro Burchi, nella voce su san Doro nella \"Bibliotheca Sanctorum\", che esclude l'esistenza del vescovo del IV secolo, identificandolo con l'omonimo citato nell'epistolario di papa Leone Magno.\nDoro I.\nFalcone, storico longobardo (ca. 1070-1144), nel suo \"Chronicon Beneventanum\", riferisce che il 15 maggio 1119 Landolfo, arcivescovo di Benevento, trov\u00f2 diversi \"corpora sanctorum\", ossia le reliquie di diversi santi, tra cui quelle di san Doro, la cui ricorrenza liturgica venne inserita nel calendario liturgico beneventano alla data del 20 novembre.\nSuccessivamente, storici locali, inserirono san Doro, ritenuto un vescovo di Benevento, nei cataloghi episcopali al IV secolo, o assegnandoli la data del 320, dopo san Gennaro.\nIl vescovo Doro \u00e8 ricordato nel Martirologio romano al 20 novembre: \"\u00abA Benevento, in Campania, san Doro, vescovo\u00bb\".\nDoro II.\nL'omonimo vescovo del V secolo \u00e8 documentato storicamente da una lettera di papa Leone I indirizzatagli l'8 marzo 448. Doro era stato accusato di aver trasgredito le regole della disciplina ecclesiastica, perch\u00e9 aveva messo al primo posto del presbiterio locale il prete Eucarpio, recentemente consacrato, non rispettando in questo modo l'ordine stabilito dal merito e dall'anzianit\u00e0; il papa perci\u00f2 intima a Doro di rimettere ordine nel suo clero, sotto la supervisione di \"Iulius\", probabile vescovo di Pozzuoli."}
{"id": "2209465", "revid": "6923", "url": "https://it.wikipedia.org/wiki?curid=2209465", "title": "Peseta della Guinea Equatoriale", "text": "La peseta (in spagnolo: \"peseta guineana\") \u00e8 stata la valuta della Guinea Equatoriale dal 1969 al 1975. Ha sostituito la \"peseta\" spagnola alla pari ed \u00e8 stata rimpiazzata, alla pari, dall'\"ekuele\".\nMonete.\nSono stati coniati quattro tagli di monete, tutti datati 1969: 1, 5, 25 e 50 \"pesetas\". Le monete avevano le stesse dimensioni delle corrispondenti \"pesetas\" spagnole.\nBanconote.\nSono state emessi tre tagli di banconote datati 1969: 100, 500 e 1\u00a0000 \"pesetas\"."}
{"id": "2209466", "revid": "125415418", "url": "https://it.wikipedia.org/wiki?curid=2209466", "title": "Chiesa di Santa Maria del Carmelo", "text": "La chiesa di Santa Maria del Carmelo \u00e8 un luogo di culto cattolico di Roma, situato in piazza Beata Vergine del Carmelo, in zona Torrino, localit\u00e0 Mostacciano.\nStoria.\nEssa \u00e8 stata costruita negli anni ottanta del XX secolo su progetto dell'architetto Giuseppe Maria Spina ed inaugurata solennemente con la consacrazione il 4 ottobre 1986 dal cardinale vicario Ugo Poletti.\nLa chiesa \u00e8 sede parrocchiale, istituita il 1\u00ba gennaio 1974 dal cardinale vicario Ugo Poletti con il decreto \"Quo uberius\" ed \u00e8 retta dai Carmelitani. Essa inoltre \u00e8 sede del titolo cardinalizio di \"Beata Vergine Maria del Monte Carmelo a Mostacciano\", istituito da papa Giovanni Paolo II il 28 giugno 1988.\nL'intero complesso parrocchiale \u00e8 di propriet\u00e0 della Pontificia opera per la preservazione della fede e la provvista di nuove chiese in Roma."}
{"id": "2209468", "revid": "174925", "url": "https://it.wikipedia.org/wiki?curid=2209468", "title": "Angelo del mistero", "text": ""}
{"id": "2209469", "revid": "287204", "url": "https://it.wikipedia.org/wiki?curid=2209469", "title": "Campionato azero di calcio a 5 2002-2003", "text": "Il Campionato azero di calcio a 5 2002-2003 \u00e8 stata la nona edizione del massimo campionato di calcio a 5 dell'Azerbaigian, giocato nella stagione 2001/2002 con la formula del girone unico, e che ha visto la vittoria finale del Tribut, al suo primo titolo di Azerbaigian."}
{"id": "2209471", "revid": "461628", "url": "https://it.wikipedia.org/wiki?curid=2209471", "title": "Chiesa di Ges\u00f9 Divino Maestro", "text": "La chiesa di Ges\u00f9 Divin Maestro \u00e8 un luogo di culto cattolico di Roma, situato nel quartiere Trionfale, in via Vittorio Montiglio. La parrocchia omonima \u00e8 retta da monsignor Mario Laurenti; il titolare del titolo cardinalizio \"\"Ges\u00f9 Divin Maestro alla Pineta Sacchetti\",\" \u00e8 Thomas Stafford Williams\nStoria.\nEssa \u00e8 stata costruita tra il 1966 e il 1967 su progetto dell'architetto Carlo Bevilacqua e inaugurata solennemente dal cardinale Luigi Traglia con consacrazione il 30 settembre 1967.\nLa chiesa \u00e8 sede parrocchiale, istituita il 2 marzo 1964 dal cardinale vicario Clemente Micara con il decreto \"Percrescente de die\" e affidata dapprima ai preti della diocesi di Brescia e poi, dal 1978 al clero diocesano romano.\nIl territorio parrocchiale, \u00e8 stato desunto da quello di San Lino, di San Cipriano e di San Francesco d\u2019Assisi a Monte Mario. Il riconoscimento agli effetti civili del provvedimento vicariale \u00e8 stato decretato il 18 marzo 1963 dal Presidente della Repubblica Giovanni Gronchi.\nEssa inoltre \u00e8 sede del titolo cardinalizio di \"Ges\u00f9 Divin Maestro alla Pineta Sacchetti\", istituito da papa Paolo VI il 29 aprile 1969: fu proprio il papa a volere questo titolo per la presenza nel territorio parrocchiale della Facolt\u00e0 di Medicina e Chirurgia dell'Universit\u00e0 Cattolica del Sacro Cuore. La chiesa ha ricevuto la visita di due pontefici: quella di Paolo VI il 2 aprile 1972, domenica di Pasqua, e quella di san Giovanni Paolo II il 15 dicembre 1991.\nNel 2006-2008 l'intero spazio interno della chiesa \u00e8 stato oggetto di restauro ad opera del Progetto Arte Poli, su disegno degli architetti Anna Maria Pepe e Maria Pia Pepe, con la realizzazione delle nuove vetrate e dei portali, della pavimentazione e il rifacimento dell'area presbiterale e del battistero.\nDescrizione.\nLa chiesa \u00e8 a pianta circolare ed \u00e8 costituita da un unico ambiente al centro del quale, esternamente, si eleva la torre campanaria che ospita un concerto di 5 campane in \"Sol\". La copertura, in corrispondenza dell'ingresso, si protrae verso l'esterno andando a formare una pensilina che copre in parte il sagrato. Si accede alla chiesa tramite tre portali in bronzo con raffigurate a bassorilievo alcune \"Scene del ministero di Ges\u00f9\"; alla loro destra, la statua di \"Ges\u00f9 Divino Maestro\" (in origine all'interno della chiesa, alle spalle dell'altare maggiore) e il corpo cilindrico del battistero, che riprende in chiave ridotta le forme dell'aula.\nL'interno della chiesa \u00e8 illuminato da basse vetrate poste nella parte sommale delle pareti esterne, e da un grande lucernario che si apre al centro del soffitto, al di sotto del campanile.\nPresbiterio.\nIn corrispondenza del campanile si sviluppa il presbiterio, che presenta l'altare, l'ambone e la sede in marmo bianco e incisioni dorate. La parete di fondo (che suddivide l'area dalla retrostante cappella feriale e dal soppalco che accoglie l'organo a canne) \u00e8 leggermente concava ed \u00e8 interamente rivestita da un mosaico opera di Albano Poli servo in croce (al centro), sul monte delle Beatitudini (a sinistra) e dodicenne nel Tempio (a destra).\nBattistero.\nDello stesso autore \u00e8 il mosaico che adorna la parete interna del battistero, con (da sinistra a destra): il \"Battesimo di Ges\u00f9\", l\"'Arca di No\u00e8\", il \"Passaggio del mar Rosso\" e \"Ges\u00f9 e la Samaritana al pozzo\", e al centro una scultura in bronzo raffigurante \"Cristo Risorto\".\nPortali.\nL'esterno dei portali in bronzo posti all'entrata della chiesa sono decorati con bassorilievi in bronzo raffiguranti alcune scene del vangelo, tutte scene in cui \u00e8 evidenziato il tema del perdono per chi ha peccato e si pente evidenziando il concetto di \"Misericordia di Dio\"\nLe scene raffigurate sono la parabola del figlio prodigo, la pericope del buon pastore, la pericope dell'adultera, l'episodio di Zaccheo sul sicomoro, la crocifissione nel momento in cui Ges\u00f9 perdona il ladrone e l'episodio del serpente di bronzo che cura gli ebrei morsi dai serpenti velenosi nel loro viaggio verso la terra promessa.\nRiconoscimenti.\nNel 2011 il progetto ha vinto il Merit Award nella Categoria Liturgical/Iterior Design del concorso statunitense \"Faith and Form Award\"."}
{"id": "2209473", "revid": "131145", "url": "https://it.wikipedia.org/wiki?curid=2209473", "title": "Peseta della Guinea equatoriale", "text": ""}
{"id": "2209474", "revid": "322321", "url": "https://it.wikipedia.org/wiki?curid=2209474", "title": "Chiesa di Santa Maria Immacolata a Grottarossa", "text": "La chiesa di Santa Maria Immacolata a Grottarossa \u00e8 un luogo di culto cattolico di Roma situato in zona Grottarossa, in via Flaminia.\nStoria.\nEssa fu costruita nel 1935 da Ettore Molinario per venire incontro alle esigenze spirituali di tutti i lavoratori della allora azienda agricola che ha dato origine al borgo di Grottarossa. Sorge lungo la Via Flaminia, \"ad Saxa Rubra\", dove, nell'anno 312, avvenne la storica battaglia tra gli eserciti di Costantino I e Massenzio. Il 2 novembre 1986 la chiesa ha ricevuto la visita di papa Giovanni Paolo II, che in quell'occasione incoronava solennemente una nuova effigie della Madonna Immacolata.\nLa chiesa \u00e8 sede parrocchiale, istituita il 4 giugno 1937. Essa inoltre \u00e8 sede del titolo cardinalizio di \"Immacolata Concezione di Maria a Grottarossa\", istituito da Giovanni Paolo II il 3 maggio 1985 con la bolla \"Purpuratis Patribus\"."}
{"id": "2209475", "revid": "2130303", "url": "https://it.wikipedia.org/wiki?curid=2209475", "title": "Chiesa di Nostra Signora de La Salette", "text": "La chiesa di Nostra Signora de La Salette \u00e8 un luogo di culto cattolico di Roma, situato nel quartiere Gianicolense, in piazza Madonna de La Salette.\nStoria.\nEssa fu costruita tra il 1957 ed il 1965 su progetto dagli architetti Vivina Rizzi e Ennio Canino e dedicata alla Madonna de La Salette.\nLa chiesa \u00e8 sede parrocchiale, istituita il 18 giugno 1957 con il decreto del cardinale vicario Clemente Micara \"Neminem quidem fugit\", ed affidata ai missionari di Nostra Signora di La Salette, che ne sono i proprietari. Essa inoltre \u00e8 sede del titolo cardinalizio di \"Nostra Signora de La Salette\", istituito da papa Paolo VI il 29 aprile 1969.\nDescrizione.\nL'esterno \u00e8 preceduto da un'ampia scalinata che d\u00e0 accesso al tempio. La facciata \u00e8 suddivisa in due terrazzamenti: sul primo \u00e8 posta l'entrata; il secondo si caratterizza per alte vetrate che fanno da sfondo alla statua della Madonna titolare, apparsa nel 1846 a La Salette in Francia, su cui aggetta una specie di alto baldacchino in cemento armato. La chiesa \u00e8 affiancata da un campanile a base triangolare, alto 52 metri.\nL'interno \u00e8 a pianta centrale con pareti in laterizio che convergono in modo sinuoso verso l'unico altare. La pianta ellittica lobata \u00e8 \u00abbasata su continui innesti curvilinei, generatori di volumi plasticamente espressivi e strutturalmente liberi, pur nella evidente unit\u00e0 concettuale e nell'inconfondibile caratterizzazione funzionale\u00bb.\nSulla cantoria in controfacciata si trova l'organo a canne, costruito nel 1952 per la chiesa di Sant'Anselmo all'Aventino e trasferito nella sede attuale nel 1996; a trasmissione elettrica, dispone di 32 registri su tre manuali e pedale."}
{"id": "2209480", "revid": "110157", "url": "https://it.wikipedia.org/wiki?curid=2209480", "title": "Chiesa di Nostra Signora di Guadalupe a Monte Mario", "text": "La chiesa di Nostra Signora di Guadalupe a Monte Mario \u00e8 un luogo di culto cattolico di Roma, nel suburbio Della Vittoria, in piazza Nostra Signora di Guadalupe.\nStoria.\nLa chiesa fu costruita tra il 1928 ed il 1932 dalle Figlie di Maria Immacolata di Guadalupe e dedicata alla Madonna di Guadalupe, patrona del Messico, annessa al loro convento; questo sorgeva in un'area residenziale destinata dopo la prima guerra mondiale ai dipendenti delle poste e delle comunicazioni chiamata \"Le Case Nuove\" e che, secondo il progetto originario, sarebbe dovuta essere una citt\u00e0 giardino composta da 300 villini (dei quali furono ne realizzati soltanto 50 circa). Il complesso religioso venne poi venduto alla diocesi di Roma, che vi eresse una parrocchia: essa fu istituita il 22 giugno 1936 con il decreto del cardinale vicario Francesco Marchetti Selvaggiani \"Dominici gregis\". Il 29 aprile 1969 venne istituito da papa Paolo VI il titolo cardinalizio di \"Nostra Signora di Guadalupe a Monte Mario\", che insiste sulla chiesa. Nel corso degli anni 2000 l'edificio \u00e8 stato oggetto di un intervento di restauro, nel corso del quale \u00e8 stato realizzato il ballatoio interno e sono stati aperti i rosoni dell'abside.\nDescrizione.\nEsternamente, la struttura della chiesa presenta semplici decorazioni in un sobrio stile neoromanico ed \u00e8 caratterizzata dal colore arancione dell'intonaco che riveste le pareti e dal bianco degli elementi decorativi. La facciata \u00e8 a capanna, con nella parte inferiore tre arcate cieche della quale la maggiore corrispondente all'unico portale; quest'ultimo \u00e8 sormontato da un protiro poco sporgente sorretto da due colonne, e da una lunetta musiva raffigurante la dedicataria della chiesa; nella parte superiore del prospetto, al centro, vi \u00e8 un rosone.\nL'interno della chiesa \u00e8 costituito da un'ampia aula a navata unica coperta con soffitto a capriate in cemento armato, illuminato da grandi bifore che si aprono lungo le pareti laterali; l'ambiente \u00e8 caratterizzato dalla presenza, al di sotto delle finestre, di un ballatoio poco sporgente, con balaustra traforata analoga a quella della cantoria in controfacciata, al di sotto del quale si aprono diverse nicchie. La navata termina con l'abside poligonale, interamente occupata dal presbiterio, con l'altare neogotico in marmo, la cui mensa \u00e8 sorretta da archetti trilobati poggianti su colonnine. Nella parete di fondo, al di sopra del tabernacolo, vi \u00e8 un'edicola marmorea anch'essa neogotica che accoglie l'immagine della \"Madonna di Guadalupe\", opera di un sacerdote messicano regalata nel 1880 a papa Leone XIII e poi donata nel 1929 da Pio XI alle suore messicane; in occasione della proclamazione di Nostra Signora di Guadalupe a \"regina del lavoro\" (voluta da papa Pio XII nel 1955), l'immagine venne incoronata dal cardinale vicario Clemente Micara con una corona realizzata dall'incisione Guido Veroi."}
{"id": "2209483", "revid": "287204", "url": "https://it.wikipedia.org/wiki?curid=2209483", "title": "Campionato azero di calcio a 5 2004-2005", "text": "Il Campionato azero di calcio a 5 2004-2005 \u00e8 stata l'undicesima edizione del massimo campionato di calcio a 5 dell'Azerbaigian, giocato nella stagione 2004/2005 con la formula del girone unico, e che ha visto la vittoria finale del Araz Nax\u00e7ivan, al suo primo titolo di Azerbaigian."}
{"id": "2209486", "revid": "124699399", "url": "https://it.wikipedia.org/wiki?curid=2209486", "title": "Basilica di Nostra Signora di Guadalupe e San Filippo", "text": "La basilica di Nostra Signora di Guadalupe e San Filippo in Via Aurelia \u00e8 una chiesa di Roma, nel suburbio Aurelio, in via Aurelia. \u00c8 la chiesa nazionale del Messico.\nStoria.\nEssa fu costruita fra il 1955 ed il 1958 su progetto dell'architetto Gianni Mazzocca ed \u00e8 stata consacrata dal cardinale vicario Clemente Micara il 12 dicembre 1958.\nLa chiesa \u00e8 sede parrocchiale, istituita il 22 settembre 1960 con decreto del cardinale vicario Clemente Micara, ed affidata ai Legionari di Cristo, che ne sono i proprietari. Il 15 gennaio 1991 papa Giovanni Paolo II l'ha elevata alla dignit\u00e0 di basilica minore.\n\u00c8 la sede del titolo cardinalizio di Nostra Signora di Guadalupe e San Filippo Martire in Via Aurelia, istituito da papa Giovanni Paolo II il 28 giugno 1991.\nDescrizione.\nL'edificio con una commistione di stili rappresenta un periodo di transizione verso l'architettura moderna, di cui vengono utilizzate le tecniche, ma senza abbandonare i canoni della tradizione. \nLa facciata, con un profilo neoromanico, che evidenzia una ripartizione in tre navate, la centrale marcatamente pi\u00f9 alta, ha un portale tripartito con tre archi parabolici, tutto concentrato nel corpo centrale e sovrastato da un rosone di forma ottagonale. All'ampia superficie liscia \u00e8 dato un movimento dalle losanghe di travertino del rivestimento, disposte alternativamente in fila e in diagonale. \nAll'interno le navate sono divise da esili pilastri, su cui poggiano travi di cementi armato che con una soluzione strutturale piuttosto ardita lasciano un vuoto al posto del capitello e si piegano a gomito sia lateralmente per sorreggere la copertura della navata esterna, sia longitudinalmente a sorreggere le pareti superiori, in cui si aprono finestre. Il presbiterio \u00e8 separato dalla navata da un arco trionfale a tutto sesto; questo ripete l'arco dell'abside, che a sua volta incornicia un mosaico raffigurante sette stelle disposte a raggiera attorno all'effigie di Nostra Signora di Guadalupe. Alla base della raggiera \u00e8 il tabernacolo."}
{"id": "2209489", "revid": "767487", "url": "https://it.wikipedia.org/wiki?curid=2209489", "title": "Wholetrain", "text": "Wholetrain \u00e8 il film \"cult\" di Florian Gaag, uscito nelle sale nel 2006 in Germania. \nQuesto film \u00e8 la prima pellicola cinematografica di produzione tedesca che ha per protagonisti dei writers. Il film \u00e8 stato concluso nell'ottobre del 2006 e narra le vicende di due differenti crew: la KSB (Keep steel burning) e la ATL (Above the law) che combattono nella loro citt\u00e0 per affermarsi come migliori.\nColonna sonora.\nLa colonna sonora originale \u00e8 stata prodotta da Florian Gaag. Le altre musiche sono state composte da KRS-One, Afu-Ra, Freddie Foxxx, Grand Agent, Planet Asia, O.C., El Da Sensei e Tame One."}
{"id": "2209492", "revid": "729019", "url": "https://it.wikipedia.org/wiki?curid=2209492", "title": "Stazione di Roma Balduina", "text": "La stazione di Roma Balduina \u00e8 una fermata ferroviaria a servizio dell'omonima zona della citt\u00e0 di Roma. La stazione \u00e8 ubicata lungo la ferrovia Roma-Capranica-Viterbo ed \u00e8 servita dalla linea regionale FL3.\nStoria.\nLa stazione fu aperta nel maggio 1968, in occasione dell'istituzione del servizio metropolitano sulla linea Roma-Capranica-Viterbo, a servizio dell'omonimo quartiere, edificato negli anni cinquanta. Il rango dello scalo ferroviario fu elevato nel settembre 1971 a stazione con l'aggiunta di un secondo binario per gli incroci dei convogli passanti da qui fino al cavalcavia successivo su Valle Aurelia in direzione della via Pineta Sacchetti. Per un breve periodo, tra il 1985 e il 1990, alla stazione furono inoltre attestati i treni provenienti da Cesano a causa di lavori in corso sul tratto da Balduina a Trastevere. Con l'elettrificazione e il raddoppio della linea avvenuto tra il 1998 e il 2000, la stazione fu di nuovo convertita in fermata.\nStrutture e impianti.\nLa fermata, gestita da RFI, dispone di un fabbricato viaggiatori, che ospita le banchine sotterranee realizzate a cielo aperto in superficie e la biglietteria automatica.\n\u00c8 dotata di due binari passanti utilizzati per il servizio viaggiatori.\nMovimento.\nLa fermata \u00e8 servita dai treni della relazione regionale FL3, svolta da Trenitalia nell'ambito del contratto di servizio stipulato con la Regione Lazio.\nServizi.\nLa fermata dispone di:"}
{"id": "2209497", "revid": "287204", "url": "https://it.wikipedia.org/wiki?curid=2209497", "title": "Campionato azero di calcio a 5 2005-2006", "text": "Il Campionato azero di calcio a 5 2005-2006 \u00e8 stata la dodicesima edizione del massimo campionato di calcio a 5 dell'Azerbaigian, giocato nella stagione 2005/2006 con la formula del girone unico, e che ha visto la vittoria finale del Araz Nax\u00e7ivan, al suo secondo titolo di Azerbaigian."}
{"id": "2209498", "revid": "363629", "url": "https://it.wikipedia.org/wiki?curid=2209498", "title": "TIBC", "text": "La TIBC (Total Iron Binding Capacity) \u00e8 la Capacit\u00e0 Totale di Ferro legato con la transferrina. Risulta essere di 310 \u00b5g/dL. In condizioni normali \u00e8 satura intorno al 30-35% (100 \u00b5g/dL), quindi la capacit\u00e0 totale \u00e8 di circa 3 volte maggiore.\nCalcolo.\nSi ottiene da un calcolo per il quale \u00e8 necessario determinare la concentrazione di ferro sierico (valori normali: uomo: 12-25 \u00b5mol/L - donne: 11-22 \u00b5mol/L) e la transferrinemia.\nValori alterati.\nValori ridotti di TIBC indicano uno stato di sovraccarico di ferro, mentre valori aumentati ne indicano una carenza: in situazioni di carenza di ferro il nostro corpo si adoperer\u00e0 per captarne il pi\u00f9 possibile, la transferrina sar\u00e0 meno satura, e la capacit\u00e0 totale di legare ferro sar\u00e0 di conseguenza maggiore, viceversa in una situazione il cui il ferro nel corpo abbonda la TIBC diminuir\u00e0 per non favorire questo sovraccarico."}
{"id": "2209507", "revid": "16758", "url": "https://it.wikipedia.org/wiki?curid=2209507", "title": "Speculoos", "text": "Gli speculoos (internazionalmente conosciuti come Biscoff dalla fusione delle parole \"biscotto\" e \"caff\u00e8\") sono sottili biscotti speziati con cannella, chiodi di garofano e cardamomo, tipici del Belgio e dei Paesi Bassi (dove sono chiamati \"speculaas\"). Preparati, secondo tradizione, per la ricorrenza di San Nicola, sono ormai disponibili come prodotto dolciario in qualsiasi periodo dell'anno.\nVengono prodotti anche in Germania (in particolare in Renania e Vestfalia), dove sono chiamati \"Spekulatius\" e dove, per tradizione, vengono consumati per tutto il periodo natalizio.\nEtimologia.\nIntorno all'origine del nome \"speculoos\" non vi \u00e8 alcuna certezza ma solo talune ipotesi tradizionali: alcuni ritengono derivi dal latino \"speculum\" che significa \"specchio\", altri invece suggeriscono la parentela con un altro termine latino, \"species\u201d in quella sua accezione traducibile con \"spezie\"; per altri ancora il nome deriva dalle tipiche \"formine\", normalmente di legno intagliato, raffiguranti personaggi in abiti tradizionali, che si usano per dare a questi biscotti il loro particolare aspetto, applicandole, con una leggera pressione, sulla pasta del biscotto, che viene incisa in modo \"speculare\"."}
{"id": "2209508", "revid": "47767", "url": "https://it.wikipedia.org/wiki?curid=2209508", "title": "Chiesa di Maria Regina della Pace (Torino)", "text": "La chiesa di Maria Regina della Pace (o, come amichevolmente \u00e8 chiamata dai parrocchiani, la \"chiesa della Pace\") \u00e8 una chiesa parrocchiale, che si trova a Torino, nel quartiere Barriera di Milano (nella Circoscrizione 6): attualmente il territorio parrocchiale si estende lungo l'asse di corso Giulio Cesare, da via Monte Nero a via Cuneo e da piazza Bottesini a via Banfo; i residenti sono oltre 19.000.\nStoria.\nIntensamente desiderata e amorevolmente progettata da mons. Michele Mossotto, allora parroco della chiesa di San Gaetano da Thiene, nel quartiere Regio Parco, la chiesa inizi\u00f2 a essere costruita il 10 marzo 1892, come cappella dedicata a san Benedetto da Norcia e alla regina della Pace.\nL'anno di inizio della costruzione non \u00e8 casuale: coincideva infatti con il 50\u00ba anniversario della morte di Giuseppe Benedetto Cottolengo (allora non ancora proclamato santo), in cui onore il fondatore aveva intenzione di erigere un grande santuario.\nAlla costruzione della prima piccola chiesa si affianc\u00f2 cos\u00ec il progetto della grande chiesa, i cui lavori di costruzione inizieranno cinque anni pi\u00f9 tardi e procederanno alacremente.\nGi\u00e0 nel giugno 1901, con la solenne benedizione dell'arcivescovo Agostino Richelmy, fu inaugurata la nuova parrocchia di \"Nostra Signora della Pace\": un grandioso tempio dalla eclettica architettura bizantineggiante su un impianto a croce greca, le cui pareti erano man mano impreziosite da figure di santi, realizzate dallo stesso Mossotto.\nNel 1912 anche il concerto di 20 campane, fornito dalla ditta Ottolina di Seregno, trov\u00f2 dimora nel robusto campanile ottagonale, con terrazzo e cornicione, con graziose colonnine, coronando l'opera.\nNonostante le alterne vicende vissute durante le lotte marxiste e la prima guerra mondiale la parrocchia, sempre guidata dal mons. Mossotto, era in breve tempo diventata centro di riferimento spirituale del quartiere. Quando il parroco Michele Mossotto mor\u00ec, il 28 febbraio 1929, la popolazione, profondamente colpita, accorse numerosissima ai funerali dal Regio Parco e dalla Barriera di Milano.\nL'8 settembre 1929 entr\u00f2 nella parrocchia di Nostra Signora della Pace la Congregazione degli oblati di Maria Vergine sotto la guida del superiore, padre Domenico Pechenino. Gli oblati in breve si accinsero non solo a completare l'opera materiale dell'illustre predecessore, ma soprattutto a organizzare le forze cattoliche secondo le precise direttive del papa, Pio XI: ne segu\u00ec un gran fervore della vita comunitaria, testimoniato dalla folta e devota partecipazione alla Festa Patronale della Madonna della Pace. \nMomento di vera crisi fu la seconda guerra mondiale: in Barriera di Milano molti furono i richiamati e tante le famiglie sfollate. Poi, alle quattro del mattino del 13 luglio 1943 un grande bombardamento si abbatt\u00e9 con violenza sulla citt\u00e0, su un'area comprendente i corsi San Maurizio, Regina Margherita e la Barriera di Milano. Il bilancio fu terribile: centinaia di vittime e decine di case distrutte e lesionate e anche la chiesa della Pace e gli adiacenti edifici parrocchiali furono gravemente danneggiati.\nTerminata la guerra, mentre in primo luogo si attese alla ricostruzione morale della parrocchia, s'iniziarono anche le opere di ricostruzione della chiesa parrocchiale, del campanile e della cupola, sotto lo sguardo del quarto parroco della chiesa: padre Giovanni Battista Fogliati. Un inizio di normalit\u00e0 fu il suono delle campane, rifuse e riposizionate, che salutarono la Pasqua del 1952. Le opere giunsero finalmente al termine nell'ottobre 1958. La chiesa aveva mutato radicalmente volto e decisamente si allineava fra le belle chiese di Torino. Nel 1964 fu costruito il grande organo, di tre tastiere, da Tamburini.\nA seguito del Concilio Vaticano II, ci furono altri lavori: l'area del presbiterio fu completamente rinnovata, per assumere l'aspetto che ha oggi.\nNel 2018, i padri oblati hanno lasciato, dopo novant'anni di servizio, la parrocchia, che ora \u00e8 retta dal clero diocesano."}
{"id": "2209513", "revid": "1305772", "url": "https://it.wikipedia.org/wiki?curid=2209513", "title": "Gerhard Wagner", "text": ""}
{"id": "2209514", "revid": "114700406", "url": "https://it.wikipedia.org/wiki?curid=2209514", "title": "Noto servizio", "text": "Con noto servizio si indica un'organizzazione segreta italiana composta da ex ufficiali della Repubblica Sociale Italiana, imprenditori, industriali, soggetti del mondo politico ed economico, della malavita e della criminalit\u00e0 organizzata, fondato verso la fine della seconda guerra mondiale e sopravvissuto, con varie trasformazioni, fino agli inizi degli anni novanta.\nUna sorta di servizio segreto parallelo, che fungeva da elemento di congiunzione tra gerarchie politiche e civili e gerarchie militari unite nella lotta al \ncomunismo.\nStoria.\nLa scoperta dell'esistenza di questa struttura segreta venne alla luce nel 1996, grazie al lavoro dello storico e saggista Aldo Giannuli che, per conto del giudice milanese Guido Salvini e la Procura di Brescia, nell'ambito delle sue indagini sul terrorismo nero e sulla strage di Piazza Fontana, scopr\u00ec una serie di documenti in un archivio dell'Ufficio Affari Riservati abbandonato sulla via Appia Nuova, a Roma. Nel novembre del 2000, poi, la procura invi\u00f2 tutti gli atti alla Commissione parlamentare sulle stragi.\nDai documenti scoperti dalla Procura di Brescia, venne svelato che la struttura sarebbe stata fondata nel 1944 anno in cui, il generale Mario Roatta, ex capo del SIM, riusc\u00ec ad evadere dall'ospedale militare in cui era detenuto e a coinvolgere alcuni suoi vecchi sottoposti a seguirlo nella formazione del primo nucleo di questa nuova organizzazione.\nSembra che nel 1972 la struttura potesse contare su una rete di 164 uomini che gravavano sul bilancio dello Stato, dal dopoguerra alla met\u00e0 degli anni Ottanta, oper\u00f2 in diverse azioni e in trame oscure al pari di altre organizzazioni sovrastatali e non democratiche vicine alla massoneria e alla criminalit\u00e0 organizzata. Dall'inchiesta emerse che la stessa veniva utilizzata essenzialmente per operazioni di condizionamento politico anticomunista ed azioni che miravano ad avversare elementi e partiti della sinistra: dossieraggio, campagne di disinformazione ed interventi diretti quali rapimenti, eliminazione degli avversari e in molti scandali economici e criminali della Repubblica.\nPotendo contare su una base operativa molto ristretta, il servizio era solito rivolgersi agli ambienti dell'eversione di destra e della malavita organizzata per reclutare manovalanza per le varie operazioni e facente comunque sempre capo ai vertici del SID ed, informalmente, alle dipendenze della presidenza del Consiglio.\nSecondo gli inquirenti, l\u2019\"Anello\" ebbe un ruolo in molte vicende oscure nell'Italia di tali anni. Dal rapimento di Aldo Moro, al caso Cirillo, l'assessore campano della Dc rapito dalle Br nel 1981, ai traffici di armi e di petrolio e anche nella vicenda della fuga dell'\"Obersturmbannf\u00fchrer\" Herbert Kappler, responsabile dell'eccidio delle Fosse Ardeatine e fatto fuggire dall'ospedale militare del Celio nel 1977. Nel 1978, pochi giorni dopo il rapimento Moro, tramite l'intervento dell\"'Anello, \"sarebbe stato individuato il covo terrorista di via Gradoli, a Roma.\nTestimonianze.\nIl ruolo di Andreotti.\nSecondo alcuni testimoni, a partire dal 1964, politicamente l\"'Anello\" faceva riferimento direttamente alla figura di Giulio Andreotti.\nDurante gli interrogatori condotti dalla Procura di Brescia, Michele Ristuccia, uno degli aderenti alla struttura, dichiar\u00f2 che l\u2019\"Anello\" \u00ab\"dipendeva direttamente dalla presidenza del Consiglio. La sua gestione \u00e8 stata monopolio democristiano, tranne che nell'ultimo periodo, nel quale suppongo che anche il Psi sapesse, in quanto mi risulta che avesse fatto alcune richieste\"\u00bb. I componenti della struttura segreta, sempre secondo il supertestimone, avevano in dotazione \u00ab\"un tesserino sulla base del quale era dovuta a loro cooperazione e immunit\u00e0 da responsabilit\u00e0 penali in cui avrebbero potuto incorrere per motivi di servizio. Preciso che non so se tutti i membri dell'Anello avessero questo tesserino, ma Titta certamente lo aveva e io l'ho potuto personalmente vedere, ricordo che aveva l'intestazione della presidenza del Consiglio dei ministri\"\u00bb.\nAlcune testimonianze contenute negli atti dell'inchiesta individuerebbero, nella figura di Giulio Andreotti, il principale referente politico dell\u2019\"Anello\". In un'intervista rilasciata il 15 febbraio 2011, a Raffaella Fanelli e Mauro Consilvio e pubblicata dal settimanale Oggi, anche l'ex \"maestro venerabile\" della loggia massonica P2, Licio Gelli, conferm\u00f2 in un certo qual senso questa indiscrezione dichiarando che: \"\"io \"(Gelli, ndr)\" avevo la P2, Cossiga la Gladio e Andreotti l'Anello\"\"."}
{"id": "2209515", "revid": "1478699", "url": "https://it.wikipedia.org/wiki?curid=2209515", "title": "Ekwele della Guinea Equatoriale", "text": "L'ekwele o ekuele \u00e8 stata la valuta della Guinea Equatoriale tra il 1975 e il 1985. Sebbene fosse ufficialmente suddiviso in 100 \"centimos\", nessuna frazione \u00e8 mai stata emessa. Il nome \"ekuele\" (invariato al plurale) fu usato fino al 1979, mentre \"ekwele\" (plurale: \"bipkwele\") fu usato dopo tale data.\nL'\"ekuele\" sostitu\u00ec la \"peseta guineana\" alla pari, mentre l'\"ekuele\" fu rimpiazzato dal franco CFA (scritto \"franco\" sulle monete e sulle banconote della Guinea Equatoriale) al cambio di 1 franco = 4 \"bipkwele\".\nMonete.\nLe prime monete furono emesse nel 1975 in tagli da 1, 5 e 10 \"ekuele\". Nel 1980 e nel 1981 vennero emesse monete da 1 \"ekwele\", 5, 25 e 50 \"bipkwele\". Questa seconda emissione venne prodotta in quantit\u00e0 inferiore rispetto alla prima, motivo per cui queste monete sono considerevolmente pi\u00f9 rare oggi.\nBanconote.\nIl \"Banco Popular\" emise banconote in tagli dai 25 ai 1\u00a0000 \"ekuele\" nel 1975. Nel 1979 il \"Banco de Guinea Ecuatorial\" assunse il controllo sulla produzione di carta moneta ed emise banconote in tagli dai 100 ai 5\u00a0000 \"bipkwele\"."}
{"id": "2209518", "revid": "1573940", "url": "https://it.wikipedia.org/wiki?curid=2209518", "title": "Chiesa dei Santi Aquila e Priscilla", "text": "La chiesa dei Santi Aquila e Priscilla \u00e8 una chiesa di Roma, nel quartiere Portuense, in via Pietro Blaserna.\nStoria.\nEssa fu costruita su progetto dell'architetto Ignazio Breccia Fratadocchi ed inaugurata dal cardinale vicario Ugo Poletti il 10 maggio 1992. Fu Giovanni Paolo II a consacrare la chiesa, in occasione della sua visita, il 15 novembre dello stesso anno.\nLa chiesa \u00e8 sede parrocchiale, istituita il 5 novembre 1971 con il decreto del cardinale vicario Angelo Dell'Acqua \"Neminem fugit\". Essa inoltre \u00e8 sede del titolo cardinalizio dei \"\u201cSanti Aquila e Priscilla\u201d\", istituito da papa Giovanni Paolo II il 26 novembre 1994.\nDescrizione.\nArchitettura.\nLa chiesa \u00e8 a pianta ellittica. La volta, alquanto bassa, sopra il presbiterio \u00e8 pi\u00f9 alta e forma un grande lucernario. Il presbiterio \u00e8 dominato da un grande quadro raffigurante \"Nostra Signora di Guadalupe\". Al centro si trova l'altare maggiore, in marmo chiaro, con al lato l'ambone. In posizione arretrata, invece, vi \u00e8 il lungo sedile in marmo per i concelebranti e i ministranti con la sede presidenziale. Lateralmente si trova la cappella del Santissimo Sacramento illuminata da graziose vetrate policrome. In fondo alla chiesa, vicino all'entrata principale, \u00e8 posta una \"nursery\".\nOrgano a canne.\nAlla sinistra del presbiterio, a livello del pavimento, si trova l'organo a canne, costruito dalla ditta Tamburini nel 1993. Questo \u00e8 a trasmissione mista: elettrica per i registri ed il pedale, meccanica per i manuali. Ha due tastiere di 58 note ciascuna ed una pedaliera di 30, e 21 registri."}
{"id": "2209522", "revid": "351567", "url": "https://it.wikipedia.org/wiki?curid=2209522", "title": "Deakids", "text": ""}
{"id": "2209524", "revid": "287204", "url": "https://it.wikipedia.org/wiki?curid=2209524", "title": "MFK Turan Air Baku", "text": "Il M.F.K. Turan Air Baku \u00e8 stata una squadra di calcio a 5 azera che militava nel campionato azero di calcio a 5.\nStoria.\nHa vinto il suo primo campionato azero nella stagione 2000/2001 guadagnando la prima qualificazione alla Coppa UEFA e venendo eliminata nel girone giungendo seconda dietro la Roma RCB, ma nello stesso anno si consola rivincendo il campionato nazionale. Nella stagione 2002-03 giunge terza in campionato e viene eliminata dal Nis in coppa. L'anno successivo giunge al terzo titolo ma si tratta dell'ultimo fuoco di paglia perch\u00e9 viene pesantemente eliminata dalla coppa giungendo ultima nel girone e abbandona il campionato a met\u00e0 stagione, nella pausa invernale dopo nove partite di campionato."}
{"id": "2209534", "revid": "242086", "url": "https://it.wikipedia.org/wiki?curid=2209534", "title": "Deficit di Fruttosio-1-6-difosfatasi", "text": ""}
{"id": "2209538", "revid": "1543377", "url": "https://it.wikipedia.org/wiki?curid=2209538", "title": "Record olandesi del nuoto", "text": "I record olandesi del nuoto sono i tempi pi\u00f9 veloci mai nuotati in una competizione, da un nuotatore rappresentante i Paesi Bassi.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2209539", "revid": "242086", "url": "https://it.wikipedia.org/wiki?curid=2209539", "title": "Intolleranza fruttosio", "text": ""}
{"id": "2209540", "revid": "339392", "url": "https://it.wikipedia.org/wiki?curid=2209540", "title": "Chiesa di Nostra Signora di Guadalupe e San Filippo in Via Aurelia", "text": ""}
{"id": "2209542", "revid": "287204", "url": "https://it.wikipedia.org/wiki?curid=2209542", "title": "Vallabh Vidhyanagar", "text": " \nVallabh Vidhyanagar \u00e8 una suddivisione dell'India, classificata come \"municipality\", di 29.260 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 31' 60 N e 72\u00b0 54' 0 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Vallabh Vidhyanagar assommava a 29.260 persone, delle quali 16.288 maschi e 12.972 femmine. I bambini di et\u00e0 inferiore o uguale ai sei anni assommavano a 2.372, dei quali 1.241 maschi e 1.131 femmine. Infine, coloro che erano in grado di saper almeno leggere e scrivere erano 24.346, dei quali 14.305 maschi e 10.041 femmine."}
{"id": "2209544", "revid": "287204", "url": "https://it.wikipedia.org/wiki?curid=2209544", "title": "Valsad INA", "text": " \nValsad INA \u00e8 una citt\u00e0 dell'India di 890 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Valsad INA assommava a 890 persone, delle quali 517 maschi e 373 femmine. I bambini di et\u00e0 inferiore o uguale ai sei anni assommavano a 85, dei quali 44 maschi e 41 femmine. Infine, coloro che erano in grado di saper almeno leggere e scrivere erano 741, dei quali 435 maschi e 306 femmine."}
{"id": "2209545", "revid": "106365564", "url": "https://it.wikipedia.org/wiki?curid=2209545", "title": "Capitaneria generale del Venezuela", "text": "La capitaneria generale del Venezuela (spagnolo: \"capitan\u00eda general de Venezuela\") fu un distretto amministrativo della Spagna coloniale, creato nel 1777 per dotare di maggiore autonomia le province del Venezuela, precedentemente situate sotto la giurisdizione del vicereame della Nuova Granada e della Audiencia di Santo Domingo. L'istituzione della capitaneria rappresentava una riunificazione del governo in campo politico (governatorato), militare (capitaneria generale), fiscale (intendenze) e giuridico (\"audiencia\"). La sua creazione fu una delle riforme borboniche, e pose le basi per la nascita della futura nazione del Venezuela, in particolare spostando la provincia di Maracaibo verso Caracas.\nStoria.\nPrecedenti.\nI Borboni avevano gi\u00e0 fatto alcuni passi verso la riorganizzazione dei possedimenti oltremare, ed in particolare nel Venezuela. Quando il vicereame della Nuova Granada fu ristabilito nel 1739, al governatore-capitano generale di Caracas fu affidata la giurisdizione militare delle province di Maracaibo, Cuman\u00e1, Guayana, Trinidad e Margarita. Il XVIII secolo fu un periodo di sviluppo economico per il Venezuela. Furono create piantagioni di cacao lungo le valli costiere, col risultato di aumentare la schiavit\u00f9. L'aumento dell'esportazione del cacao fu incentivata dalla Compa\u00f1\u00eda Guipuzcoana de Caracas, a cui fu garantito il monopolio di importazione ed esportazione nel 1728. Il secondo bene gestito dalla Compagnia era il tabacco. Furono incentivate anche l'esplorazione e la colonizzazione delle frontiere venezuelane, soprattutto tramite la Spedizione delle Frontiere del 1750-1761 condotta da Jos\u00e9 de Iturriaga y Aguirre, terminata con la fondazione di nuovi insediamenti nella Guayana. Lo sviluppo non fu uniforme, ed il monopolio colp\u00ec i piccoli coltivatori che continuarono a vendere i propri prodotti attraverso il contrabbando. Le proteste della Compagnia portarono alla rivolta operata nel 1749 dal canario Juan Francisco de Le\u00f3n.\nIstituzione.\nLa capitaneria generale, che era sostanzialmente simile ad un nuovo vicereame, fu creata lentamente tramite i processi di centralizzazione a Caracas del fisco, dell'amministrazione, della gestione dell'esercito e della Chiesa. Il primo passo fu la creazione dell'Intendenza di Caracas, ordinata dal Ministro delle Indie Jos\u00e9 de G\u00e1lvez nel 1776. La nuova intendenza (\"superintendencia de ej\u00e9rcito y real hacienda\") gestiva le province di Venezuela (Caracas), Cuman\u00e1 (chiamata anche Nuova Andalusia), Guayana, Maracaibo, Trinidad e Margarita. Prima di questo accorpamento i governi di Maracaibo, Guayana e Trinidad erano controllati dall'audiencia di Bogot\u00e1, mentre le altre tre da quella di Santo Domingo. L'anno seguente furono uniti nelle stesse province il governatorato e la capitaneria generale, unendo poteri amministrativi e militari. I governatori regionali ed i capi militari facevano ora riferimento al governatore-capitano generale di Caracas. Per mantenere uniformit\u00e0 dal punto di vista giuridico, nel 1777 le province di Maracaibo, Margarita, Cuman\u00e1, Guayana e Trinidad furono trasferite sotto l'Audiencia di Santo Domingo, dipendente dalla provincia di Caracas dal 1742. Le questioni legali furono centralizzate nel 1786 tramite la creazione dell'Audiencia of Caracas, che aveva giurisdizione sulle stesse province e la neonata provincia di Barinas, creata l'anno precedente dalle regioni frontiere di Maracaibo. La \"Audiencia\" era composta di un giudice reggente, tre altri giudici ed un avvocato della corona. Il governatore e capitano generale ne ricopr\u00ec il ruolo di presidente. Il suo obiettivo era di applicare la giustizia e controllare l'operato degli ufficiali reali della zona, rispondendo direttamente al Consiglio delle Indie in Spagna.\nFu creato un \"consulado\" nel 1793 per controllare il lavoro generale della nuova capitaneria. In ambito religioso tutte le province furono messe sotto il controllo della nuova arcidiocesi di Caracas nel 1803. Vennero create due nuove diocesi, quelle di M\u00e9rida e di Guayana. In precedenza queste zone erano di competenza dell'Arcidiocesi di Bogot\u00e0, mentre Guayana faceva parte dell'Arcidiocesi di San Juan (Porto Rico). Il controllo della provincia di Trinidad fu perso nel 1797 a favore dei britannici.\nIndipendenza.\nDurante il processo di indipendenza le province di Caracas, Cuman\u00e1, Barinas, Margarita e quelle nuove di Barcellona, Trujillo e M\u00e9rida istituirono la Repubblica del Venezuela nel 1811, che occupava l'area precedentemente gestita dalla capitaneria generale. Le province di Maracaibo e Guayana, insieme alla citt\u00e0 di Coro, rifiutarono la repubblica e, dopo un anno di guerra civile, la prima repubblica collasso'. Le province che avevano proclamato la Repubblica Venezuelana furono riconquistate dal Capitano di fregata Domingo de Monteverde, che usurp\u00f2 il potere al capitano generale nominato Fernando Miyares. La Cortes di Cadice aveva eletto la provincia di Maracaibo allo status di capitaneria con a capo Miyares, ratificando Monteverde quale capitano generale del pi\u00f9 piccolo Venezuela. In questo periodo la provincia di Maracaibo elesse un rappresentante presso la Cortes, Jos\u00e9 Domingo Rus, che rest\u00f2 in carica dal 3 marzo 1812 al 10 maggio 1814, continuando a rappresentare la provincia presso la corona anche dopo che Ferdinando VII abol\u00ec la Cortes. Al ritorno di Ferdinando VII il Venezuela fu riunito in una sola capitaneria generale.\nNel 1812 una nuova Audiencia nominata dalla Cortes pot\u00e9 fare ritorno a Caracas. Sotto il comando del dominicano Jos\u00e9 Francisco Heredia (padre del poeta cubano Jos\u00e9 Mar\u00eda Heredia), l'Audiencia oppose dura resistenza ai tentativi di Monteverde di prendere possesso della capitaneria generale tramite la legge marziale. Dopo un'interruzione dovuta alla Seconda Repubblica del Venezuela ed ai tentativi di Pablo Morillo di sospendere l'Audiencia, entrambe le istituzioni proseguirono i loro compiti fino al 1821.\nL'indipendenza del Venezuela fu consolidata nel 1821 con la creazione della Repubblica della Grande Colombia. Il governo della nuova repubblica non tenne conto dell'autonomia di cui la capitaneria aveva goduto per decenni. Al contrario i fondatori nel Congresso di C\u00facuta riconobbero l'intera estensione dell'ex vicereame della Nuova Granada come base di uno Stato centralizzato. La Grande Colombia termin\u00f2 nel 1830 quando Venezuela ed Ecuador si separarono da essa."}
{"id": "2209549", "revid": "287204", "url": "https://it.wikipedia.org/wiki?curid=2209549", "title": "Beyblade V-Force", "text": ""}
{"id": "2209557", "revid": "287204", "url": "https://it.wikipedia.org/wiki?curid=2209557", "title": "Beyblade G-Revolution", "text": ""}
{"id": "2209563", "revid": "256896", "url": "https://it.wikipedia.org/wiki?curid=2209563", "title": "Capitaneria generale di Caracas", "text": ""}
{"id": "2209564", "revid": "287204", "url": "https://it.wikipedia.org/wiki?curid=2209564", "title": "Vapi INA", "text": " \nVapi INA \u00e8 una citt\u00e0 dell'India di 23.845 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Vapi INA assommava a 23.845 persone, delle quali 13.141 maschi e 10.704 femmine. I bambini di et\u00e0 inferiore o uguale ai sei anni assommavano a 3.070, dei quali 1.661 maschi e 1.409 femmine. Infine, coloro che erano in grado di saper almeno leggere e scrivere erano 19.212, dei quali 10.927 maschi e 8.285 femmine."}
{"id": "2209567", "revid": "666668", "url": "https://it.wikipedia.org/wiki?curid=2209567", "title": "MNK Kaskada", "text": "Il Malonogometni klub Kaskada \u00e8 un club bosniaco di calcio a 5 con sede a Gra\u010danica.\nStoria.\nLa societ\u00e0 \u00e8 stata fondata nel 1997 e nel primo decennio di esistenza ha vinto quattro edizioni del campionato bosniaco di calcio a 5. Il Kaskada \u00e8 stato inoltre la prima squadra bosniaca a debuttare nelle competizioni europee, raggiungendo il turno principale della Coppa UEFA 2001-02."}
{"id": "2209570", "revid": "745179", "url": "https://it.wikipedia.org/wiki?curid=2209570", "title": "Acciaio dolce", "text": ""}
{"id": "2209571", "revid": "486946", "url": "https://it.wikipedia.org/wiki?curid=2209571", "title": "MNK Kaskada Gra\u010danica", "text": ""}
{"id": "2209578", "revid": "453768", "url": "https://it.wikipedia.org/wiki?curid=2209578", "title": "Santa Croce (Trieste)", "text": "Santa Croce (\"Kri\u017e\" in sloveno) \u00e8 un quartiere del comune di Trieste.\nStoricamente, gli abitanti di Santa Croce hanno fatto parte della comunit\u00e0 linguistica slovena. Secondo l'ultimo censimento austriaco del 1910, l'85,8% della popolazione era di madrelingua slovena.\n\u00c8 la frazione di Trieste pi\u00f9 lontana dal centro della citt\u00e0.\nGeografia.\nSi trova sull'Altopiano Carsico, a lato della strada provinciale 1, tra Prosecco, quartiere di Trieste, e Aurisina, sede comunale di Duino-Aurisina.\nMonumenti e luoghi di interesse.\nChiesa parrocchiale dell'Invenzione della Santa Croce.\nQuesta chiesa fu costruita tra i secoli XVI e XVII e fu ampliata nel Settecento.\nChiesa di San Rocco.\nPiccola chiesetta del Seicento con campaniletto a vela, attualmente chiusa al pubblico poich\u00e9 \u00e8 in ristrutturazione. \nChiesa parrocchiale dei Santi Quirico e Giulitta.\nChiesa di recente costruzione situata nell'omonima borgata.\nCuriosit\u00e0.\nSanta Croce ha dato i natali a personaggi celebri nel campo della cultura, dell'architettura, della finanza e della filantropia. Ricordiamo tra gli altri il famoso tenore Carlo Cossutta, il poeta Miroslav Ko\u0161uta, l'architetto Viktor Sulcic, l'attore Livio Bogatec, il pittore Albert Sirk, la collezionista d'arte e filantropa sig. Josa Sedmach ved. Finney.\nAttivit\u00e0 ed economia.\nPer quanto riguarda le attivit\u00e0 produttive, nel campo dell'artigianato Santa Croce \u00e8 rinomata per la lavorazione del cuoio e delle pelli.\nSport.\nLa squadra calcistica locale \u00e8 il Vesna che milita nel campionato di Eccellenza."}
{"id": "2209580", "revid": "267975", "url": "https://it.wikipedia.org/wiki?curid=2209580", "title": "Teofilo (vescovo)", "text": "Note biografiche.\nNei cataloghi tradizionali dei vescovi di Benevento Teofilo \u00e8 considerato come 14\u00ba vescovo, se si ammette come protovescovo san Fotino (I secolo), oppure come 2\u00ba vescovo, se si pone come primo vescovo beneventano san Gennaro (III/IV secolo), di cui fu l'immediato successore.\nTeofilo \u00e8 il primo vescovo beneventano storicamente documentato. Secondo il racconto di Ottato di Milevi, egli infatti prese parte al sinodo riunito per tre giorni, all'epoca di papa Milziade, dal 30 settembre al 2 ottobre 313 \"in domum Faustae in Laterano\", su convocazione dell'imperatore Costantino I, per ristabilire la pace e la concordia nella Chiesa e per giudicare l'operato di Ceciliano, vescovo di Cartagine."}
{"id": "2209581", "revid": "287204", "url": "https://it.wikipedia.org/wiki?curid=2209581", "title": "Vaghodia", "text": " \nVaghodia INA (o Waghoria) \u00e8 una citt\u00e0 dell'India di 961 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 73\u00b0 22' 60 E e ha un'altitudine di 305 .\nSociet\u00e0.\nEvoluzione demografica.\nAl censimento del 2001 la popolazione di Vaghodia INA assommava a 961 persone, delle quali 644 maschi e 317 femmine. I bambini di et\u00e0 inferiore o uguale ai sei anni assommavano a 94, dei quali 48 maschi e 46 femmine. Infine, coloro che erano in grado di saper almeno leggere e scrivere erano 651, dei quali 512 maschi e 139 femmine."}
{"id": "2209583", "revid": "262457", "url": "https://it.wikipedia.org/wiki?curid=2209583", "title": "D\u014dgen Zenji", "text": ""}
{"id": "2209584", "revid": "1418004", "url": "https://it.wikipedia.org/wiki?curid=2209584", "title": "Ugo Riccarelli", "text": "Biografia.\nNato a Ciri\u00e9, in provincia di Torino, nel 1954, figlio di genitori di origini toscane, e fin da bambino ha cominciato a soffrire di problemi polmonari; ha frequentato la Facolt\u00e0 di Filosofia presso l'Universit\u00e0 degli Studi di Torino.\nSempre a Ciri\u00e9 ha vissuto le sue prime esperienze di lavoro prima nella Biblioteca Civica e poi nell'Ufficio di Collocamento.\nNel 1979 si \u00e8 sposato la prima volta e da questo matrimonio ha avuto una figlia, nata nel 1985.\nNel 1986, per cercare un clima pi\u00f9 favorevole alle sue condizioni di salute, si \u00e8 trasferito a Pisa dove ha lavorato presso l'azienda dei telefoni di stato, presso la Biblioteca comunale e infine nell'Ufficio stampa del Comune di Pisa.\nNel 1990 si \u00e8 sottoposto in Inghilterra ad un doppio trapianto di cuore e polmoni che ha segnato fortemente tutta la sua vita.\nRitornato a Pisa dall'Inghilterra, dopo qualche tempo si \u00e8 separato dalla moglie ed ha cominciato, con la figlia, a far parte di un nuovo nucleo familiare che ha positivamente inciso, in quanto sprone e sostegno, sulla sua produzione letteraria.\nNel 1995, su incoraggiamento di Antonio Tabucchi, ha pubblicato il suo primo romanzo, \"Le scarpe appese al cuore\", nato dall'esperienza del trapianto.\nNel 1998 ha vinto il Premio \"Selezione Campiello\" con il romanzo \"Un uomo che forse si chiamava Schulz\".\nTrasferitosi nella capitale, dal 2002 ha lavorato presso il Comune di Roma, prima nello staff del sindaco Walter Veltroni e dal 2008 all'Assessorato alla Cultura dove ha curato i rapporti con l'Associazione Teatro di Roma.\nNel 2003 si \u00e8 sposato con Roberta, sua compagna da quattro anni e con la quale \u00e8 vissuto fino alla fine.\nNel 2004 ha vinto il Premio Strega con \"Il dolore perfetto\".\n\u00c8 morto il 21 luglio 2013 all'et\u00e0 di 58 anni a Roma dove viveva con la moglie.\nIl 7 settembre 2013, poco dopo la sua morte, ha vinto il Premio Campiello con L'amore graffia il mondo che, per la prima volta nella storia del concorso, gli viene assegnato postumo.\n\u00c8 stato anche autore di testi teatrali e di spettacoli radiofonici e alcuni suoi racconti sono stati letti in radio.\nHa collaborato con la RAI, con diverse testate giornalistiche e riviste tra le quali \"La Repubblica\", \"Il Sole 24 Ore\", \"Diario\", \"Grazia\", \"Il Tirreno\", \"Il Corriere della Sera\". I suoi libri sono tradotti in francese, spagnolo, inglese, tedesco, olandese, albanese, lituano, ebraico, coreano, greco e pubblicati in numerosi paesi.\nNel 2014 \u00e8 stata costituita l'Associazione Ugo Riccarelli (www.associazioneugoriccarelli.it), con la finalit\u00e0 di ricordare Riccarelli sia per le sue opere sia per il suo grande impegno per la promozione della cultura.\nPremi.\nFra i vari premi vinti:"}
{"id": "2209585", "revid": "210951", "url": "https://it.wikipedia.org/wiki?curid=2209585", "title": "Bricket Wood", "text": "La Bricket Wood Coven o Hertfordshire Coven \u00e8 una coven Wiccan che venne fondata da Gerald Gardner verso la fine degli anni '40. La sua particolarit\u00e0 sta nel fatto che fu la prima Coven wiccan di stampo prettamente gardneriano, sebbene teoricamente fosse legata alla precedente New Forest Coven in cui fu iniziato lo stesso Gardner. Il nome deriva dal luogo in cui si riunivano, la zona di Bricket Wood, nell'Hertfordshire, nel meridione dell'Inghilterra, poco pi\u00f9 a nord di Londra. Essa si riun\u00ec costantemente a Bricket Wood dopo che Gardner riusc\u00ec ad ottenere il completo controllo del \"Fiveacres Country Club\", un club Naturista del quale egli gi\u00e0 possedeva delle quote, e nei pressi del quale egli inoltre gi\u00e0 possedeva dei terreni, sui quali gi\u00e0 in precedenza aveva fatto ricostruire il celebre Cottage delle streghe, che egli aveva acquisito dal museo del folklore dell'abate Ward. Questa coven svolse un ruolo importantissimo nella storia e nello sviluppo successivi della religione e spiritualit\u00e0 Wiccan.\nNella Coven confluirono le maggiori personalit\u00e0 delle origini della religione Wicca, tra cui ricordiamo Dafo, Doreen Valiente, Jack Bracelin, Fred Lamond, Dayonis (Thelma Capel), Eleanor Bone e Lois Bourne. La Coven \u00e8 tuttora attiva, tuttavia \u00e8 votata al silenzio ed alla segretezza, tanto che la storia conosciuta si ferma al 1970.&lt;ref name=\" a/b \"&gt;Hutton, Ronald (1999). \"Triumph of the Moon: A History of Modern Pagan Withcraft\". Oxford University Press. Cap. 11 e 12&lt;/ref&gt; Il cottage delle streghe risulta essere tuttora esistente anche se non pi\u00f9 in uso, esso nel corso dei tempi ha subito delle modifiche e necessita di restauri.\nStoria.\nFine anni '40 inizi degli anni '50.\nGardner fond\u00f2 la Coven intorno al 1946, dopo il suo trasferimento con la moglie Donna dalla zona della New Forest nell'Hertfordshire. Egli dichiar\u00f2 di esser stato iniziato in precedenza dalla celebre New Forest Coven - un gruppo di streghe sopravvissute al Tempo dei Roghi - che gli insegn\u00f2 tutte le pratiche e i segreti della Antica Religione. Temendo che quest'ultima coven, estinguendosi, significasse anche la fine della \"Vecchia Religione\", decise di fondarne una nuova, cos\u00ec che iniziando nuove e pi\u00f9 giovani persone la continuit\u00e0 e sopravvivenza dei segreti sarebbe sopravvissuta.\nGardner svolse il ruolo di Grande Sacerdote, mentre Dafo svolse quello di Grande Sacerdotessa; quest'ultima era stata, come Gardner, un membro della New Forest Coven e con grande entusiasmo ader\u00ec al nuovo progetto della Bricket Wood Coven, tuttavia nel 1952 - infastidita dall'ossessiva ricerca pubblicitaria del \"padre della Wicca\" - decise di staccarvisi.\nI maggiori sostenitori della Nuova/Prima Coven furono rintracciati nel vicino Club Naturista Fiveacres, dove confluivano svariate personalit\u00e0, alcune gi\u00e0 introdotte nel mondo neopagano. Donna, la moglie di Gardner, non si pronunci\u00f2 mai sulla questione, dimostrando a pi\u00f9 riprese un costante disinteresse per la Stregoneria. Le riunioni si tenevano principalmente nei terreni boschivi di propriet\u00e0 del Fiveacres che Gardner acquist\u00f2 nel 1945. Sembra inoltre che lo stesso non abbia mai dimostrato un vero interesse per le cause del Fiveacres, tant'\u00e8 che una volta formata la Coven, nomin\u00f2 un amministratore sostitutivo per la societ\u00e0 naturista.\nLe celebrazioni invece si svolgevano nel cosiddetto Cottage delle Streghe, un edificio acquistato da Gardner sempre nei pressi della zona dove si riuniva il Fiveacres. Il piccolo cottage, interamente in legno (con la copertura inizialmente di paglia) era stato composto recuperando materiali lignei e pezzi antichi risalenti anche ad alcuni secoli addietro, inoltre era decorato internamente con svariati simboli e sigilli, oltre che di mobilio e vettovaglie d'epoca, in modo che i visitatori del museo del folklore dove era stato inizialmente posto, potessero avere una idea di come doveva essere la casa di una strega di et\u00e0 elisabettiana. Il precedente proprietario infatti fu l'abate massone JSM Ward, che si era impegnato in un progetto di restauro di vari edifici antichi e storici da lui ricostruiti e raggruppati in una sorta di museo a cielo aperto del folklore, nei pressi della sua abbazia. Quando Ward si ritrov\u00f2 in ristrettezze economiche e con la necessit\u00e0 di vendere tutte le sue propriet\u00e0 ed emigrare, Gardner gli propose di scambiare il cottage stesso con i suoi terreni a Cipro, cottage che quindi fece smontare e poi rimontare sui suoi altri terreni nei pressi del Fiveacres Club In questo capanno la Coven si riun\u00ec dunque per parecchio tempo, per svolgere i suoi riti e cerimonie.\nAnni '50.\nDoreen Valiente, 1953-1957\nA Litha del 1953 Doreen Valiente fu iniziata da Gardner, nella casa di Dafo dove per l'occasione si era riunita tutta la Coven, ed in poco tempo divenne una nuova Grande Sacerdotessa. Nel 1956 la stessa inizi\u00f2 Jack Bracelin. Jack divenne il preferito di Gardner, tanto che lo nomin\u00f2 amministratore del Club Naturista Fiveacres, in sostituzione al precedente che l'aveva mandato in rovina, probabilmente con l'intento di farselo vendere a basso prezzo. L'ex amministratore sentendosi offeso dal licenziamento convinse il presidente del Central Council of British Naturism - Ernest Stanley - che il club non era altro che una copertura per la Stregoneria. La Coven perci\u00f2 si riun\u00ec con l'intento di aiutare Gardner e Jack a risolvere la situazione e cos\u00ec avvenne.\nA met\u00e0 degli anni '50 Gardner si impegn\u00f2 in una intensa campagna informativa e pubblicitaria per ristabilire il nome dell'Arte scrollandogli di dosso i luoghi comuni createsi nei secoli, soprattutto quelli legati al Satanismo, ma molti membri della Coven mostrarono di non apprezzare affatto l'esposizione al pubblico. Nel 1957 la Valiente, assistita da altri membri anziani della Coven, richiese una regolamentazione che impedisse questi spiacevoli inconvenienti. Gardner rispose con una lunga lettera contenente le Leggi della Wicca, offendendo gravemente la Valiente che insieme ad altri membri decise di andarsene e di fondare una nuova Coven (dalla quale sarebbe poi sorta la celebre coven poi definita \"Regency\").\nInizialmente la scissione fu parziale, tanto che la nuova Coven chiese a Gardner di poter continuare ad utilizzare il Cottage delle Streghe per i propri riti, ma il vecchio Gerald rispose che un'antica tradizione risalente al Tempo dei Roghi proibiva che una Coven di Streghe fosse a meno di 25 miglia da un'altra.\nGardner perci\u00f2 rimase coi membri pi\u00f9 giovani della Coven - Dayonis, Jack Bracelin, Fred Lamond, pi\u00f9 un anestesista e un nuovo iniziato.\nDayonis, 1958-1959\nMancando la Valiente, nel 1958 Dayonis (Thelma Capel) divenne la nuova Grande Sacerdotessa in carica. In assenza di Gardner, il suo partner nel guidare la coven fu Jack Bracelin. Con Dayonis in carica, Gardner richiese che venissero iniziati tutti coloro che lo desiderassero, contraddicendo la sua precedente convinzione che i candidati prima dell'iniziazione dovessero aspettare un anno e un giorno di prova. Fred Lamond fu uno dei primi a godere della nuova disposizione, iniziato a solo quattro mesi dalla prima riunione con la Coven. Gardner insistette anche sull'iniziazione di Eleanor Bone nonostante i membri della Coven la considerassero inadatta per la sua troppa esuberanza. Entro un mese la Bone ricevette il secondo e terzo grado divenendo in breve la Grande Sacerdotessa di una Coven figlia, indipendente dalla Bricket Wood Coven.\nNella primavera del 1958, mentre Gardner si trovava nell'isola di Man, lontano dalla Coven, i membri in consiglio decisero di abbandonare la flagellazione come strumento per innalzare l'energia ed innescare la trance, sostituendola con la danza nel cerchio che sembrava pi\u00f9 efficiente. Sempre nello stesso periodo la Coven decise di introdurre nelle celebrazioni anche i Solstizi e gli Equinozi considerati Cross-quarter day. Gardner acconsent\u00ec, inviando un'autorizzazione scritta, e cos\u00ec le modifiche vennero ben presto adottate da moltissime altre coven e streghe tra cui la stessa Valiente. Cos\u00ec ebbe inizio la celebrazione della Ruota dell'Anno come \u00e8 oggi conosciuta.\nNell'ottobre del 1959, Dayonis si trasfer\u00ec in Canada e a sostituirla come Grande Sacerdotessa giunse Lois Bourne.\nAnni '60.\nDopo la morte di Gardner (1964), Jack Bracelin - che rimase fedele al suo maestro fino alla fine - divenne il principale Grande Sacerdote ereditando inoltre il Club Fiveacres. Ma a causa di un diverbio sulla semplificazione dei riti, che gli venne negato dai membri, verso il '66 lasci\u00f2 la Coven e l'Arte a favore di Fred Lamond.\nLa Coven continu\u00f2 a svolgere le sue pratiche cultuali nel Cottage delle Streghe, pagando tuttavia l'affitto a Bracelin. In questo periodo si apr\u00ec inoltre un'altra disputa incentrata sul fatto che parecchi iniziati vennero creati senza prima aver aderito al Club Fiveacres, dinamica che cre\u00f2 svariati dissensi.\nAnni '70.\nNel 1972 la Coven smise di utilizzare il Cottage delle Streghe come luogo di riunione, spostandosi a Nord di Londra. Nel 1975 Bracelin richiese ai membri del Fiveacres di contribuire alle spese elettriche ed affittuarie, ma ricevette un secco dissenso e non potendo continuare nella direzione del club, decise di venderlo ad un altro membro.\nAnni pi\u00f9 recenti.\nLa gran sacerdotessa Jean Williams ed il marito Zac guidarono la coven per quasi quaranta anni, fino alla loro recente scomparsa ."}
{"id": "2209595", "revid": "1573940", "url": "https://it.wikipedia.org/wiki?curid=2209595", "title": "Falco punctatus", "text": "Il gheppio di Mauritius (Falco punctatus ) \u00e8 un piccolo falcone endemico dell'isola di Mauritius, probabilmente colonizzata da un gheppio africano o asiatico durante il tardo Pleistocene, e successivamente evolutosi nella forma attuale.\nDescrizione.\nL'epiteto specifico, \"punctatus\", si riferisce alla livrea dell'adulto, finemente macchiettata. La taglia della specie varia dai c. 25\u00a0cm del maschio, ai c. 30\u00a0cm della femmina. Il peso \u00e8, rispettivamente, di c. 180 e 250 gr. Il maschio, come per tutti i falconiformi, \u00e8 pi\u00f9 piccolo della femmina (il fenomeno \u00e8 chiamato \"dimorfismo sessuale invertito\"). Le ali, appuntite in quasi tutti gli altri falconi, sono invece, in questa specie, arrotondate (v. pi\u00f9 oltre \"ecologia e comportamento\"). Il potenziale di vita \u00e8 circa di 15 anni. Generalmente \u00e8 raggiunto solo in cattivit\u00e0.\nDistribuzione e habitat.\nIl gheppio di Mauritius \u00e8 specie endemica dell'omonima isola. Allo stato originale viveva esclusivamente nella foresta pluviale, ora ristretta alla zona del Black River Gorge, nel sudovest dell'isola.\nEcologia e comportamento.\nIl gheppio di Mauritius caccia con tecniche simili allo sparviero. Si sposta da un albero all'altro, in attesa di avvistare una preda, preferibilmente a terra. La cattura poi con un volo veloce e spesso acrobatico, evitando gli ostacoli tipici della foresta. Questo spiega l'evoluzione delle ali, originariamente appuntite e quindi pi\u00f9 adatte a voli sostenuti a lungo e a picchiate veloci. Le sue prede tipiche sono soprattutto i gechi di foresta, ma anche insetti e piccoli uccelli.\nConservazione.\nPrima della colonizzazione da parte degli Europei, si pensa che la specie contasse dalle 164 alle 328 coppie nidificanti nei 1644 chilometri quadrati della foresta pluviale originaria (Cade, 1982). Un numero apparentemente modesto, ma tipico di altre specie endemiche, cio\u00e8 ristrette a un particolare \"habitat\" molto piccolo. Nel corso dei secoli XVII e XIX i colonizzatori europei distrussero gran parte della foresta pluviale, per far posto alle coltivazioni di canna da zucchero. La popolazione di gheppi si ridusse cos\u00ec moltissimo, per poi venire ulteriormente decimata a partire dagli anni successivi al 1940, con l'uso indiscriminato del DDT (utilizzato per combattere la zanzara anofele, portatrice della malaria). Il colpo di grazia lo diedero i gatti randagi, le manguste e i macachi, tutti quanti predatori sia dei falchi adulti che delle loro uova.\nNel corso degli anni '60 il Governo francese tent\u00f2 un primo esperimento di allevamento in cattivit\u00e0, che non produsse risultati positivi. Nel 1974 restavano al mondo solo sei o forse sette esemplari. Contro il parere di tutta la comunit\u00e0 scientifica, che considerava la specie persa per sempre, il Peregrine Fund e il Jersey Wildlife Trust (ora Durrell W. T.), iniziarono un programma di riproduzione in cattivit\u00e0, forti dell'esperienza che era stata conseguita con la brillante reintroduzione del Falco pellegrino nell'America settentrionale. L'operazione ebbe un tale successo che, gi\u00e0 all'inizio degli anni '90, fu possibile por fine ai rilasci, in quanto la popolazione rinselvatichita era considerata autosufficiente. Oggi gli allevamenti in cattivit\u00e0 vengono proseguiti solo per sicurezza. In natura si contano oltre 800 esemplari adulti, in aumento, e si ritiene vi sia spazio per altri 50-150.\nL'eccezionale successo, tanto pi\u00f9 rilevante se si considera che \u00e8 stato ottenuto con una spesa complessiva di soli $ 500.000 circa, si deve alla concomitanza di alcuni fattori curiosi e imprevedibili. All'inizio del XX secolo, i coloni dell'isola importarono dall'Africa orientale alcuni esemplari di una lucertola agamide (\"Agama agama\"), amata per i bellissimi colori. Il nuovo ambiente era evidentemente adatto, e la specie si svilupp\u00f2 vistosamente su tutta l'isola. Uno dei fattori limitanti delle popolazioni originali di gheppi era la sua alimentazione, costituita principalmente da un geco di foresta, del peso medio di 5 gr, di cui naturalmente i falchi dovevano catturare parecchi esemplari al giorno. Inoltre i gheppi nidificavano esclusivamente in cavit\u00e0 naturali di vecchi alberi, la cui scarsezza \u00e8 un classico fattore limitante di molte specie di uccelli.\nEntrambi i comportamenti erano il retaggio dello storico adattamento alla vita nella foresta pluviale, e, venendo questa a mancare, i gheppi non potevano che diminuire drasticamente. Si pu\u00f2 presumere che questi comportamenti fossero condizionati, almeno in parte, dall'insegnamento trasmesso, generazione dopo generazione, dai genitori. Gli esemplari nati in cattivit\u00e0, invece, erano certamente meno condizionati, e inclusero spontaneamente nella loro dieta le lucertole, che vivono fuori dalla foresta, sono abbondantissime e, soprattutto, pesano un centinaio di grammi ciascuna: con una sola cattura, un gheppio trova il cibo per tutta la giornata. Inoltre i giovani gheppi adottarono facilmente le cassette-nido, predisposte per loro. In tal modo la specie pu\u00f2 oggi approfittare dell'intera isola.\nApparentemente, il notevole collo di bottiglia, causato dal minuscolo gruppo originale di riproduttori, non sta causando problemi. Si pensa che la spiegazione vada ricercata nella storia della specie. L'Isola Mauritius \u00e8 un antico vulcano ora spento, ed \u00e8 sottoposta a periodici cicloni. Probabilmente, nei millenni, cataclismi potrebbero aver periodicamente decimato le popolazioni. Questa selezione naturale potrebbe aver progressivamente eliminato gli alleli responsabili della depressione da mancanza di variabilit\u00e0 genetica (similmente a quanto si fa o si tenta di fare con l'allevamento artificiale delle razze domestiche, anch'esse quasi sempre derivate da pochissimi esemplari e per di pi\u00f9 generalmente riprodotti in consanguineit\u00e0."}
{"id": "2209597", "revid": "228587", "url": "https://it.wikipedia.org/wiki?curid=2209597", "title": "Bloody Mary (disambigua)", "text": ""}
{"id": "2209598", "revid": "287204", "url": "https://it.wikipedia.org/wiki?curid=2209598", "title": "Vadia", "text": " \nVadia \u00e8 una suddivisione dell'India, classificata come \"census town\", di 4.479 abitanti, situata nel distretto di Narmada, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 21\u00b0 51' 29 N e 73\u00b0 31' 31 E.\nSociet\u00e0.\nEvoluzione demografica.\nAl censimento del 2001 la popolazione di Vadia assommava a 4.479 persone, delle quali 2.628 maschi e 1.851 femmine. I bambini di et\u00e0 inferiore o uguale ai sei anni assommavano a 276, dei quali 147 maschi e 129 femmine. Infine, coloro che erano in grado di saper almeno leggere e scrivere erano 3.769, dei quali 2.368 maschi e 1.401 femmine."}
{"id": "2209599", "revid": "117633302", "url": "https://it.wikipedia.org/wiki?curid=2209599", "title": "Amminoglicosidi", "text": "Gli amminoglicosidi sono una classe di antibiotici battericidi formati da un gruppo glicosidico e uno amminico. Tale struttura conferisce loro propriet\u00e0 basiche, elevata solubilit\u00e0 in acqua e di conseguenza idrofilia. A causa di questo, la loro capacit\u00e0 di diffusione attraverso le membrane \u00e8 molto bassa (infatti solitamente richiedono il trasporto attivo).\nIl primo amminoglicoside descritto, la streptomicina, frutt\u00f2 al suo scopritore, l'ucraino Selman Abraham Waksman, il Premio Nobel per la medicina nel 1952. Questo antibiotico fu isolato dall'attinomicete \"Streptomyces griseus\", da cui prende il nome; comunque tutta la classe deriva da due generi: Streptomicina, Neomicina, Kanamicina e Tobramicina furono isolate dal genere \"Streptomyces\"; mentre la Gentamicina e la Sisomicina sono state isolate da appartenenti al genere \"Micromonospora\".\nMeccanismo di azione.\nGli amminoglicosidi esercitano la loro funzione legandosi a proteine specifiche della subunit\u00e0 30S del ribosoma, inibendo la sintesi proteica del batterio in almeno tre modi:\nTradizionalmente, le propriet\u00e0 antibatteriche degli amminoglicosidi erano attribuite unicamente alla loro capacit\u00e0 di inibire la sintesi proteica legandosi irreversibilmente alla subunit\u00e0 minore del ribosoma. Questa spiegazione per\u00f2 non pu\u00f2 giustificare, da sola, la potente attivit\u00e0 battericida di questa classe di antibiotici, poich\u00e9 altri antibiotici in grado di inibire la sintesi proteica -come le tetracicline- non sono battericidi. Recenti studi sembrano dimostrare che la loro azione litica incomincia a livello della membrana batterica.\nInfatti sembra che gli amminoglicosidi abbiano la capacit\u00e0 di distruggere o causare la formazione di pori a livello della membrana cellulare batterica. Comunque il meccanismo preciso di azione non \u00e8 ancora completamente noto ma sembra che gli amminoglicosidi siano in grado di competere chimicamente con gli ioni Mg2+ e Ca2+ che collegano tra loro i polisaccaridi di due lipopolisaccaridi adiacenti; questo provoca la formazione transiente di pori nella parete batterica modificando la normale permeabilit\u00e0 della membrana stessa. Un'altra possibilit\u00e0 suggerisce che l'azione di proteine anomale create dall'azione degli antibiotici stessi alteri la permeabilit\u00e0 della membrana. Comunque attraverso questi pori il ceppo batterico perde componenti essenziali per la sopravvivenza come nucleotidi e altri.\nSpettro di azione.\nGli amminoglicosidi sono attivi principalmente contro batteri aerobici Gram negativi come \"Pseudomonas\", \"Acinetobacter\" e \"Enterobacter\". Inoltre alcune specie di Micobatteri, incluso quello che provoca la tubercolosi, sono suscettibili a questi antibiotici. La relativa inefficienza contro i batteri anaerobi \u00e8 probabilmente dovuta al fatto che l'assorbimento di questi antibiotici richiede energia da parte della cellula; poich\u00e9 questi ultimi hanno meno energia disponibile per questi processi, l'attivit\u00e0 degli amminoglicosidi risulta molto minore.\nL'uso pi\u00f9 frequente di questi composti si ha nel trattamento di infezioni gravi, quali la setticemia, infezioni gravi del tratto urinario, eccetera. Questa limitazione \u00e8 dovuta alla tossicit\u00e0 di tali composti, ma la loro forza ne fa gli antibiotici di elezione nel primo trattamento di queste infezioni. Tuttavia, una volta che si \u00e8 risaliti al batterio causa di tali infezioni, il trattamento con gli amminoglicosidi viene spesso interrotto a favore dell'utilizzo di antibiotici meno tossici.\n\u00c8 possibile trattare anche infezioni di batteri Gram-positivi (tra cui gli stafilococchi) con gli amminoglicosidi, ma in questo caso vengono utilizzati in associazione con altri antibiotici inibitori della parete cellulare (spesso le penicilline) per il loro effetto sinergico.\nStudi preliminari hanno mostrato risultati incoraggianti per il trattamento della fibrosi cistica. Questa \u00e8 causata dalla mutazione di un gene codificante per una proteina di membrana. In circa il 10% di casi, le mutazioni in questo gene causano una terminazione prematura della proteina, portando alla formazione di una proteina tronca e non funzionale. Si pensa che l'azione della gentamicina sia in grado di distorcere la struttura del complesso ribosoma-RNA, portando al non-riconoscimento del codone di stop e quindi facendo in modo da far procedere il ribosoma attraverso questo punto fino alla sintesi della proteina normale. Il trattamento \u00e8 solo nella fase sperimentale ma sembra abbia portato a benefici nelle cellule di pazienti malati.\nVie di somministrazione e tossicit\u00e0.\nGli amminoglicosidi vengono scarsamente assorbiti per via orale dalla mucosa gastrica, pertanto, nelle infezioni sistemiche, devono essere impiegati per via parenterale (intravenosa e intramuscolare); vengono assorbiti attraverso la cute lesionata (ad esempio da ustioni) e in questi casi vengono utilizzati per via topica.\nGli amminoglicosidi vengono escreti nell'urina in forma inalterata. Essi hanno tutti la stessa emivita plasmatica di 2-3 h, che risulta notevolmente prolungata in caso di insufficienza renale\nTutti gli amminoglicosidi -specialmente kanamicina e neomicina- sono nefrotossici e ototossici, il che ne limita molto l'utilizzo. Questa tossicit\u00e0 \u00e8 sia tempo sia concentrazione dipendente, per cui la quantit\u00e0 di antibiotico viene calcolata in base al peso dell'individuo.\nI danni provocati da queste sostanze possono includere problemi alla coclea (con perdita di udito), all'apparato vestibolare (perdita di equilibrio) e alle funzioni renali (sangue nell'urina, blocco renale). Inoltre possono provocare un blocco neuromuscolare, una parestesia e una neuropatia periferica oltre a uno shock anafilattico. La tossicit\u00e0 dipende molto dal modo di somministrazione (per uso topico normalmente possono dare solo fenomeni di ipersensibilit\u00e0), e i casi di utilizzo parenterale sono dovuti alla gravit\u00e0 dei sintomi.\nMeccanismi di resistenza.\nFinora sono stati identificati tre tipi principali di meccanismi di resistenza contro questi antibiotici:"}
{"id": "2209600", "revid": "1543377", "url": "https://it.wikipedia.org/wiki?curid=2209600", "title": "Wilferd Madelung", "text": "Wilferd Madelung \u00e8 uno dei pi\u00f9 apprezzati accademici, studioso di Islamistica e di storia dell'Islam. Complet\u00f2 i suoi primi studi a Stoccarda, dove frequent\u00f2 il \"gymnasium\" Eberhard-Ludwig.\nLa sua famiglia si trasfer\u00ec negli Stati Uniti dopo il 1947. Studi\u00f2 a Georgetown e si rec\u00f2 poi in Egitto nel 1952, risiedendovi per un anno. Durante il suo soggiorno col\u00e0, ebbe luogo nel 1952 il colpo di Stato repubblicano dei \"Liberi Ufficiali\". Qui ebbe modo di conoscere Ihsan Abbas, noto studioso di storia islamica e apprezzato editore di manoscritti. Dopo il periodo trascorso in Egitto, torn\u00f2 in Germania e l\u00ec complet\u00f2 la sua preparazione post-universitaria nel 1957. Lavor\u00f2 con Bertrand Spuler e nel 1958 fu inviato in Iraq dal governo tedesco, per operare nella locale ambasciata. Poco dopo il suo arrivo a Baghdad, il Brigadier Generale Abd al-Karim Qasim rovesci\u00f2 il regime monarchico filo-britannico con un cruento colpo di Stato. Madelung rimase in Iraq per due anni ancora, quindi si rec\u00f2 a Chicago per insegnarvi.\nMadelung \u00e8 stato Laudian Professor of Arabic nell'University of Oxford dal 1978 al 1998. Ha scritto numerosi importanti saggi di storia del primo Islam, occupandosi anche di eresiologia islamica, specialmente della Shi'a, dell'Ismailismo e dell'Ibadismo."}
{"id": "2209602", "revid": "666668", "url": "https://it.wikipedia.org/wiki?curid=2209602", "title": "MNK Karaka", "text": "Il MNK Karaka, meglio conosciuto come Karaka Mostar \u00e8 un club bosniaco di calcio a 5 con sede a Mostar, fondato nel 1995\nStoria.\nIl Karaka \u00e8 il secondo club pi\u00f9 titolato di Bosnia con tre campionati nel proprio palmar\u00e8s, oltre che due coppe nazionali. Nella stagione 2003/2004 ha completato una storica doppietta coppa-campionato, riuscito solo due anni pi\u00f9 tardi al Partizan Sarajevo. In UEFA Futsal Cup non ha mai raggiunto traguardi importanti, pur lottando sempre per piazze d'onore in tutte e tre le edizioni disputate."}
{"id": "2209604", "revid": "486946", "url": "https://it.wikipedia.org/wiki?curid=2209604", "title": "Karaka Croauto Mostar", "text": ""}
{"id": "2209606", "revid": "453768", "url": "https://it.wikipedia.org/wiki?curid=2209606", "title": "Vacanza studio", "text": "La vacanza studio \u00e8 un viaggio che un individuo intraprende verso un paese estero con il fine di migliorare o approfondire la conoscenza di una lingua straniera sfruttando forme di immersione linguistica. Dura dalle 2 alle 4 settimane e si effettua, di norma, nei mesi estivi (giugno, luglio o agosto), durante i quali \u00e8 sospeso la frequenza richiesta dall'obbligo scolastico.\nOrganizzazione.\nLa vacanza studio \u00e8 di solito destinata a ragazzi adolescenti che, essendo minorenni, vengono seguiti da personale adulto durante tutta la durata del soggiorno all'estero e pu\u00f2 esser considerata come un pacchetto che, nonostante possa cambiare sensibilmente secondo l'azienda che offre tale prodotto, in linea di massima consiste in:\nAttivit\u00e0 collaterali.\nMolte tra le numerose aziende che organizzano le vacanze studio includono nel prezzo del corso anche numerose attivit\u00e0, gite, escursioni, entrate a musei, istituti, monumenti, da effettuarsi nel tempo lasciato libero dalle lezioni quotidiane e nei fine settimana. Queste attivit\u00e0 potenziano l'immersione linguistica e l'utilizzo della lingua studiata, permettono la socializzazione con studenti di altri paesi e consentono di entrare in contatto con la cultura, gli usi e le tradizioni del paese ospitante. \nDestinazioni.\nLe destinazioni pi\u00f9 gettonate sono il Regno Unito, soprattutto l'Inghilterra, ma anche Irlanda del Nord e Scozia per studiare inglese; col tempo si sono sviluppate anche numerose vacanze studio verso gli Stati Uniti, il Canada, l'Australia e la Repubblica d'Irlanda come mete anglofone, mentre da sempre Malta costituisce un'altra destinazione dove imparare inglese. Numerose sono anche le vacanze studio per apprendere o migliorare altre lingue, come lo spagnolo (meta privilegiata \u00e8 la Spagna), il francese (Francia), tedesco (con destinazione Germania e Austria). "}
{"id": "2209607", "revid": "1305772", "url": "https://it.wikipedia.org/wiki?curid=2209607", "title": "Giovanni di Benevento", "text": "Note biografiche e culto.\nFalcone, storico longobardo (ca. 1070-1144), nel suo \"Chronicon Beneventanum\", riferisce che il 15 maggio 1119 Landolfo, arcivescovo di Benevento, trov\u00f2 diversi \"corpora sanctorum\", ossia le reliquie dei santi Marziano, Doro, Potito, Prospero, Felice, Cervolo e Stefano. Il \"Chronicon\" aggiunge poi che\nQuesto \u00e8 tutto ci\u00f2 che si conosce di questo vescovo, che, secondo Falcone, fu il 21\u00ba vescovo beneventano. La \"Vita\" di san Barbato, che nella sua forma definitiva \u00e8 databile tra IX e X secolo, riferisce, in alcuni manoscritti, che Barbato fu il 20\u00ba vescovo di Benevento: \"Fuit autem vigesimus episcopus Beneventi\". Questa indicazione farebbe perci\u00f2 supporre che il beato Giovanni visse tra VII e VIII secolo, essendo Barbato morto il 19 febbraio 682.\nQuesto concorderebbe con quanto riportavano gli antichi dittici beneventani, che, secondo le informazioni riferite da Ferdinando Ughelli, consideravano san Gennaro il protovescovo di Benevento.\nNel XVI e XVII secolo, per rendere ancora pi\u00f9 illustre e antica la Chiesa beneventana, analogamente a quanto accadeva per altre Chiese, come quelle di Napoli e di Capua, furono aggiunti al catalogo dei vescovi un san Fotino e altri undici vescovi anonimi, predecessori di san Gennaro, per fondare cos\u00ec la Chiesa di Benevento in epoca apostolica. Secondo Francesco Lanzoni il primo autore ad inserire questi nuovi dodici vescovi fu Mario de Vipera nella sua \"Chronologia episcoporum et archiepiscoporum metropolitanae ecclesiae Beneventanae\" (Napoli 1636). Questo impose la necessit\u00e0 di anticipare il 21\u00ba vescovo, ossia il beato Giovanni, al V secolo; e Pompeo Sarnelli gli assegn\u00f2 come anni di episcopato il periodo compreso tra 415 e il 448.\nAlessandro di Meo, negli \"Annali\" all'anno 683, confuta l'opinione di coloro che pongono il beato Giovanni al V secolo, a causa dell'inserimento di vescovi fantasiosi \u00abche mai furono al mondo\u00bb. Secondo il medesimo autore, il vescovo Giovanni sarebbe citato in un diploma del principe Sicardo di Benevento dell'839 tra i vescovi san Barbato e Monoaldo, cio\u00e8 tra VII e VIII secolo.\nIl de Vipera aggiunge che \"\u00abde s. Ioanne exstabat etiam antiquitus legenda gestorum eius quae ad haec deperdita est\u00bb\" e riferisce che le reliquie del beato Giovanni erano introvabili al suo tempo. Giovanni e gli altri santi erano venerati il 15 maggio, ma oggi il loro culto non \u00e8 pi\u00f9 esistente."}
{"id": "2209616", "revid": "6923", "url": "https://it.wikipedia.org/wiki?curid=2209616", "title": "Vanden Plas 4 litres RR", "text": ""}
{"id": "2209621", "revid": "1318658", "url": "https://it.wikipedia.org/wiki?curid=2209621", "title": "Poeta laureato", "text": "Il poeta laureato \u00e8 un poeta ufficialmente premiato da un sovrano o da un governo con l'alloro poetico e investito del compito di comporre poemi in occasione di eventi ufficiali oppure opere celebrative di personaggi di governo.\nStoria.\nL'alloro poetico \u00e8 la maggiore onorificenza in ambito poetico e letterario nata durante il Medioevo. Il suo nome deriva dalla mitologia greca e ricorda la ninfa Dafne che per sfuggire al corteggiamento di Apollo si tramut\u00f2 in alloro; da quel momento in poi questa pianta fu sacra al dio che, tra l'altro, era anche protettore della poesia.\nAlbertino Mussato e Francesco Petrarca furono i primi ad essere incoronati poeti dopo l'antichit\u00e0. In Inghilterra l'espressione risale alla nomina di Bernard Andr\u00e9 da parte di Enrico VIII, ma la carica di corte di \"Poet Laureate\" risale alla nomina di John Dryden nel 1668.\nDurante il Medioevo e il Rinascimento, fino alla Riforma, l'alloro poetico era assegnato soltanto a chi scrivesse poesie in latino. I poeti di corte in lingua volgare ricevevano altri titoli. Lo stesso Petrarca ottenne l'incoronazione poetica per il poema latino \"Africa\" e non per il \"Canzoniere\" in italiano.\nOggi la carica esiste in molti Stati tra i quali il Regno Unito, il Canada, gli Stati Uniti, la Repubblica d'Irlanda. Nel Regno Unito la carica di \"poet laureate\", ovvero di poeta ufficiale del sovrano, esiste sin dai tempi di Carlo II, e sia la Scozia sia il Galles sia l'Inghilterra hanno un poeta laureato; negli Stati Uniti esistono pi\u00f9 cariche di \"poet laureate\", in diversi paesi dell'unione, a livello nazionale e municipale.\nIn Italia si \u00e8 svolta, in rarissime occasioni, la cerimonia di incoronazione poetica.\nPoeti laureati in Italia.\nPublio Virgilio Marone (I sec. a.C.)\nAlbertino Mussato (1315) ad opera del Senato e dell'Universit\u00e0 di Padova\nFrancesco Petrarca (1341) in Campidoglio\nKlemens Janicki da Paolo III\nTorquato Tasso (1595) incoronazione proposta, ma non realizzata\nMaciej Kazimierz Sarbiewski a Roma\nBernardino Perfetti (1725) in Campidoglio\nCorilla Olimpica (1778) in Campidoglio\nPoeti laureati d'Inghilterra.\nLa carica si svilupp\u00f2 a partire dall'uso medievale di tenere menestrelli e poeti a corte. Riccardo Cuor di Leone aveva un \"versificator regis\" (poeta del re) che si chianava Gulielmus Peregrinus (Guglielmo il pellegrino), ed Enrico III aveva un \"versificator\" chiamato \"Master Henry\". Nel Quattrocento il poeta John Kay si definiva \"humble poet laureate\" (l'umile poeta laureato) di Edoardo IV.\nGeoffrey Chaucer (1340\u20131400) fu chiamato poeta laureato, in quanto nel 1389 gli era stata concessa una fornitura annuale di vino.\nW. Hamilton definisce Chaucer, Gower, Kay, Andrew Bernard, John Skelton, Robert Whittington, Richard Edwards e Samuel Daniel dei \"Laureati volontari\".\nBernard Andr\u00e9 (1450\u20131522), autore del \"Vita regis Henrici Septimi\" parl\u00f2 di s\u00e9 come \"poet laureate\" durante il regno di Enrico VII.\nJohn Skelton studi\u00f2 a Oxford nei primi anni 1480 e fu promosso \"poeta laureato\" nel 1488, quando entr\u00f2 alla corte di Enrico VII come tutore del futuro Enrico VIII. \nIl titolo accademico di laureato inizi\u00f2 ad essere nuovamente associato alla monarchia quando re Giacomo I concesse una pensione a Ben Jonson nel 1617, bench\u00e9 non ne rimanga documentazione.\nLa carica di corte di Poeta Laureato venne ufficialmente istituita quando venne conferita con lettere patenti a John Dryden nel 1668 e la posizione divenne fissa. Il poeta laureato divenne responsabile della composizione e della presentazione di poesie ufficiali in occasioni private, come i genetliaci dei sovrani, le nascite e i matrimoni reali, nonch\u00e9 nelle celebrazioni ufficiali, come le incoronazioni e le vittorie militari.\nNegli Stati Uniti D'America.\nPoeti laureati degli Stati Uniti.\nTitolo conferito dalla Library of Congress"}
{"id": "2209625", "revid": "580197", "url": "https://it.wikipedia.org/wiki?curid=2209625", "title": "Ilves FS Tampere", "text": ""}
{"id": "2209626", "revid": "287204", "url": "https://it.wikipedia.org/wiki?curid=2209626", "title": "Vapi", "text": " \nVapi \u00e8 una suddivisione dell'India, classificata come \"municipality\", di 71.395 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 21' 35 N e 72\u00b0 53' 38 E.\nSociet\u00e0.\nEvoluzione demografica.\nAl censimento del 2001 la popolazione di Vapi assommava a 71.395 persone, delle quali 41.608 maschi e 29.787 femmine. I bambini di et\u00e0 inferiore o uguale ai sei anni assommavano a 10.019, dei quali 5.309 maschi e 4.710 femmine. Infine, coloro che erano in grado di saper almeno leggere e scrivere erano 51.814, dei quali 32.755 maschi e 19.059 femmine."}
{"id": "2209635", "revid": "1305772", "url": "https://it.wikipedia.org/wiki?curid=2209635", "title": "The Christmas Song", "text": "The Christmas Song, conosciuta anche come Chestnuts Roasting on an Open Fire (\"Caldarroste al caminetto\") o Merry Christmas to You, \u00e8 una celebre canzone natalizia statunitense, scritta da Mel Torm\u00e9 e da Bob Wells nel 1945.\nLa versione pi\u00f9 famosa \u00e8 quella di Nat King Cole, che incise il brano nel 1946, nel 1953 e nel 1961.\nTesto.\nLa canzone descrive una citt\u00e0 durante il periodo natalizio: persone imbacuccate come Eschimesi, venditori di caldarroste, ecc. Viene anche citato Jack Frost, figura del folklore anglosassone.\nIncisioni.\nLe versioni di Nat King Cole.\nNat King Cole registr\u00f2 questo brano quattro volte:\nLa prima registrazione di questo brano fu quella del \"The King Cole Trio\" (Nat King Cole, voce &amp; piano; Oscar Moore, chitarra; Johnny Miller, basso) presso la WMCA Radio Studios a New York il 14 giugno del 1946. La registrazione non fu pubblicata fino al 1989, quando fu incluso accidentalmente nella compilation di vari artisti \"Billboard Greatest Christmas Hits (1935-1954)\".\nLa seconda registrazione, realizzata sempre al WMCA, risale al 19 agosto 1946. Questa fu pubblicata nel novembre 1946 nel 78 giri come Capitol 311 sull'etichetta e con i seguenti crediti: \"The King Cole Trio con String Choir\" (Nat King Cole, Oscar Moore, e Johnny Miller, e Jack \"The Bear\" Parker, (batteria), Charlie Grean, arrangiatore e direttore d'orchestra. Questa registrazione fu ripubblicata sul CD compilation del 2000 \"Christmas for Kids: From One to Ninety-Two\", e nel CD intitolato \"The Holiday Album\", che contiene canzoni di Natale degli anni '40 registrate da Cole e Bing Crosby.\nLa terza registrazione fu realizzata presso i Capitol Studios a Hollywood, il 24 agosto 1953. Questa fu la prima registrazione su nastro magnetico del brano. Sull'etichetta risultano i seguenti crediti: \"The King Cole Trio con String Choir\" (Nat King Cole, Buddy Cole, pianista, John Collins, chitarrista, Charlie Harris, bassista, Lee Young, batterista, Charlie Grean, Pete Rugolo e Nelson Riddle, arrangiamento orchestrale, Nelson Riddle, direttore d'orchestra.\nLa quarta registrazione fu registrata ai Capitol Studios, New York City, il 30 marzo 1961. Questa interpretazione, la prima registrata in stereo, fu trasmessa molto di frequente dalle stazioni radio durante il periodo natalizio ed \u00e8 divenuta la versione pi\u00f9 popolare di questa canzone. Crediti d'etichetta: Nat King Cole (accompagnato da Hank Jones, piano, John Collins, Charlie Harris, Lee Young, Charlie Grean, Pete Rugolo e Ralph Carmichael, arrangiamento orchestrale, Ralph Carmichael direttore d'orchestra)\nVersione di Christina Aguilera.\nNel novembre del 1999 la cantante statunitense Christina Aguilera pubblic\u00f2 come singolo estratto dal suo primo album natalizio, \"My Kind of Christmas\", il brano \"The Christmas Song\".\nVersione di Justin Bieber.\nNel 2011 il cantante canadese Justin Bieber, in collaborazione con Usher, ha inciso una cover del brano, che ha incluso nell'album natalizio \"Under the Mistletoe\". "}
{"id": "2209644", "revid": "129019", "url": "https://it.wikipedia.org/wiki?curid=2209644", "title": "Neomud\u00e9jar", "text": "Il neomud\u00e9jar \u00e8 un movimento artistico e architettonico che inizi\u00f2 alla fine del secolo XIX a Madrid, come variante \"spagnola\" dell'architettura neomoresca. Architetti come Emilio Rodr\u00edguez Ayuso videro nell'arte mud\u00e9jar non una forma di esotismo ma un tratto distintivo di identit\u00e0 nazionale e iniziarono a disegnare edifici utilizzando tratti dell'antico stile, tra cui le forme astratte in mattone (\"ladrillo\") e gli archi a ferro di cavallo. Il nuovo stile storicista si associ\u00f2 specialmente nelle costruzioni di carattere festivo, di ozio e piacere, come nelle sale per fumatori (\"salones de fumar\"), casin\u00f2, stazioni ferroviarie, \"plazas de toros\" o saune.\nEsempi.\nIl primo esempio dello stile \"neomud\u00e9jar\" \u00e8 l'antica Plaza de Toros di Madrid (che si trovava dove ora si trova il \"Palacio de Deportes\"). Lo stile fu a partire da allora quasi obbligatorio nelle \"plazas de toros\" di tutta la Spagna, come \"La Monumental\" a Barcellona e la attuale \"Las Ventas\" a Madrid. Ancora si possono vedere edifici disegnati in stile \"neomud\u00e9jar\" a Madrid e altri posti di Spagna, tra questi la torre del Canal de Isabel II e le Escuelas Aguirre al lato nord del Parque del Retiro. Ugualmente chiese a Madrid come quella di Santa Cristina (1906), quella di \"San Ferm\u00edn de los Navarros\" (1890), quella di \"San Mat\u00edas\" (1878) o la \"Iglesia de la Paloma\" (1912). Altri importanti edifici sono il \"Palacio Laredo\" ad Alcal\u00e1 de Henares o la stazione ferroviaria di Toledo.\nIn Andalusia emergono il Gran Teatro Falla di Cadice e quella del Pabell\u00f3n Mud\u00e9jar del parque de Mar\u00eda Luisa a Siviglia che ospita il Museo di Arti e Costumi Popolari di Siviglia."}
{"id": "2209645", "revid": "287204", "url": "https://it.wikipedia.org/wiki?curid=2209645", "title": "Vasna Borsad", "text": " \nVasna Borsad (censita come Vasna Borsad INA) \u00e8 una citt\u00e0 dell'India di 338 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 19' 55 N e 72\u00b0 40' 13 E.\nSociet\u00e0.\nEvoluzione demografica.\nAl censimento del 2001 la popolazione di Vasna Borsad assommava a 338 persone, delle quali 178 maschi e 160 femmine. I bambini di et\u00e0 inferiore o uguale ai sei anni assommavano a 57, dei quali 26 maschi e 31 femmine. Infine, coloro che erano in grado di saper almeno leggere e scrivere erano 191, dei quali 112 maschi e 79 femmine."}
{"id": "2209648", "revid": "1318658", "url": "https://it.wikipedia.org/wiki?curid=2209648", "title": "Shayol Ghu", "text": ""}
{"id": "2209650", "revid": "297218", "url": "https://it.wikipedia.org/wiki?curid=2209650", "title": "Margherita di Brabante sollevata al cielo da due angeli", "text": ""}
{"id": "2209651", "revid": "585241", "url": "https://it.wikipedia.org/wiki?curid=2209651", "title": "God Rest You Merry, Gentlemen", "text": "God Rest You Merry, Gentlemen (traducibile come \u201cDio vi renda felici, Signori\u201d) \u00e8 una tradizionale carola di Natale inglese, originata probabilmente intorno al XV \u2013 XVI secolo, ma pubblicata per la prima volta solo nel 1823 nella raccolta a cura di William B. Sandys \"Christmas Carols Ancient and Modern\" (anche se i primi versi si trovano gi\u00e0 in \"Ancient Mysteries Described\" di William Hone).\nSi trova indicato anche con alcune varianti nell'incipit, come \"Come All You Worthy Gentlemen\", \"God Rest Ye Merry, Gentlemen\", \"God Rest Ye, Merry Christians\", o \"God Rest You Merry People All\".\nIl brano \u00e8 citato anche nell'opera letteraria \"Canto di Natale\" (\"A Christmas Carol\") di Charles Dickens (1812 \u2013 1870), e in particolare nella scena in cui Scrooge fa fuggire un gruppo di cantori di canti natalizi.\nTesto.\nIl testo, che ha numerosi varianti, parla della Nascita di Ges\u00f9 ed invita le persone a lasciarsi trasportare dalla gioia che deriva da quest'avvenimento:\n\"God rest ye merry, gentlemen\",\n\"Let nothing you dismay\"\n\"Remember Christ our Saviour\"\n\"Was born on Christmas Day\"\n\"To save us all from Satan's power\"\n\"When we were gone astray.\"\n\"O tidings of comfort and joy,\"\n\"comfort and joy;\"\n\"O tidings of comfort and joy!\"\n\"\"Fear not,\" then said the angel\"\n\"Let nothing you affright\"\n\"This day is born a saviour\"\n\"Of a pure virgin bright\"\n\"To free all those who trust in him\"\n\"From Satan's pow'r and might\"\n\"O tidings of comfort and joy,\"\n\"comfort and joy;\"\n\"O tidings of comfort and joy!\"\n\"The shepherds at those tidings\"\n\"Rejoiced much in mind,\"\n\"And left their flocks a-feeding\"\n\"In tempest, storm and wind\"\n\"And went to Bethlehem straightaway\"\n\"This blessed babe to find\"\n\"O tidings of comfort and joy,\"\n\"comfort and joy;\"\n\"O tidings of comfort and joy!\"\n\"But when to Bethlehem they came\"\n\"Whereat this infant lay\"\n\"They found him in a manger\"\n\"Where oxen feed on hay\"\n\"His mother Mary kneeling\"\n\"Unto the Lord did pray\"\n\"O tidings of comfort and joy,\"\n\"comfort and joy;\"\n\"O tidings of comfort and joy!\"\n\"Now to the Lord sing praises\"\n\"All you within this place\"\n\"And with true love and brotherhood\"\n\"Each other now embrace\"\n\"This holy tide of Christmas\"\n\"All others doth deface\"\n\"O tidings of comfort and joy,\"\n\"comfort and joy;\"\n\"O tidings of comfort and joy!\""}
{"id": "2209664", "revid": "767487", "url": "https://it.wikipedia.org/wiki?curid=2209664", "title": "Adrogatio", "text": "Nel diritto romano l'adrogatio (anche \"arrogatio, \"tradotta in italiano con il desueto \"arrogazione\") era un istituto del diritto di famiglia mediante il quale un cittadino poteva assumere sotto la propria \"potestas\" un altro cittadino libero consenziente, il quale ne diveniva pertanto filius familias.\nL'istituto \u00e8 nettamente distinto da quello dell\"'adoptio\" anche per il requisito di libert\u00e0 da altre potest\u00e0 genitoriali o tutoriali richiesto all'adrogato, che doveva essere \"sui iuris\", appunto non soggetto ad alcuna limitazione della sua piena condizione di uomo libero. In ogni caso, una definizione efficace viene da Aulo Gellio: \nTraduzione: \"Quando vengono accolti degli estranei in una famiglia non loro, ci\u00f2 avviene per opera del pretore o per opera del popolo. Quando avviene ad opera del pretore, viene chiamata 'adozione'; quando per opera del popolo, 'sottomissione'\"\nLa definizione di Gellio \u00e8 del resto assai prossima a quella datane da Gaio:\nL'istituto \u00e8 considerato da molti studiosi come ben precedente all'istituto dell'adozione propriamente detta, e lo si riscontra di et\u00e0 anteriore a quella dell'emanazione delle leggi delle XII tavole.\nLa condizione dell'adrogato, nel detto necessario requisito dell'essere \"sui iuris\", costituisce una particolarit\u00e0 considerando che la \"patria potestas\" romana era per definizione senza termine, almeno nella fase giuridica nella quale si appalesa l'\"adrogatio\". Se infatti solo in una fase successiva le norme si volsero a prevedere forme di uscita dalla \"potestas\", inizialmente questa era perpetua. Anzi, proprio per effetto di questa evoluzione prese corpo l'istituto dell'adozione, peraltro comunque condizionata all'assenso dell'esercente la \"potestas\". Sino a quel momento, perci\u00f2, l'unica formula per la quale un \"filius\" potesse passare da una \"familia\" ad un'altra era proprio l\"'adrogatio\". E pi\u00f9 che un passaggio da una famiglia ad un'altra, si tratta dell'uscita dalla \"familia\" di origine per l'ingresso \"in potestate\" dell'adrogante.\nL'adrogato, inoltre, passava a questa potest\u00e0 insieme con la sua eventuale famiglia propria (coniuge e discendenti), ed a tutti suoi componenti si applicava la \"capitis deminutio minima\" mentre mutava lo status familiae. Fra i tanti effetti dell'atto, la famiglia dell'adrogato assumeva il culto osservato dall'adrogante ed era tenuta a praticarlo. Proprio questo aspetto, comportante un'importante conseguenza di carattere religioso, lo rendeva bisognevole di speciali attenzioni e tutele e le procedure di \"adrogatio \"erano perci\u00f2 seguite dai pontefici, che dovevano verificare che non comportasse svantaggio per l'adrogato e che fosse conforme allo \"ius sacrum\". L'accettazione del culto praticato dall'adrogante comportava inoltre l'atto espresso della \"detestatio sacrorum\", con il quale l'adrogato rinnegava il culto precedentemente praticato.\nIl doppio controllo, dei pontefici e del popolo, comunque espresso, rappresentava la portata giuridica dell'atto rispetto, oltre che alla detta questione religiosa, in particolare alla condizione del \"pater familias\" che accettasse di farsi adrogare da chi sarebbe divenuto a sua volta suo \"pater familias\": dalla pienezza del condursi \"sui iuris\", l'adrogato entrava infatti in condizione di \"alienis iuris\", comportante l'indisponibilit\u00e0 del patrimonio personale e familiare. Non fu raro il sospetto che l'istituto fosse usato per impossessarsi del patrimonio dell'adrogato, con una \"successio per universitatem inter vivos\"; successero casi in cui l'adrogato fosse successivamente emancipato, con conseguente espoliazione dei suoi beni originari. Per contro, i debiti dell'adrogato venivano abbuonati, dunque dal I secolo fu necessario istituire maggiori controlli ad evitare usi fraudolenti dell'atto. L'adrogante, perci\u00f2, a partire dal I secolo a.C., doveva prestare giuramento garantendo di agire con onest\u00e0 negli interessi dell'adrogato; al giuramento seguiva la presentazione dinanzi ai comizi curiati i quali procedevano alla rogatio, interrogazione con quale si chiedeva all'adottante (\"pater adrogans\") se intendesse adottare l'adottando, all'adottando se intendesse essere adottato, ed al \"populus\" se approvasse l'adozione. Circa l'approvazione del \"popuplus\", questa ebbe diverse forme nel corso del tempo: mentre inizialmente si ricavava da votazione, fu successivamente certificata mediante una \"lex curiata\", e dopo la fine della repubblica delegata alla delibazione dei 30 littori curiati, sebbene questo passaggio divenisse nel tempo sempre pi\u00f9 meramente formale.\nLa qualificazione del passaggio di riscontro popolare, invero, insieme con la sua valutazione giuridica, non \u00e8 pacifica in dottrina. Le divergenze si riflettono anche sulla valutazione della natura stessa dell'atto, anche considerata la sua evoluzione nel tempo soprattutto in ordine proprio all'intervento del popolo. Per alcuni autori si tratta di un negozio giuridico per atto pubblico.\nCon Antonino Pio (II secolo) cadde, per effetto di una sua nota \"epistula\" ai pontefici, il divieto di adrogare i pre-puberi; sino a questa decisione infatti potevano essere adrogati solo i \"puberes sui iuris\", dopo l'epistola invece l'adrogabilit\u00e0 fu ammissibile a condizione di stabilire una riserva successoria, una sorta di quota di \"legittima\" corrispondente ad un quarto del patrimonio dell'adrogante. Questa legittima, detta \"quarta divi Pii\", sarebbe spettata se l'adrogante fosse morto prima che l'adrogato raggiungesse l'et\u00e0 della \"pubertas\".\nCon Diocleziano (III secolo) fu invece consentita l'adrogatio delle femmine, sino ad allora escluse indipendentemente dall'et\u00e0. Questo imperatore si occup\u00f2 anche di un grave problema pratico consistente nella mancanza di comizi curiati nelle province dell'Impero, causa dell'impossibilit\u00e0 di ricorrere a questo istituto a distanza da Roma. Nacque dunque la \"adrogatio ex indulgentia principali\", poi divenuta fonte unica nell'intero territorio soggetto all'Urbe. Questa forma richiedeva un apposito rescritto dell'imperatore, ed era perci\u00f2 anche detta \"per rescriptum principis\".\nOltre alla formula rescrittoria, Giustiniano I (VI secolo) mantenne la distinzione fra adrogatio ed adoptio, continuando la prima ad essere riservata ai cittadini \"sui iuris\" e la seconda destinata alle persone \"alieni iuris\".\nUn accostamento di interesse dottrinale ha rilevato caratteri comuni fra la \"adoptio per testamentum\" (adozione \"post mortem\"), e l'adrogatio, tanto da far definir la prima (che si legge solo in fonti letterarie del periodo tardo-repubblicano, non reperendosi in fonti giuridiche proprie) come una sorta di \"adrogatio postuma\" Determinata secondo alcuni da probabili influssi greci, l'adozione testamentaria produceva effetti simili a quelli dell'adrogatio: acquisizione del nome e del patrimonio, fusione delle famiglie. Mancava evidentemente l'accettazione della \"patria potestas\". L'adozione testamentaria \u00e8 nota per essere l'atto con il quale Giulio Cesare adott\u00f2 Ottaviano, il quale infatti ne eredit\u00f2 il nome (\"Gaius Iulius Caesar\" Octavianus Augustus).\nLa qualit\u00e0 di adrogato, secondo lo studio che ne fece Uguccio, costituiva anche impedimento a contrarre matrimonio, precisamente nell'ipotesi di unione fra figli legittimi dell'adrogante ed adrogato, poich\u00e9 entrambi soggetti alla stessa potest\u00e0 e perci\u00f2 sino all'eventuale termine dell'adrogatio."}
{"id": "2209669", "revid": "287204", "url": "https://it.wikipedia.org/wiki?curid=2209669", "title": "Vastral", "text": " \nVastral \u00e8 una suddivisione dell'India, classificata come \"municipality\", di 41.925 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 59' 49 N e 72\u00b0 40' 17 E.\nSociet\u00e0.\nEvoluzione demografica.\nAl censimento del 2001 la popolazione di Vastral assommava a 41.925 persone, delle quali 22.971 maschi e 18.954 femmine. I bambini di et\u00e0 inferiore o uguale ai sei anni assommavano a 5.488, dei quali 3.237 maschi e 2.251 femmine. Infine, coloro che erano in grado di saper almeno leggere e scrivere erano 31.886, dei quali 18.691 maschi e 13.195 femmine."}
{"id": "2209670", "revid": "767487", "url": "https://it.wikipedia.org/wiki?curid=2209670", "title": "Nicola Sirkis", "text": "Biografia.\nL'infanzia.\nIl padre, nativo della Moldavia, conosce la madre, nata a Marrakech da famiglia francese, quando scappa in Francia dal suo paese che \u00e8 caduto sotto al dominio della Germania nazista.\nEssendo il padre uno dei primi funzionari europei nominati a Bruxelles, nel 1961 la famiglia Sirchis si trasferisce in Belgio. L\u00ec Nicola rimane fino ai 12 anni quando, insieme alla madre ed ai due fratelli (uno maggiore ed uno gemello deceduto poi nel 1999), si ritrasferiscono in Francia a Ch\u00e2tillon (\u00cele-de-France).\nIn Belgio ebbero la possibilit\u00e0 di conoscere la musica rock ascoltando le radio inglesi e olandesi e vedendo la BBC.\nDopo la separazione dei genitori con suo fratello gemello viene mandato in un convitto religioso di gesuiti dove rimane per due anni. Nicola si \u00e8 spesso riferito a quegli anni come ai pi\u00f9 brutti della sua infanzia e di quella del fratello. In questo periodo nasce l'avversione per la religione da parte dei due fratelli e per Nicola culmina nella morte del fratello gemello. Dopo l'esperienza del convitto la madre porta lui e i suoi fratelli a vivere in un piccolo appartamento nella periferia di Parigi.\nPer la prima volta Nicola e St\u00e9phane vengono separati a scuola, e questo fa s\u00ec che i due si creino gruppi di amicizie differenti. La separazione viene sofferta maggiormente da Nicola che da Stef, che aveva un carattere pi\u00f9 aperto e socievole e che non ebbe problemi a fare nuove amicizie non in comune col fratello.\nL'adolescenza.\nInizialmente molto brillante nei suoi studi, si lascia andare e dovr\u00e0 ripetere da privatista quattro volte il \"bac\" (il titolo finale della scuola superiore francese), senza per\u00f2 superare l'esame. La sua maggiore difficolt\u00e0 era l'inglese, che ancora oggi non padroneggia in pieno, e la matematica. Al contrario del gemello, Nicola \u00e8 un ragazzo molto schivo e solitario, amante della letteratura e del cinema, passioni per cui spende tutto il suo tempo e il poco denaro. Il suo desiderio \u00e8 quello di diventare uno scrittore e in questi anni inizia a scrivere, ma viene scoraggiato subito dai suoi insegnanti, a cui lui stesso aveva mostrato i propri lavori, che pensano che il giovane Sirkis abbia un modo di scrivere troppo complicato. \nCrea anche un piccolo giornale, a proprio uso e consumo, dove esprime commenti sulla televisione, il cinema e la musica del tempo.\n\u00c8 militante nell'associazione Amnesty International fino al 1978, dove si batte per i diritti degli omosessuali. Tematica che gli sar\u00e0 sempre cara.\nCome gli altri ragazzi francesi, anche Nicola insieme a suo fratello gemello, vengono richiamati alle armi. Durante la visita, per essere scartati, St\u00e9phane dimostrer\u00e0 di essere affetto da varie allergie e Nicola da una forma di sciatica. Entrambi inoltre diedero come spiegazione principale l'incapacit\u00e0 di poter essere separati l'uno dall'altro. Stef viene rimandato a casa, ma Nicola viene dichiarato idoneo. Sconvolto, pi\u00f9 perch\u00e9 il servizio militare lo distoglieva dalla musica e dal tentativo di sfondare con il suo gruppo, che per ragioni politiche e morali, Nicola cadr\u00e0 vittima della depressione (egli stesso ricorder\u00e0 di essere scoppiato a piangere quando gli venne consegnato il fucile e la divisa), che lo porter\u00e0 ad un tentativo di suicidio. Infatti per poter essere rimandato a casa ingoi\u00f2 una scatola intera di sonniferi. Venne quindi mandato all'ospedale per la lavanda gastrica e poi rimandato a casa per l'incapacit\u00e0 dimostrata a sopportare la vita militare. Pi\u00f9 tardi Nicola spieg\u00f2 che quel gesto era stato il tentativo estremo di poter essere rimandato a Parigi in tempo per il primo concerto degli Indochine a \"Le Rose Bonbon\".\nGli Indochine.\nPrima di fondare il gruppo Indochine, fa parte come cantante di un altro gruppo chiamato 'Les Espions'. Qui incontra Dominique Nicolas con la quale si stacca dal gruppo per crearne uno loro.\nIl gruppo nasce come un duo nel maggio del 1981. Il nome Indochine \u00e8 scelto dallo stesso Sirkis per la sua grande passione per i romanzi di Marguerite Duras ambientati nell'Indocina.\nIl duo diventa presto un trio poich\u00e9 si unisce anche il sassofonista Dimitri Bodianskin, cugino di un amico di Nicola.\nIn seguito si unir\u00e0 anche il fratello gemello di Nicola, St\u00e9phane Sirkis come tastierista.\nNicola decide di eliminare la 's' dal suo nome per originalit\u00e0 quando all'uscita del primo album della band qualcuno della casa discografica sbaglia a riportare il suo nome sulla copertina del LP. Inoltre decide di cambiare il suo cognome da \"Sirchis\" in \"Sirkis\", il cognome originale di suo padre, a cui era stato cambiato una volta rifugiato in Francia per renderlo pi\u00f9 francese. \nAgli esordi Nicola non sa ancora suonare nessuno strumento e non crede di avere grandi doti vocali, ma sa scrivere. Lui sar\u00e0 il solo paroliere di ogni formazione degli Indochine.\nAttualmente \u00e8 co-compositore delle musiche insieme ad Olivier G\u00e9rard (Oli de Sat).\nGusti musicali e altre attivit\u00e0 culturali.\n\u00c8 un grande fan di David Bowie e di Patti Smith, di cui ama moltissimo l'androgenia.\nMa apprezza anche i Depeche Mode, a cui gli Indochine fanno da gruppo spalla nell'aprile del 1982 al \"Palace\" di Parigi, e i The Cure.\nAma gruppi dell'ultima generazione come i Gossip e gli Horrors. \u00c8 aperto anche a fenomeni commerciali come Lady Gaga e a gruppi alternative come i Placebo, con il quale cantante, Brian Molko, stringe una forte amicizia che li porter\u00e0 a collaborare insieme nel 2005.\nNel 1992 esce il suo unico disco da solista \"Dans la lune\", che \u00e8 un album di cover, scelte per rendere omaggio ai suoi artisti preferiti. Troviamo quindi Patti Smith, Tears For Fears, The Rolling Stones e altri.\nNel 1998 ha scritto il libro \"Les Mauvaises nouvelles\". Nel 2005 \u00e8 uscito in seconda ristampa, e nel 2007 in terza ristampa.\nNicola ha partecipato il 14 giugno 2008 alla maratona di Parole di Tolosa dove ha letto brani dello scrittore J. D. Salinger. Il 3 novembre 2010 \u00e8 uscito il libro realizzato da Nicola, \"Les petites Notes du M\u00e9t\u00e9or Tour\", che contiene aneddoti e foto riguardanti l'ultima tourn\u00e9e del gruppo, terminata il 15 settembre 2010 allo stadio di Bercy a Parigi, che ha raccolto pi\u00f9 di 800.000 persone.\nImpegno sociale.\nNel 2008 si schiera a favore del boicottaggio della cerimonia di apertura dei giochi di Pechino a fianco di Reporters sans fronti\u00e8res, incidendo una reinterpretazione dei \"Dead Or Alive\" You Spin Me Round (Like a Record).\nNicola Sirkis \u00e8 padrino, dall'agosto 2006, dell'associazione \"Craniopharyngiome Solidarit\u00e9\", associazione che informa e lotta contro questa malattia rara.\nNel gennaio 2010 partecipa assieme agli Indochine alla manifestazione musicale per la raccolta fondi per Haiti. Nell'occasione si cimenta in un duo di \"J'ai demand\u00e9 \u00e0 la lune\" con la cantante C\u0153ur de Pirate. Con il suo gruppo interpreta \"Electrastar\" e la reinterpretazione dei Depeche Mode \"Personal Jesus\". \nNon ha mai mostrato simpatia per l'attuale presidente Nicolas Sarkozy, anzi lo ha anche criticato spesso come nell'intervista al format \"La boite a question\" del settembre 2009. Inoltre sempre come contestazione politica ha rifiutato il titolo di \"Chevalier des Arts et Lettres\" insignitogli dallo stesso Sarkozy. Si \u00e8 sempre schierato a favore dei diritti degli omosessuali e della libert\u00e0 sessuale. A tale riguardo rimane storica la frase pronunciata allo Z\u00e9nith di Parigi in un concerto dell'1986; \"Si demain dans ta rue ou si demain dans ta ville on te montre du doigt parce que t'as les cheveux comme \u00e7a ou parce que tu t'habilles comme \u00e7a, dis leur que ces sont des pervers\". Si \u00e8 cimentato recentemente nella registrazione del singolo \"Un Ange \u00e0 Ma Table\" in lingua giapponese, duettando con la cantante giapponese AMWE. I proventi della vendita sono stati devoluti totalmente alla Croce Rossa giapponese a favore delle popolazioni colpite dal terremoto e dallo tsunami dell'11 marzo 2011.\nVita privata.\n\u00c8 considerato il \" Peter Pan del Rock \" grazie al suo aspetto giovanile.\nFa molto sport, ama il ciclismo. Ha dichiarato di evitare l'alcol e di concedersi solo qualche sigaretta per rilassarsi. \nHa sposato l'attrice Marie Guillard il 22 luglio 1995, da cui ha divorziato il 30 novembre 1998. Lei ha contribuito alla realizzazione dell'unico album solista di Nicola uscito nel 1992 \"Dans la lune\".\nIl 24 settembre 2003 si risposa con Gwena\u00eblle Bouchet, detta Gwen Blast, bassista del gruppo Madink\u00e0 dalla quale ha avuto una figlia, Th\u00e9a, nata il 25 ottobre 2001.\nGwen \u00e8 stata l'ancora di salvezza seppur appena ventunenne di Nicola, quando Stef si spense. Questa suo supporto ha contribuito al rafforzamento della coppia appena nata. Nicola la ringrazia pubblicamente nell'album Dancetaria definendola come colei che gli ha salvato la vita. Indiscrezione vogliono che la coppia, attualmente separata, abbia avuto un secondo figlio/a nel 2008."}
{"id": "2209673", "revid": "436907", "url": "https://it.wikipedia.org/wiki?curid=2209673", "title": "Inno nazionale (Luca Carboni)", "text": "Inno nazionale \u00e8 una canzone del cantautore bolognese Luca Carboni pubblicata nel 1995.\nIl brano.\n\u00c8 il singolo che precede l'uscita dell'album \"MONDO world welt monde\" del 1995.\nIl video.\nIl video della canzone \u00e8 stato registrato al \"Parco dell'Eur\" di Roma con la regia di Alex Infascelli. Il video ha come protagonisti Luca Carboni e la sua band vestiti in giacca e cravatta e con gli occhiali stile iene di Tarantino. Improvvisamente si vede sul tetto un tiratore scelto che inizia a sparare ferendo a morte uno dietro l'altro i membri della band. Nella parte conclusiva della canzone viene colpito Luca Carboni, anche lui ucciso sotto il tiro del cecchino. Il video finisce con la bandiera bianca che si abbassa sui corpi insanguinati dei musicisti."}
{"id": "2209674", "revid": "767487", "url": "https://it.wikipedia.org/wiki?curid=2209674", "title": "Sfera di Ewald", "text": "La sfera di Ewald \u00e8 una costruzione geometrica usata nella cristallografia con elettroni, neutroni e raggi X che evidenzia il legame tra:\nLa costruzione fu concepita dal fisico tedesco e cristallografo Paul Peter Ewald chiamandola sfera delle riflessioni.\nLa sfera di Ewald pu\u00f2 essere usata per trovare la massima risoluzione possibile per una data lunghezza d'onda e la dimensione della cella unitaria. Spesso \u00e8 mostrato nella versione bidimensionale chiamata cerchio di Ewald.\nCostruzione di Ewald.\nUn cristallo pu\u00f2 essere descritto da un reticolo di punti. La condizione per avere una interferenza costruttiva \u00e8 che le possibili variazioni del vettore d'onda formino un reticolo nello spazio dei momenti (il reticolo reciproco). Per esempio, il reticolo reciproco di una struttura cubica semplice \u00e8 ancora un cubo semplice. Lo scopo della sfera di Ewald \u00e8 di determinare quale piano del reticolo cristallino (a cui corrisponde un punto nel reticolo reciproco) \u00e8 associato ad una diffrazione osservata per una certa lunghezza d'onda incidente.\nL'onda piana incidente sul cristallo ha come vettore d'onda formula_1 il cui modulo \u00e8 formula_2. L'onda piana riflessa ha vettore d'onda formula_3. Se non varia l'energia nel processo di diffrazione (cio\u00e8 \u00e8 elastico) allora formula_3 ha lo stesso modulo di formula_1. Il vettore di scattering \u00e8 definito dalla variazione del vettore d'onda formula_6. Poich\u00e9 i due vettori d'onda hanno lo stesso modulo allora il vettore di scattering disegnato a partire da formula_1 deve stare su una sfera di raggio formula_2. Questa sfera \u00e8 la sfera di Ewald.\nI punti del reticolo reciproco sono i valori del momento trasferito quando la legge di Bragg \u00e8 soddisfatta. Alternativamente, si pu\u00f2 dire che, affinch\u00e9 si abbia diffrazione dell'onda incidente, il vettore di scattering deve corrispondere ad un vettore del reticolo reciproco. Geometricamente questo vuol dire che se l'origine dello spazio reciproco \u00e8 posta sulla punta del vettore formula_1 allora la diffrazione avviene solo per quei punti del reticolo reciproco che appartengono alla superficie della sfera di Ewald."}
{"id": "2209679", "revid": "767487", "url": "https://it.wikipedia.org/wiki?curid=2209679", "title": "St\u00e9phane Sirkis", "text": "Biografia.\n\u00c8 stato chitarrista, tastierista e compositore della band francese Indochine. Era fratello gemello di Nicola Sirkis, cantante della band.\nL'adolescenza.\nHa iniziato a suonare la chitarra a 16 anni a differenza del fratello gemello che imparer\u00e0 a suonare uno strumento quando gli Indochine sono gi\u00e0 famosi. La passione per la musica gli viene ascoltando i The Clash, cos\u00ec aiutato anche dal fratello pi\u00f9 grande, inizier\u00e0 a suonare la chitarra. Proprio questi ricorda nel suo libro come lui e il fratellino rimanessero incantati ad osservare le chitarre nelle vetrine dei negozi. La prima chitarra di Stef fu una Mustang, la pi\u00f9 economica, e per comprarla Stef lavor\u00f2 quattro mesi.\nNel 1978 deluso dalla sconfitta della sinistra alle elezioni, si esilia volontariamente a \"La Plagne\" dove lavora come maestro di sci, essendo un gran appassionato della disciplina soprattutto di quello fuoripista. L'esperienza d'insegnamento ai bambini lo segna molto, cos\u00ec, anche se non ha mai conseguito il \"bac\" (il titolo finale della scuola superiore francese), al ritorno a Parigi si inscrive alla Malakoff per studiare Psicologia, studi che per\u00f2 poi abbandoner\u00e0.\n\u00c8 stato militante nella Ligue communiste r\u00e9volutionnaire (LCR) che lascia proprio nel 1978. Egli abbandona la strada della politica proprio dopo aver visto un concerto dei The Clash alla \"Fete Rouge\" organizzata dalla LCR. In questa occasione Stef si rese conto della libert\u00e0 e della mancanza di schemi che la vita dei componenti del gruppo sembrava avere, e allo stesso tempo, si rese conto che all'interno del partito lui non si sentiva allo stesso modo libero di esprimersi. Questa consapevolezza lo spinge a dedicarsi anima e corpo alla musica.\nIndochine.\nIl 29 settembre 1981 entra a far parte ufficialmente del gruppo di suo fratello. Inizialmente questa unione viene osteggiata da Nicola, ma anche dallo stesso St\u00e9phane perch\u00e9, contrario alle regole dello show-business, non voleva essere vincolato da un contratto che lo rendesse parte del sistema che osteggiava e disprezzava. Comunque dopo aver comprato un sintetizzatore proprio, gli altri componenti del gruppo, escluso suo fratello gemello, insistono perch\u00e9 questo esca dall'ombra e salga sul palco per essere effettivamente parte della band. A tali insistenze alla fine cede. Ha suonato nel gruppo dal 1982 al 1999. Dal 1995, anno in cui Dominique Nicolas lascia il gruppo, al 1999, gli Indochine sono a tutti gli effetti un duo formato dai fratelli Sirkis.\nHa composto la musica dei brani \"Le train sauvage\", \"Persane theme\", \"Un Grand Carnaval\", \"Les Silences de Juliette\", \"Mire-Live\", \"Ce soir,le ciel\". In collaborazione con altri compositori ha scritto anche i pezzi \"Alertez Managua\", \"La guerre est finie\"(con Dominique Nicolas ),\" Echo ruby\",\"Satellite\", \"Peter pan\", \"Manifesto\", \"She night\", \"Atomic Sky\" e \"Stef 2\".\nNel 1987 scrive le musiche per il film \"Les Keufs\".\nLa morte.\nSt\u00e9phane soccombe alla vita della \"rock star\" facendo largo uso di droghe pesanti e di alcol che contribuiranno alla sua prematura fine. Negli anni precedenti alla morte mostra un aspetto malato e diventa ingestibile negli atteggiamenti anche dallo stesso fratello. Durante il tour di \"Wax\", non \u00e8 pi\u00f9 la \"lead guitare\" del gruppo, che sostanzialmente \u00e8 un duo formato da i due fratelli Sirkis.\nNel libro \"Starmustang\" scritto dall'altro fratello pi\u00f9 grande Christophe Sirchis, uscito a ridosso dell'uscita dell'album \"La R\u00e9publique des Meteors\", si parla dell'esistenza di un contratto che esclude St\u00e9phane dagli Indochine, firmato pochi giorni prima della morte. Nicola non ha mai voluto commentare tali affermazioni, anzi \u00e8 in aperta lotta con il fratello Christophe che ha chiamato \"Marchand de morts\" in pi\u00f9 occasioni.\nStef muore per un'epatite fulminante a 39 anni, durante la preparazione dell'album Dancetaria, che viene dedicato a lui e alla sua piccola figlia Lou. Toccanti sono i ringraziamenti che Nicola gli riserva: \"L\u00e0 o\u00f9 tu es, j'esp\u00e8re que tu es fier de toi, de moi et de nous\" (L\u00ec dove sei, spero che tu sia fiero di te, di me e di noi).\nIl 27 febbraio 2000 primo anniversario della sua morte, Nicola insieme agli Indochine commemora il fratello con un concerto.\nNell'album Paradize si trova il brano \"Electrastar\" che Nicola scrive in sua memoria. Un pezzo commovente in cui Nicola esprime tutto il suo desiderio di poter rivedere di nuovo suo fratello scomparso anche a costo di \"cracher sur la gloire\", ovvero sputare sulla gloria.\n\u00c8 sepolto nel cimitero parigino di Bagneux, pochi chilometri a sud di Parigi.\nIl 27 febbraio 2010 a dieci anni dalla morte, viene messa in rete una versione acustica di \"Atomic sky\" eseguita da Nicola accompagnato dalla chitarra di Lou, la figlia di Stef.\nVita privata.\nHa avuto una figlia, Lou, nata l'8 agosto del 1990 dalla sua prima compagna, Sophia, con cui si sposa del 1987 e con cui divorzia pochi anni dopo. Sua figlia \u00e8 una cantante e chitarrista, che fa parte del gruppo \"Toyblo\u00efd\", e ha suonato spesso insieme allo zio.\nQuando muore \u00e8 sentimentalmente legato ad una donna di nome Eliette, di cui egli non fa trapelare nulla alla stampa.\nDurante i suoi ultimi anni di vita lascia la Francia per trasferirsi a Bruxelles."}
{"id": "2209685", "revid": "74801", "url": "https://it.wikipedia.org/wiki?curid=2209685", "title": "Jean-Baptiste de Tillier", "text": "Rappresenta la figura maggiore della storiografia valdostana classica.\nBiografia.\nJean-Baptiste de Tillier nasce a Aosta nella parrocchia di San Giovanni Battista, figlio del nobile Jean-Michel de Tillier, originario di F\u00e9nis, e di Anne-Marie Derriard. Fu un esponente della nuova nobilt\u00e0 valdostana. Frequent\u00f2 l'universit\u00e0 a Valence dove frequent\u00f2 gli ambienti antiassolutisti e, dopo la laurea in legge, nel 1700 divenne Segretario degli stati e del Conseil des Commis, la pi\u00f9 alta carica amministrativa del Ducato di Aosta.\nLavor\u00f2 in un periodo in cui era vivo l'antagonismo tra il potere centrale a Torino e la secolare autonomia della Valle d'Aosta. Scrisse molte opere, incentrandosi sulla storia della Valle d'Aosta. In particolare, la sua opera \"Historique de la Vall\u00e9e d'Aoste\" fu composta tra il 1721 (prima stesura) e il 1737-1740 (seconda stesura) per portare avanti le ragioni dell'autonomia valdostana supportandole con le prerogative e le ragioni storiche stesse della regione: secondo il de Tillier infatti quella dei valdostani per casa Savoia era una \"dedizione volontaria\", testimoniata dalla \"Carta delle franchigie\" (fr. \"Charte des franchises\") del 1191. L'\"Historique\" prese forma in un periodo di spinte centralizzatrici alla corte sabauda: nel 1731, infatti, il re Carlo Emanuele III rifiut\u00f2 di convalidare col giuramento le libert\u00e0 valdostane, e per timore di accendere ulteriormente i fervori autonomisti fu proibita dallo Stato sabaudo la pubblicazione dell'\"Historique\", pubblicazione che dovr\u00e0 attendere gli anni ottanta del XIX secolo quando le spinte autonomiste erano ancora forti ma stavolta in uno scenario completamente variato, essendo nato da poco il Regno d'Italia.\nA lui \u00e8 intitolato il \"Centro studi Jean-Baptiste de Tillier\" di Aosta, nato nel 1989 per valorizzare la storia valdostana, la via omonima ad Aosta, ed \u00e8 stato eretto un busto in suo onore sempre ad Aosta in piazza Albert Deffeyes."}
{"id": "2209689", "revid": "1719883", "url": "https://it.wikipedia.org/wiki?curid=2209689", "title": "Aria umida", "text": "L'aria umida \u00e8 una miscela di aeriformi, composta da aria cosiddetta \"secca\" (ovvero i gas azoto, ossigeno, anidride carbonica pi\u00f9 i componenti minori) e da vapore acqueo, presente nello stato di vapore surriscaldato (in quanto a pressione minore della tensione di vapore saturo).\nNella troposfera il vapore d'acqua \u00e8 in genere presente in quantit\u00e0 comprese tra circa l'1 e il 3% in massa, in funzione delle condizioni ambientali. La concentrazione relativamente bassa permette tuttavia di ritenere ancora valida l'approssimazione di gas perfetto.\nLe principali grandezze termodinamiche che caratterizzano l'aria umida sono: \nLe trasformazioni dell'aria umida assumono un'importanza basilare nello studio del condizionamento ambientale (HVAC) e nella meteorologia, e possono essere visualizzate sul diagramma psicrometrico.\nLe trasformazioni pi\u00f9 comuni sono:\n\u00c8 uno dei principali sistemi studiati dalla psicrometria."}
{"id": "2209691", "revid": "767487", "url": "https://it.wikipedia.org/wiki?curid=2209691", "title": "Eleanor Anne Porden", "text": "Figlia dell'architetto William Porden, fu educata privatamente, mostrando sin da giovane un vivo interesse per le arti, le scienze e, in particolare, per la poesia. Si mise in luce, ventenne, nel 1815, con la pubblicazione di \"The veils, or the triumph of constancy\", un poema allegorico che aveva composto alcuni anni prima.\nNel 1818 conobbe il futuro marito, l'esploratore John Franklin, poco prima che questi partisse per la spedizione britannica verso il Polo Nord (comandata da David Buchan), che le ispir\u00f2 un breve poema dal titolo \"Le esplorazioni artiche\" (ossia, in lingua inglese, \"The arctic expeditions\").\nSuccessivamente, scrisse un poema epico, \"Cuore di Leone, ovvero la terza crociata\" (in inglese \"Coeur de Lion, or the third crusade\"), che fu pubblicato in due volumi, nel 1822, con la dedica a Giorgio IV, considerato il suo miglior lavoro. Basato su ricerche storiche, e sulla citazione di numerosi autori, fra i quali Torquato Tasso, il poema narra le avventure di re Riccardo durante la Terza Crociata.\nIl 19 agosto 1823 spos\u00f2 Franklin, che nel frattempo era ritornato dall'Oceano Artico, dando alla luce l'anno seguente una figlia, Eleanor Isabella. La maternit\u00e0 ne acceler\u00f2, tuttavia, l'avanzamento della tubercolosi, che gi\u00e0 da tempo aveva contratto. Mor\u00ec, ventinovenne, nell'inverno del 1825."}
{"id": "2209693", "revid": "256896", "url": "https://it.wikipedia.org/wiki?curid=2209693", "title": "IIE", "text": ""}
{"id": "2209696", "revid": "287204", "url": "https://it.wikipedia.org/wiki?curid=2209696", "title": "Dominique Nicolas", "text": "Dopo aver lasciato la band nel 1994, ha continuato a lavorare nel settore della musica e dell'immagine (documentari, progetti personali)."}
{"id": "2209706", "revid": "30610", "url": "https://it.wikipedia.org/wiki?curid=2209706", "title": "Pianello (Cagli)", "text": "Pianello \u00e8 una frazione del comune di Cagli in provincia di Pesaro-Urbino.\nGeografia fisica.\nMorfologia.\nPianello di Cagli \u00e8 un piccolo centro abitato posto a 394\u00a0m s.l.m., sorge a valle del Monte Nerone alla confluenza del fiume \"Certano\" e del fiume \"Giordano\". Dopo Pianello il fiume prende il nome \"Bosso\" e nel suo percorso verso Cagli percorre una gola dalle forme aspre e selvagge, ricchissima di piante e animali delle specie pi\u00f9 diverse. La gola del fiume Bosso ed il territorio compreso tra Pianello, Pieia e Monte Nerone sono di estremo interesse dal punto di vista geologico e da decenni sono meta di studiosi provenienti dalle pi\u00f9 importanti universit\u00e0 italiane e straniere. Nel territorio della vallata, le popolazioni da secoli hanno estratto le pietre utilizzate per la costruzione degli edifici, alcune di particolare pregio che venivano inviate anche a Roma: il \"travertino\", molto resistente agli agenti atmosferici, il \"marmarone\" dal colore bruno, la \"pietra campanella\" di pi\u00f9 colori, la \"scaglia rosata\", di gran lunga la pi\u00f9 utilizzata per la costruzione di tutte le abitazioni della vallata e del cagliese, la pi\u00f9 povera \"arenaria\" e, infine, la \"corniola selcifera\", ovvero la pietra molare particolarmente ricercata fin dall'antichit\u00e0 per la realizzazione di enormi macine da mulino. La particolare ubicazione geografica di Pianello, punto di chiusura delle vallate dei torrenti Certano, Giordano e Fiumicello e imbocco della vallata del fiume Bosso, ne hanno fatto fin dall'antichit\u00e0 un punto di passaggio privilegiato lungo le vie che dall'Adriatico portano verso la valle del Tevere. Quella attraverso Pianello \u00e8 la via pi\u00f9 breve lungo questa direttrice, sfruttata sin dai tempi degli Umbri, Etruschi e Romani fino al medioevo, perch\u00e9 facilmente percorribile anche durante i periodi invernali, essendo caratterizzata da valichi a quota abbastanza bassa. Il massiccio del Nerone, sulle cui pendici sorge Pianello e che divenne polo di attrazione per le antiche popolazioni pastorali della \"civilt\u00e0 appenninica\", \u00e8 caratterizzato da una fitta rete di spaccature, ripari sottoroccia e caverne scavate nel calcare massiccio. L'esteso sistema di cavit\u00e0 carsiche presente all'interno della montagna fanno di queste zone il paradiso degli speleologi.\nFlora.\nLa flora della valle del fiume Bosso e dei dintorni di Pieia \u00e8 una miniera di prezioso materiale di studio sia per la variet\u00e0 delle specie presenti che per l'estrema rarit\u00e0 di alcune, definite rare o rarissime non solo nella regione marchigiana, ma in tutta la catena appenninica. La caratteristica principale e singolare \u00e8 la convergenza di specie vegetali provenienti da regioni molto diverse che vanno a comporre aree vegetazionali composite e singolari. I boschi degli alvei fluviali sono il regno del pioppo bianco (\"Populus alba\"), dell'ontano nero (\"Alnus glutinosa\"), del tiglio (\"Tilia platyphillos\"), dell'olmo campestre (\"Ulmus minor\") e di innumerevoli specie di salice. Salendo di quota troviamo i querceti a roverella associati all'acero trilobo (\"Acer monspessulanus\") ed all'acero minore (\"Acer campestre\"), nonch\u00e9 ad arbusti come il biancospino (\"Crataegus laevigata\"), il corniolo (\"Cornus mas\"), il ciliego canino (\"Prunus mahaleb\") ed il prugnolo (\"Prunus spinosa\"). Nei fianchi delle vallate di rilevante importanza sono i boschi di carpino (\"Ostrya carpinifolia\") e orniello (\"Fraxinus ornus\") che troviamo in associazione con diverse variet\u00e0 di acero, sorbo e ciliegi selvatici e, molto spesso, con il leccio (\"Quercus ilex\"). Fra gli arbusti sono molto frequenti la sanguinella (\"Cornus sanguinea\"), il corniolo, il nocciolo (\"Corylus avellana\") e la berretta da prete (\"Euonymus europaeus\"). Infine alle quote pi\u00f9 alte, tra 900 e 1500 metri, il cerro (\"Quercus cerris\") gradualmente lascia il campo al vero re della montagna, il faggio (\"Fagus silvatica\"), che in genere forma boschi monospecifici. Lungo i bordi delle faggete possiamo trovare qualche isolato esemplare di agrifoglio (\"Ilex aquifolium\") e di acero di monte (\"Acer pseudoplatanus\"). Un cos\u00ec elevato numero di specie vegetali concentrato in un territorio ristretto, associato a particolari condizioni climatiche che si verificano nei mesi di ottobre e novembre, con temperature molto basse di notte e umidit\u00e0 elevata e sole di giorno, danno luogo ad una vera e propria esplosione di colori, uno spettacolo della natura riscontrabile in pochi altri luoghi e che tecnicamente viene chiamato \"foliage\". Il foliage, nato in Canada, vanta ormai tantissimi appassionati nel mondo che, attraverso la rete, si scambiano notizie sui luoghi e sui giorni dell'anno in cui il fenomeno raggiunge l'apice. La vallata di Pianello, ancora poco nota, non \u00e8 ancora entrata nel circuito degli appassionati di foliage, ma certo ne ha tutte le caratteristiche, con il suo caleidoscopio di colori autunnali che vanno dal rosso arancio fiammante dello scotano, al giallo vivo dell'acero, dal bordeaux e dal rosa dell'orniello al marrone dei cerri, dal giallo chiaro dei carpini al verde scuro dei lecci e del bosso, con tutte le sfumature e le tonalit\u00e0 intermedie.\nFauna.\nLa fauna che popola la vallata di Pianello \u00e8 tipicamente appenninica. Tra i mammiferi le specie pi\u00f9 diffuse sono la volpe, la donnola, il tasso, la faina, la lepre e il riccio. Da qualche anno \u00e8 diventata molto rilevante la presenza di cinghiali, nonostante siano cacciati in modo assiduo da numerose squadre di cacciatori, tanto che questo \u00e8 diventato il tipo di caccia pi\u00f9 praticato nella zona. \u00c8 piuttosto facile imbattersi in istrici ed anche la presenza del lupo viene notata sempre pi\u00f9 spesso. Tra gli uccelli si segnala la presenza comune della gallinella d'acqua e del martin pescatore, di diversi esemplari di airone, oltre a falchi, poiane, ghiandaie, merli, usignoli, rondini. Da qualche anno sono tornate a nidificare sulle rocce pi\u00f9 alte e nascoste del Nerone anche le maestose aquile. Tra i rettili i pi\u00f9 comuni sono la lucertola, il ramarro e l'orbettino oltre a varie specie di serpenti fra i quali la natrice dal collare, il biacco e, in alcune zone, viene talvolta segnalata anche la vipera. Nei fiumi, oltre a trote, barbi e cavedani, troviamo il gambero di fiume, il granchio di fiume ed un pesce molto particolare che vive sotto i sassi, localmente viene chiamato \"capisciotto\", una specie che in passato \u00e8 finita molto spesso nel mirino dei pescatori di frodo per la prelibatezza delle sue carni. Il \"capisciotto\" o scazzone (Cottus gobio) \u00e8 una specie molto sensibile all'inquinamento delle acque e pertanto, proprio per la sua specificit\u00e0, deve essere adeguatamente tutelata e trova il suo habitat naturale nelle gelide e limpidissime acque del torrente Giordano.\nCultura.\nGastronomia.\nLa festa caratteristica del paese \u00e8 la \"sagra della lumaca\", che si tiene la terza domenica di giugno. Le lumache vengono preparate con una ricetta tipica pianellese non riscontrabile nelle gastronomie dei luoghi limitrofi.\nNel 2012 (50\u00ba anniversario della sagra) \u00e8 stata organizzata una enorme polenta che ha consentito di conseguire il World Guinnes Record per la Polenta pi\u00f9 grande del mondo realizzata in un unico pentolone e con una sola cottura. Con una pentola di 3 metri di diametro per un'altezza di 1 metro e 70 centimetri \u00e8 stata ottenuta una polenta del peso finale di 3.560 chili, che ha superato il precedente record detenuto dal Canada con circa 2.790 chili.\nStoria.\nLe origini e le genti umbre.\nLa vallata di Pianello entra nella storia quando, durante l'et\u00e0 del Bronzo medio (circa 1500 a.C.), le prime trib\u00f9 di cacciatori-raccoglitori giunsero ad abitare le numerose grotte poste alle pendici del Monte Nerone, fra le quali spicca per importanza il complesso naturale di Fondarca, presso Pieia. Recenti campagne di scavi effettuate nella zona dall'Universit\u00e0 della Tuscia, hanno portato alla luce numerosi reperti (scodelle, olle, resti di ossa animali, ect.).\nLa valle, secondo quanto indicano i pi\u00f9 recenti studi, venne poi colonizzata dalle popolazioni Umbre, probabilmente in conseguenza di un Ver Sacrum, ovvero una Primavera Sacra, rituale tipico delle antiche popolazioni italiche. Nella zona, ritenuta sacra per via delle alte vette e delle numerose sorgenti che sgorgano dal monte Nerone, si install\u00f2 verosimilmente la trib\u00f9 dei Pieienates, una delle trib\u00f9 Ikuvine che hanno lasciato una descrizione di riti e cerimoniali nelle famose Tavole eugubine conservate a Gubbio.\nLa vallata di Pianello \u00e8 sempre stata una zona di confine e, con l'ascesa di Roma, si trovarono contemporaneamente ad interagirvi le genti umbre, quelle delle confinanti zone etrusche, le popolazioni celtiche, che da tempo si erano insediate nella zona, ed i nuovi conquistatori romani che infine ebbero il sopravvento su tutte le altre popolazioni, le quali vennero gradualmente integrate ed assorbite, dando cos\u00ec inizio ad un nuovo periodo storico che ha lasciato profondi segni sul territorio.\nIl corridoio bizantino.\nLa zona si trov\u00f2 a ricoprire un ruolo nuovamente importante durante il periodo longobardo-bizantino, nei secoli VI-VIII, quando la valle di Pianello divenne una parte fondamentale di quello che ormai unanimemente gli storici individuano come il Corridoio Bizantino, cio\u00e8 un'esigua striscia di territorio rimasta sempre in mano bizantina e da questi strenuamente difesa per non perdere il collegamento fra Ravenna e Roma attraverso l'Appennino.\nIl corridoio era ritagliato fra i territori sotto il controllo longobardo e la parte che attraversava la vallata di Pianello ne rappresentava la parte pi\u00f9 impervia e disagevole, attraverso la quale era possibile scavalcare l'Appennino. Il presidio del corridoio era garantito dalla presenza di numerose rocche e fortificazioni contrapposte, longobarde e bizantine, costruite sulle alture ai lati. Il corridoio seguiva in larga parte il percorso di un'antica strada umbro-romana che da Apecchio saliva verso la Serra della Stretta passando attraverso le fortificazioni dell'Arcella e dell'Arcellina, per arrivare ad Acquapartita ed al Trebbio, quindi Miara, L'Oncia, Caiserra, Pievarella, Caimercati, Chiaramonte, San Silvestro ed infine scendeva verso l'antica Luceoli (nei pressi di Cantiano), in direzione Gubbio.\nIl periodo longobardo-bizantino ha lasciato segnali del tutto evidenti nella toponomastica della valle, nei dialetti e nelle dedicazioni santoriali. Gli studi effettuati hanno dimostrato come all'interno del corridoio toponomastica e dialetto siano di derivazione principalmente greca, con la pronuncia della vocale \"a\" molto aperta (Pianello, Moria, Cantiano), mentre all'esterno del corridoio la pronuncia avviene ancora oggi alla moda franco-gotica, come se fosse una \"e\" molto stretta e la \"u\" \u00e8 pronunciata come \"\u00fc\" longobarda (Serravalle, Pieia, Cerreto). Lo stesso discorso pu\u00f2 essere verificato analizzando le dedicazioni santoriali delle numerose chiese presenti nel territorio, dove ai santi cari alla tradizione bizantina (Apollinare, Quirico e Giulitta, Silvestro,) si contrappone il santo per eccellenza dei longobardi (S.Michele Arcangelo).\nIl medioevo e l'abbazia di San Pietro di Massa.\nL'azione dei benedettini sul finire dell'ottavo secolo fu molto intensa, tanto che nel territorio di Cagli secondo lo studioso cagliese Gottardo Buroni, esistevano ben otto monasteri benedettini e fra questi quello di San Pietro di Massa che fu poi, per alcuni secoli, il punto di riferimento religioso, economico, politico e giudiziario di tutta la vallata di Pianello, fino a quando non entr\u00f2, inevitabilmente, in conflitto con il nascente Comune di Cagli, che mal tollerava un simile potere all'interno della sua giurisdizione.\nLe origini del monastero, secondo l'annalista cagliese Francesco Bricchi, risalgono all'anno 830 ed in virt\u00f9 della protezione apostolica concessa nell'anno 965 da papa Giovanni XX, si trov\u00f2 ad essere soggetto direttamente alla Sede Apostolica e, fatto molto importante, svincolato dalla giurisdizione del vescovo di Cagli. Questo privilegio venne pi\u00f9 volte ribadito ed ampliato dai papi successivi (la prima bolla pontificia nota grazie ad una trascrizione \u00e8 quella di Innocenzo II del 3 giugno 1140) fece dell'abbate di Massa un potente feudatario che, nel momento di massimo splendore dell'abbazia, aveva nel suo territorio almeno 13 castelli e 12 chiese, con rendite di gran lunga superiori a quelle del vescovo di Cagli.\nMonumenti e luoghi d'interesse.\nAbbazia di S.Pietro di Massa.\nIl pi\u00f9 antico documento conosciuto che cita un \u201cJohannes abbas [\u2026] monasterii S. Petri de Massa de Monte Neroni\u201d risale al 1115. L'origine dell'abbazia viene per\u00f2 fissata all'anno 830. L'ingente patrimonio accumulato nei secoli porter\u00e0 per\u00f2 l'abbazia a scontrarsi nel corso del XIII secolo con la politica espansionistica del Comune di Cagli. Pomo della discordia era in particolare il dominio dei castelli di Massa, monte Migliario e Rocca bianca. Cos\u00ec nel 1278, dopo il sacco di cinquant'anni prima, l'armata comunale distruggeva parzialmente l'abbazia, mentre nel 1314 un presidio militare cagliese nell'insediarsi giungeva a scacciare l'abate.\nL'abbazia perdeva nel XV secolo la sua autonomia. La chiesa abbaziale superstite \u00e8 oggi sede parrocchiale. All'esterno, incassati nei paramenti murari in pietra, sono vari frammenti dell'antica abbazia. All'interno della chiesa ad aula unica con basse capriate a vista, particolare attenzione merita la pala seicentesca raffigurante la Madonna del Rosario e Santi. Gli spazi di maggiore interesse architettonico sono costituiti dai due locali d'impostazione romanica posti dietro l'altare maggiore.\nChiesa di S.Michele Arcangelo a Cerreto.\nLa chiesa di S. Michele Arcangelo di Cerreto, grazie ad un recente restauro, ha mantenuto pressoch\u00e9 inalterata l'originaria struttura, di rustica semplicit\u00e0, preceduta da un atrio con apertura a capanna, nel quale i pellegrini, all'occorrenza, potevano trovare rifugio dalle intemperie e potevano prepararsi un pasto frugale.\nL'interno della piccola chiesa \u00e8 ricco di affreschi, venuti alla luce in occasione del recente restauro, sviluppati in forma di cicli pittorici dedicati a vari santi e realizzati in epoche diverse a partire dal 1300 circa, alcuni dei quali ben conservati ed altri largamente danneggiati.\nAnticamente era chiesa filiale della Pieve dei SS. Quirico e Giulitta e soggetta all'Abbazia di S. Pietro di Massa. Nel 1299 il rettore della \u201c\"ecclesia S. Angelis de Gereta\"\u201d versava, in assolvimento del pagamento delle decime, la considerevole somma di 15 libbre e 6 soldi di denari ravennati, inoltre la chiesa la troviamo citata come \u201c\"parochia Sancti Angeli de..., in villa Cereti\"\u201d anche in un atto di cessione beni del 31 maggio 1243 conservato presso l'archivio comunale di Cagli.\nLa chiesa \u00e8 dedicata all'angelo Michele, uno dei tre arcangeli menzionati nella Bibbia, il comandante dell'esercito celeste contro gli angeli ribelli del demonio, e furono i Longobardi a propagarne la devozione in tutta Italia, erigendogli chiese ed effigiandolo su stendardi e monete. Molto probabilmente anche le origini della chiesa di Cerreto sono da ricondurre ai Longobardi, che si erano insediati nel territorio di Monte Nerone.\nPajaro del Diavolo.\nIl Pajaro del Diavolo, ovvero il pagliaio del diavolo, \u00e8 un pinnacolo di roccia formatosi grazie all'azione erosiva degli eventi atmosferici. Lo stesso domina la vallata dell'Eremita, nei pressi di Pianello di Cagli, lungo la strada provinciale che collega Cagli a Pianello. La vallata, in epoca medievale era sede di un eremo, l'eremo di San Nicol\u00f2, fondato molto probabilmente da San Romualdo e tutto intorno al Pajaro del Diavolo ancora oggi sono visibili i ruderi delle celle abitate anticamente dai monaci. Il suo nome deriva, oltrech\u00e9 dalla forma, dalle tante storie e superstizioni formatesi nei secoli. \u00c8 raggiungibile, dopo una impegnativa camminata, sia partendo dalla provinciale Cagli-Pianello, sia imboccando un sentiero che da Pianello porta in quota verso Frontino e la Costa della Mandraccia, per scendere poi in direzione del suggestivo pinnacolo di roccia, dal quale si gode di una vista eccezionale su tutta la vallata dell'Eremita.\nL'Orrido dei Cupi di Fiamma.\nTale orrido \u00e8 noto nelle credenze popolari anche come \"l'orto del Diavolo\". \u00c8 profondo circa 50 metri ed alto 25, con una cascata che rimane attiva tutto l'anno, nei pressi di Pianello di Cagli nella zona nota come \"Cupi di Fiamma\" e l'alveo del torrente come \"Pian de l'acqua\" (rinominato nel 1953 a seguito del rifacimento della cartina topografica Meucci 1953). La vallata giurassica lunga circa tre chilometri consta di molte cascate da dove la sorgente della \"fonte dell'eremo\" ha modificato e scavato creando un ambiente ancora primordiale e poco noto. Lungo i sentieri si vedono ancora i segni della produzione di carbone da legna (carbonaie) che ha caratterizzato l'economia locale per molto tempo. Oggi tale ambiente \u00e8 m\u00e8ta di escursionismo, sia per camminare nei suggestivi sentieri sia per calarsi nella forra.\nCiclismo.\nIl paese \u00e8 situato al confine tra Marche e Umbria, e si trova in una zona ideale per escursioni in bici e passeggiate.\nPer gli appassionati dello sport della bicicletta \u00e8 una delle localit\u00e0 pi\u00f9 adatte per praticare il ciclismo: le strade sono quasi prive di traffico e attraversano luoghi naturali, che permettono di pedalare in assoluta sicurezza, ammirando le bellezze di una natura ancora incontaminata.\nProprio per questo la Gazzetta dello Sport ha scelto Pianello come una delle localit\u00e0 da attraversare in occasione della tappa Pergola -Monte Petrano del \"Giro del Centenario\" il giorno 25 maggio 2009, con la terribile scalata di Monte Nerone versante \"Cerreto\", con una lunghezza della salita di km 13,350, un dislivello di 1025\u00a0m s.l.m. e una pendenza media del 7,67%. Da allora la scalata del Monte Nerone, via Cerreto, \u00e8 diventata una salita classica con la quale si confrontano cicloamatori provenienti da tutta Italia. Il territorio della vallata offre molte alternative anche per gli appassionati di mountain bike che possono sfruttare una fitta rete di sentieri che si snoda a ridosso del confine fra le due regioni.\nTrekking.\nLe opportunit\u00e0 per gli appassionati di trekking a Pianello sono varie e numerose. Da oltre 20 anni \u00e8 disponibile la carta degli itinerari storico-naturalistici e speleologici del Monte Nerone con l'indicazione dei sentieri che solcano, da un versante all'altro, tutto il massiccio del Nerone. Dall'abitato di Pianello parte il sentiero n.20 che poi, all'altezza di Cerreto si raccorda con il n.24 e ancora pi\u00f9 in alto con il n.23. In direzione Pieia, invece, il sentiero si raccorda con i n.21, 22 e 25, offrendo quindi svariate alternative con mutevoli gradi di difficolt\u00e0. Altre opportunit\u00e0 le troviamo nella \"carta degli itinerari escursionistici del Monte Nerone\" predisposta dall'Apt di Fano, fra i quali di particolare interesse quello che da Pianello sale verso il bosco di Tecchie, sul versante opposto a quello del Nerone, per poi scendere a Cantiano, oppure quello che da Pianello, attraverso il Poggio Le Guaine e Via Stratta porta a Secchiano, ripercorrendo un'antica via gi\u00e0 utilizzata dagli Umbri e dai Romani. Avvalendosi poi delle carte dell'Igm la scelta di sentieri diventa pressoch\u00e9 infinita ed \u00e8 facile raccordarsi con i percorsi collinari della confinante Umbria ben tabellati e raccolti nella guida ai \"percorsi verdi nell'alta valle del Tevere\" edita dalla Comunit\u00e0 Montana Alto Tevere Umbro.\nSpeleologia.\nLa Comunit\u00e0 Montana del Catria e del Nerone comprende nell'ambito del proprio territorio un rilievo calcareo di particolare pregio naturalistico e paesaggistico: il Monte Nerone che raggiunge la significativa quota di 1525 metri s.l.m. L'intero massiccio \u00e8 caratterizzato, nei suoi lineamenti generali, da una peculiare morfologia carsica che ha dato luogo ad un paesaggio variegato e spettacolare. Le acclivi pendici del massiccio sono solcate talora da profonde incisioni, come la suggestiva valle dell'Infernaccio, che si susseguono a lembi boschivi e prati pascoli, ubicati in modo particolare nella zona sommitale del rilievo. Il monte Nerone \u00e8 intessuto da una fitta rete di percorsi, riportata nella carta dei sentieri in scala 1:25.000, edita dalla Comunit\u00e0 Montana del Catria e del Nerone, che consente di accedere ad aree di rilevante interesse naturalistico, protette ai sensi Legge Regionale 52/74. Accanto alle emergenze morfologiche, geologiche e paesistiche individuate tra l'altro nel Piano\nPaesaggistico della Regione Marche (PPAR) esiste un patrimonio ipogeo di cospicuo interesse, ancora da esplorare, che \u00e8 meritevole di essere adeguatamente valorizzato, rivolto ad una nicchia ristretta, limitata agli amanti della speleologia, ma anche alle associazioni ambientaliste, scolaresche di ogni ordine e grado e, in generale, agli appassionati della natura che intendono arricchire il loro bagaglio culturale sugli ambienti ipogei."}
{"id": "2209709", "revid": "72396", "url": "https://it.wikipedia.org/wiki?curid=2209709", "title": "Fondazione Palazzo Albizzini &quot;Collezione Burri&quot;", "text": ""}
{"id": "2209712", "revid": "123593541", "url": "https://it.wikipedia.org/wiki?curid=2209712", "title": "Mario Fortunato", "text": "Biografia.\nDopo aver conseguito la maturit\u00e0 classica a Crotone ed essersi laureato in Filosofia a Roma, dal 1983 comincia a lavorare nel mondo del giornalismo culturale, prima per Rai Tre, poi per \"Panorama\", \"Reporter\" e infine per \"L'Espresso\", di cui \u00e8 tuttora critico letterario e sul cui sito web \u00e8 autore del blog \"Culture Club\".\nNel 1988, avviene il suo esordio narrativo con \"Luoghi Naturali\", nove racconti legati fra loro, che ricevono il plauso di Alberto Moravia e di cui \"Le Monde\" scriver\u00e0: \"In questo libro Mario Fortunato si rivela un maestro del racconto\".\nDal 2000 al 2004 dirige l'Istituto italiano di cultura a Londra. Quando nel 2002 il Governo Berlusconi tenta di rimuoverlo anzitempo dall'incarico, per ragioni di discriminazione sessuale, un gruppo di personalit\u00e0 inglesi \u2013 fra cui due futuri premi Nobel, Doris Lessing e Harold Pinter \u2013 si mobilitano in suo favore, ottenendone la riconferma.\nMolti i suoi interessi: lavora nel mondo editoriale come consulente prima dell'Einaudi, delle Edizioni Nottetempo e pi\u00f9 di recente curando per \"L'Espresso\" e \"la Repubblica\" la collana \"L'amore ai nostri tempi\". \u00c8 curatore per Bompiani delle opere complete di Evelyn Waugh. Si occupa anche di cinema, teatro e televisione, collaborando con BBC, \"The Guardian\", \"La Stampa\" e \"Le Monde\".\nSegue l'arte contemporanea, dirigendo dal 2004 fino al marzo 2009 la Fondazione Antonio Ratti. \u00c8 membro dell'international board della Christopher Isherwood Foundation.\nNel 2007, con il romanzo \"I giorni innocenti della guerra\", si classifica secondo nella finale del \"Premio Strega\" e vince il \"Premio Mondello\" e \"Super Mondello\". \u00c8 stato due volte finalista al Premio Bergamo, nel 1989 con \"Luoghi naturali\" e nel 1993 con \"Sangue\".\nMolti i suoi testi \u2013 narrativi e saggistici \u2013 contenuti in volumi collettivi.\nTutti i suoi libri sono tradotti in varie lingue."}
{"id": "2209714", "revid": "228587", "url": "https://it.wikipedia.org/wiki?curid=2209714", "title": "Museo del Vino (Torgiano)", "text": ""}
{"id": "2209715", "revid": "36426", "url": "https://it.wikipedia.org/wiki?curid=2209715", "title": "Pinacoteca Civica di Foligno", "text": ""}
{"id": "2209716", "revid": "36426", "url": "https://it.wikipedia.org/wiki?curid=2209716", "title": "Pinacoteca e Museo archeologico comunale di Gubbio", "text": ""}
{"id": "2209718", "revid": "339392", "url": "https://it.wikipedia.org/wiki?curid=2209718", "title": "Museo del Tesoro della Basilica di San Francesco e Collezione &quot;Perkins&quot;", "text": ""}
{"id": "2209721", "revid": "729019", "url": "https://it.wikipedia.org/wiki?curid=2209721", "title": "Linea Waterloo &amp; City", "text": "La linea Waterloo &amp; City (in inglese: \"Waterloo &amp; City line\"), conosciuta colloquialmente come \"The Drain\" (in italiano letteralmente: \"Lo Scarico\") \u00e8 la pi\u00f9 breve linea della metropolitana di Londra. Aperta nel 1898, la linea conta soltanto due stazioni, Waterloo e Bank (un tempo chiamata \"City\", visto che si trova nel cuore della Citt\u00e0 di Londra). Fra le due stazioni, la linea passa sotto il Tamigi.\nEssa esiste esclusivamente per il traffico di interscambio fra le stazioni di Waterloo e la Citt\u00e0 di Londra e funziona soltanto negli orari e nei giorni lavorativi della City. Soltanto per il breve periodo di quattro anni fra il 1943 ed il 1947, rimase in esercizio anche nei giorni di domenica. Il tragitto fra le due stazioni dura soltanto quattro minuti. Essa fu la seconda metropolitana a trazione elettrica costruita a Londra dopo la \"City &amp; South London Railway\" (ora parte della linea Northern). I marciapiedi sono lunghi soltanto 70 metri.\nInsieme alla linea Circle e alla linea Hammersmith &amp; City, \u00e8 l'unica linea ad avere tutte le stazioni interconnesse con altre linee. L\u2019accesso alla Waterloo &amp; City line \u00e8 separato rispetto al resto della metropolitana, e qualora non si abbia un abbonamento bisogna pagare un altro biglietto, anche se si arriva da un'altra linea della stessa \"Tube\".\nStoria.\nLa \"London and South Western Railway\" (L&amp;SWR) costru\u00ec la stazione Waterloo nel 1848. Il sito della stazione era perfetto per poter far giungere i passeggeri nella City Of London allora mal servita dai mezzi di trasporto pubblico. Tale proposta venne per\u00f2 abbandonata per l'elevato costo di realizzazione. Quando la \"South Eastern Railway (UK)\" costru\u00ec la sua stazione sulla linea Charing Cross, vennero operate delle corse sulla Cannon Street, ma questo si rivel\u00f2 un completo insuccesso commerciale.\nNonostante le difficolt\u00e0, si pens\u00f2 che una linea sotterranea sarebbe stata molto meno costosa di una in superficie per l'elevato costo di acquisizione dei terreni necessari alla realizzazione del tracciato. La linea venne aperta l'11 luglio 1898 e gestita dalla L&amp;SWR. Essa rimase una entit\u00e0 a s\u00e9 stante fino al 1906, quando venne assorbita dalla L&amp;SWR, passando poi alla \"Southern Railway\" nel 1923, e susseguentemente divenne parte della \"Southern Region of British Railways\" a seguito della nazionalizzazione del 1948. In seguito alla privatizzazione della British Rail, si ritenne anomalo il fatto che essa dovesse dipendere dalla National Rail e venne deciso di trasferirla alla metropolitana di Londra.\nLa sua biglietteria venne integrata nella rete nazionale ferroviaria ed i passeggeri potevano acquistare i biglietti per Bank su tutta la rete nazionale ferroviaria.\nMappa e stazioni.\nNel 1959, vennero installate nella stazione di Bank, due scale mobili parallele alla scala originaria.\nNegli anni ottanta si discusse di costruire una stazione intermedia a Blackfriars, che \u00e8 sull'itinerario della linea, ma non se ne parl\u00f2 pi\u00f9 per anni ed il \"Department for Transport\" attualmente sostiene che essa non avrebbe \"significativi vantaggi di trasporto\"."}
{"id": "2209727", "revid": "599013", "url": "https://it.wikipedia.org/wiki?curid=2209727", "title": "Valentina Donvito", "text": "Soprannominata \"Valla\", playmaker di 175, ha giocato nella massima serie con Vicenza, Vittuone, Varese, Treviglio, Como e Priolo. Ha anche vestito la maglia della Nazionale italiana.\nCarriera.\nNei club.\n\u00c8 cresciuta nelle giovanili della Societ\u00e0 Ginnastica Triestina. A sedici anni si \u00e8 trasferita a Vicenza e poi a Vittuone; con le due formazioni ha vinto due scudetti juniores. In seguito ha giocato anche nel campionato svizzero con la Sixiss. Ha inoltre disputato due edizioni di Coppa Ronchetti con Vittuone e Treviglio.\n\u00c8 stata il valore aggiunto di Umbertide nel 2007-08, sua unica stagione in A2, e ha conquistato con le umbre la promozione.\nNel 2009-10 \u00e8 stata convocata due volte ma non ha disputato alcuna partita con Como: ha infatti dovuto saltare l'intero campionato a causa di un infortunio alla mano.\nNel 2012-13, dopo essersi allenata con Muggia, passa alla Trogylos Priolo. Il suo impatto con la squadra siciliana \u00e8 molto positivo, dopo le precedenti quattro stagioni in secondo piano con la Comense, e al termine del girone d'andata la playmaker-guardia si attesta come seconda miglior marcatrice italiana dell'A1. Rimane a Priolo nel 2013-2014: riferimento offensivo insieme a Milazzo e Eri\u0107, fino a dicembre 2013 \u00e8 la migliore realizzatrice del campionato.\nNel 2017 viene tesserata dal Basket Como militante nel campionato di Serie C.\nIn Nazionale.\nNel 1996 partecipa all'Europeo con la Nazionale Cadette.\nDopo un'esperienza con la Nazionale sperimentale di Riccardo Sales nel 1998, ha esordito in nazionale il 17 gennaio 2009 giocando 14 minuti e segnando 3 punti (un tiro da tre) nella vittoria per 75-64 sul Belgio che ha fruttato la qualificazione delle azzurre agli Europei 2009 in Lettonia. Non ha poi potuto disputare il campionato continentale per un infortunio alla mano. In totale ha disputato 12 partite e segnato 32 punti.\nStatistiche.\nPresenze e punti nei club.\n\"Dati aggiornati al 30 giugno 2014\""}
{"id": "2209729", "revid": "767487", "url": "https://it.wikipedia.org/wiki?curid=2209729", "title": "The Juliana Theory", "text": "The Juliana Theory \u00e8 un gruppo rock statunitense della Pennsylvania.\nLa band si \u00e8 formata nel 1997 da Joshua Fiele e Neil Hebrank, assieme a Chad Monticue, Jeremy Momper e Brett Detar."}
{"id": "2209731", "revid": "36426", "url": "https://it.wikipedia.org/wiki?curid=2209731", "title": "Monumenti e luoghi d'interesse di Terni", "text": ""}
{"id": "2209734", "revid": "320578", "url": "https://it.wikipedia.org/wiki?curid=2209734", "title": "Lord Dobraine", "text": ""}
{"id": "2209746", "revid": "36426", "url": "https://it.wikipedia.org/wiki?curid=2209746", "title": "Museo dell'Artigianato Valdostano di Tradizione", "text": ""}
{"id": "2209748", "revid": "36426", "url": "https://it.wikipedia.org/wiki?curid=2209748", "title": "Museo regionale della fauna alpina - Alpenfaunamuseum Beck-Peccoz", "text": ""}
{"id": "2209755", "revid": "339392", "url": "https://it.wikipedia.org/wiki?curid=2209755", "title": "Museo naturalistico entomologico Nel regno delle farfalle", "text": ""}
{"id": "2209763", "revid": "36426", "url": "https://it.wikipedia.org/wiki?curid=2209763", "title": "Museo Storico Navale di Venezia", "text": ""}
{"id": "2209765", "revid": "61051", "url": "https://it.wikipedia.org/wiki?curid=2209765", "title": "Museo dei Grandi Fiumi", "text": ""}
{"id": "2209774", "revid": "2142040", "url": "https://it.wikipedia.org/wiki?curid=2209774", "title": "Alessandro Gilioli", "text": "Biografia.\nNipote dello scrittore Gilberto Gilioli, \u00e8 un giornalista professionista dal 1987, ha lavorato per \"La Domenica del Corriere\" (1986 - 1987), \"Sette\" (1987 - 1989), \"Il Giornale\" (1989 - 1991), \"L'Europeo\" (1991 - 1995), \"Campus\" e \"Class\" (1995), \"Gulliver\" (1995-1999) e \"HappyWeb\" (1999-2002). Dal 2002 lavora a \"L'Espresso\".\nNel 2009 \u00e8 stato fra i promotori della Carta dei cento per il libero Wi-Fi ed ha parlato sul palco del No Berlusconi Day.\nGrazie al suo blog ha vinto nel 2009 il Premio per il miglior Blog Giornalistico, nel 2010 il Premio Blogger dell'anno, nel 2011 il Premio per i miglior Blog d'opinione e nel 2012 il Premio per il Miglior Post ai Macchianera Blog Awards.\nDal 1\u00ba gennaio 2021 \u00e8 in carica come direttore di Radio Popolare."}
{"id": "2209777", "revid": "123440672", "url": "https://it.wikipedia.org/wiki?curid=2209777", "title": "You Haven't Done Nothin'", "text": "You Haven't Done Nothin \u00e8 una canzone scritta, prodotta e registrata da Stevie Wonder nel 1974, pubblicata come primo singolo estratto dall'album \"Fulfillingness' First Finale\".\nLa canzone fu il quarto singolo al numero uno della \"Billboard Hot 100\" per Stevie Wonder. La canzone \u00e8 un gesto di accusa nei confronti del presidente degli Stati Uniti Richard Nixon, in carica fino a poco prima della pubblicazione del singolo.\nNel 2007 \u00e8 stata registrata una cover del brano da Joe Cocker\nTracce.\nCon The Jackson 5."}
{"id": "2209789", "revid": "729019", "url": "https://it.wikipedia.org/wiki?curid=2209789", "title": "Coppa del Mondo di salto con gli sci 1996", "text": "La Coppa del Mondo di salto con gli sci 1996, diciassettesima edizione della manifestazione organizzata dalla Federazione Internazionale Sci, ebbe inizio il 2 dicembre 1995 a Lillehammer, in Norvegia, e si concluse il 16 marzo 1996 a Oslo, ancora in Norvegia. Furono disputate 28 gare individuali, tutte maschili, in 21 differenti localit\u00e0: 8 su trampolino normale, 17 su trampolino lungo e 3 su trampolino per il volo. Furono inserite nel calendario 4 gare a squadre, valide ai fini della classifica per nazioni.\nPer la prima volta venne stilata una classifica di specialit\u00e0 relativa alle gare di salto. Nel corso della stagione si tennero a Tauplitz i Campionati mondiali di volo con gli sci 1996, le cui singole prove furono ritenute valide anche ai fini della Coppa del Mondo, il cui calendario non contempl\u00f2 dunque interruzioni.\nL'austriaco Andreas Goldberger si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di volo; il tedesco Jens Wei\u00dfflog vinse il Torneo dei quattro trampolini, il finlandese Ari-Pekka Nikkola la Coppa di salto. Goldberger era il detentore uscente sia della Coppa generale, sia del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci\nTL = gara a squadre"}
{"id": "2209799", "revid": "112839760", "url": "https://it.wikipedia.org/wiki?curid=2209799", "title": "Boogie on Reggae Woman", "text": "Boogie on Reggae Woman \u00e8 una canzone scritta, prodotta e registrata da Stevie Wonder nel 1974, pubblicata come secondo singolo estratto dall'album \"Fulfillingness' First Finale\". Nonostante ci\u00f2 che lasci pensare il titolo del brano, la canzone non \u00e8 assolutamente in stile reggae.\nLa canzone rimase per due settimane in vetta alla \"Billboard R&amp;B Chart\"."}
{"id": "2209813", "revid": "1371684", "url": "https://it.wikipedia.org/wiki?curid=2209813", "title": "TK-13", "text": "Il TK-13 \u00e8 stato il quarto SSBN costruito della classe Typhoon. Impostato presso il cantiere Sevmash di Severodvinsk, ha prestato servizio nella Flotta del Nord. Posto in riserva a partire dal 1997, alla fine del 2006 risultava in attesa della demolizione.\nStoria.\nLa costruzione del \"TK-13\" inizi\u00f2 presso il cantiere Sevmash di Severodvinsk il 5 gennaio 1984, e lo scafo del sottomarino fu varato il 21 febbraio 1985. Entrato in servizio nella marina sovietica il 29 dicembre 1985, fu inquadrato nella 18\u00aa Divisione della Flotta del Nord.\nNel 1997 fu posto fuori servizio per essere sottoposto a lavori di revisione. Nel 2000, tuttavia, fu posto in riserva. Nel dicembre 2006 il sottomarino \u00e8 stato preparato per la demolizione."}
{"id": "2209825", "revid": "1543377", "url": "https://it.wikipedia.org/wiki?curid=2209825", "title": "Jacetani", "text": "Gli Jacetani (\"Iakketanoi\" in greco antico,\" Iacetani\" in latino) furono un popolo pre-romano stabilitosi intorno al III secolo a.C. nella Penisola Iberica e pi\u00f9 precisamente nella parte settentrionale dell'Aragona, verso i Pirenei, e probabilmente anche in parte dell'attuale Catalogna. Da loro prende il nome la regione Jacetania situata nei Pirenei al confine con la Francia.\nIl loro centro principale era Jaca e si ritiene che mantenessero rapporti con gli Aquitani. Sono citati anche nei testi di Plinio e Tolomeo. \u00c8 certo che battevano moneta propria.\nSi discute se appartenessero al popolo basco: Strabone nelle sue cronache parla degli Jacetani come un popolo distinto dai baschi, mentre lo storico greco Tolomeo li identifica come baschi.\nSecondo altre ipotesi si tratterebbe di un popolo di origine aquitana che attraversando i Pirenei si stabil\u00ec nella regione basca.\nFurono sconfitti, nel 195 a.C., dai Romani, che espugnarono la loro capitale, Iacca (l'odierna Jaca), facendone un centro territoriale di una certa importanza (vi venne istituita una zecca dove veniva battuta moneta con la dicitura \u00abI.A.Ca\u00bb). Sotto il profilo amministrativo il territorio jacetano fu incorporato prima nell\"'Hispania citerior\", poi, in et\u00e0 augustea, nella provincia della Tarraconense.\nSi ritiene che gli Jacetani avessero una struttura sociale di tipo matriarcale e che la loro economia fosse basata su allevamento e agricoltura.\nFrequenti furono le guerre con loro vicini Suessetani, che vivevano nella fertile pianura a sud, corrispondente all'attuale regione delle Cinco Villas (Aragona)."}
{"id": "2209840", "revid": "767487", "url": "https://it.wikipedia.org/wiki?curid=2209840", "title": "Steve Katz", "text": "Biografia.\nInizi\u00f2 la sua carriera alla fine degli anni cinquanta in un programma di una televisione locale di Schenectady.\n\u00c8 diventato famoso per aver fondato la \"band\" Blood, Sweat &amp; Tears. Prima di essere entrato nella \"band\" ha suonato con i Blues Project e dopo ha fatto parte del supergruppo American Flyer. Ha inoltre prodotto molti album tra cui \"Sally Can't Dance\" e \"Rock N Roll Animal\" di Lou Reed e \"Night Lights\" di Elliott Murphy"}
{"id": "2209844", "revid": "210951", "url": "https://it.wikipedia.org/wiki?curid=2209844", "title": "Shaidar Haran", "text": ""}
{"id": "2209846", "revid": "1522738", "url": "https://it.wikipedia.org/wiki?curid=2209846", "title": "Tarna Feir", "text": ""}
{"id": "2209852", "revid": "1924342", "url": "https://it.wikipedia.org/wiki?curid=2209852", "title": "I Wish (Stevie Wonder)", "text": "I Wish \u00e8 una canzone scritta, prodotta e registrata da Stevie Wonder nel 1976, pubblicata come primo singolo estratto dall'album \"Songs in the Key of Life\".\nNel 1999, Will Smith registr\u00f2 il brano \"Wild Wild West\", campionando \"I Wish\" in chiave hip hop. Stevie Wonder comparve nel video prodotto per \"Wild Wild West\". La canzone fu anche oggetto di cover da parte di Patti LaBelle, Fantasia e Yolanda Adams per la colonna sonora del film d'animazione \"Happy Feet\". Altre versioni del brano sono state registrate da Donny Osmond, dai Widespread Panic, da Francesca Pettinelli e da Melanie C."}
{"id": "2209853", "revid": "25152", "url": "https://it.wikipedia.org/wiki?curid=2209853", "title": "Joachim Clemens Fest", "text": ""}
{"id": "2209854", "revid": "25152", "url": "https://it.wikipedia.org/wiki?curid=2209854", "title": "Joachim C. Fest", "text": ""}
{"id": "2209865", "revid": "1543377", "url": "https://it.wikipedia.org/wiki?curid=2209865", "title": "Volksempf\u00e4nger", "text": "Il Volksempf\u00e4nger (in tedesco \"il ricevitore del popolo\") fu un ricevitore radio sviluppato da Otto Griessing per richiesta del politico tedesco Joseph Goebbels. La presentazione di lancio dell'apparecchio risale al 18 agosto 1933, quando fu esibito il modello VE301 presso l'Esposizione Internazionale della Radio di Berlino (\"Internationale Funkausstellung Berlin\"). Il design del telaio del VE301 in bachelite era stato elaborato dall'architetto e designer industriale Walter Maria Kersting. Il prezzo di lancio dell'articolo era di 76 RM, ridotti a 65 per la versione a batteria.\nL'intento del programma \"Volksempf\u00e4nger\" era quello di creare una tecnologia di ricezione radio abbordabile per le masse. Joseph Goebbels aveva compreso il grande potenziale propagandistico di questo mezzo di comunicazione relativamente nuovo e quindi ne considerava molto importante la diffusione.\nStoria.\nIl modello originale, il \"Volksempf\u00e4nger\" VE301, fu presentato il 18 agosto 1933 all'inaugurazione della \"Internationale Funkausstellung Berlin\". Il VE301 \u00e8 stato disponibile a un prezzo facilmente accessibile di 76 \"Reichsmark\" tedeschi, e un modello pi\u00f9 economico a 35 \"Reichsmark\", il DKE38 (ironicamente chiamato anche \"Goebbels-Schnauze\"- \"Bocca di Goebbels\" - da parte del pubblico), prodotto anche in seguito fino al 1950 (DKE50), insieme con una serie di altri modelli denominati \"Volksempf\u00e4nger\", \"Gemeinschaftsempf\u00e4nger\", \"KDF\" (\"Kraft durch Freude\"), \"DKE\" (\"Deutscher Kleinempf\u00e4nger\") ed altri.\nContrariamente a quanto viene comunemente affermato non \u00e8 vero che i \"Volksempf\u00e4ngern\" fossero stati progettati per impedire la ricezione di stazioni estere. La loro sensibilit\u00e0 era in grado di ricevere intensit\u00e0 di campo elettrico di circa 2mV/m e quindi non di molto inferiore a quella di ricevitori di classe pi\u00f9 elevata e in grado di ricevere senza difficolt\u00e0 molte stazioni estere tra cui Radio Mosca e Radio Londra. A partire dal 1939 l'ascolto di stazioni estere venne proibito in quanto comportava un crimine punibile con la detenzione.\nLa maggior parte dei \"Volksempf\u00e4nger\" non captava le bande a onda corta, in quanto le principali stazioni radio tedesche erano in onda media oppure in onda lunga, n\u00e9 seguiva la pratica, comune a quell'epoca tra i produttori di ricevitori radio, di indicare approssimativamente le frequenze delle maggiori stazioni europee sulla scala di sintonizzazione. Su alcuni modelli VE301 erano segnalate soltanto le stazioni tedesche mentre il modello DKE 1938 possedeva una scala in numeri arbitrari da 0 a 100 invece di metri o chilocicli.\nL'ascolto di stazioni straniere era illegale nella Germania nazista, mentre in alcune zone occupate, come la Polonia, l'ascolto di \"qualunque\" trasmissione radio da parte di un cittadino non tedesco era fuorilegge (in seguito, durante la guerra, questo divieto fu esteso alla maggior parte degli altri territori occupati insieme alla confisca di massa dei dispositivi radio. Le sanzioni spaziavano dalla confisca delle radio e l'imprigionamento alla pena capitale, specialmente nella fase pi\u00f9 avanzata della guerra.\nCiononostante, questo tipo di ascolto clandestino era diffuso in molti territori occupati dai nazisti, nonch\u00e9 (in particolare a guerra avanzata) nella stessa Germania. I nazisti tentarono anche il disturbo radio di alcune stazioni nemiche, ma con scarso successo.\nMolto \u00e8 stato detto circa l'efficienza del \"Volksempf\u00e4nger\" come uno strumento di propaganda. Celebre \u00e8 quanto l'architetto e ministro per gli armamenti e la produzione di guerra di Hitler, Albert Speer, disse il 31 agosto 1946 nel suo ultimo discorso al Processo di Norimberga:\nTecnica.\nIl VE301 era costruito usando solo tre valvole, con consistenti risparmi sul costo complessivo di produzione.\n Il DKE 38 GW (esisteva anche la versione \"B\" a batterie ma la versione \"GW\" era la pi\u00f9 diffusa in quanto poteva essere alimentato sia in tensione continua che alternata da 110 a 240 Volts) era costruito con solo due valvole (VY 2 e VCL 11), non aveva la scala parlante, il cestello dell'altoparlante era fabbricato con cartone pressato invece che in ferro o alluminio e l'involucro era in bachelite. Il notevole risparmio rispetto al suo fratello maggiore VE301 era dovuto principalmente alla nuova valvola VCL11 progettata specificamente per questo ricevitore. La VCL11 rappresenta il primo tentativo perfettamente riuscito di integrazione di pi\u00f9 circuiti in un unico dispositivo elettronico permettendo l'abbattimento dei costi per la produzione del piccolo ricevitore tedesco. Infatti univa un triodo con funzione di rivelatore del segnale radio e un tetrodo con funzione di amplificatore di Bassa Frequenza utilizzato per pilotare l'altoparlante piezoelettrico. Il tutto con il catodo in comune e in un unico bulbo in vetro. La valvola VY 2 invece aveva la semplice funzione di rettificatrice. Un altro componente costoso quale il trasformatore di uscita venne omesso utilizzando un altoparlante ad alta impedenza. Anche il trasformatore per alimentare i filamenti delle valvole venne omesso mettendo i filamenti delle valvole in serie tra di loro ed in serie ad una resistenza a prese calcolate per le varie tensioni domestiche che si trovavano in Germania all'epoca (110, 150 e 240 Volts). Il circuito di ricezione era del tipo reattivo e quindi non prevedeva conversioni di frequenza ma solo una bobina mobile di accoppiamento dell'antenna (manopola di sinistra) alla bobina di sintonia e due condensatori variabili, uno per la sintonia delle stazioni (ruota centrale numerata come visibile nelle foto) e uno per l'innesco della reazione (manopola di destra). Non era previsto un controllo del volume in quanto nel caso in cui il segnale ricevuto fosse molto forte da causare distorsioni bastava diminuire la reazione (manopola di destra) od allontanare la bobina mobile di antenna da quella di sintonia (ruotando la manopola di sinistra).\nOgni singolo componente all'interno del DKE38 era di produzione nazionale (tedesca) e i componenti principali erano marchiati con lo stemma del Reich (aquila e croce uncinata) e la sigla identificativa dell'azienda che l'aveva prodotto, mentre i componenti minori (quali resistenze, condensatori ed elementi meccanici) riportavano solo la sigla dell'azienda che li aveva prodotti nel formato WD xx RI (dove \"xx\" rappresenta un numero univoco corrispondente ad una determinata azienda tedesca e WD RI significa Wirtschaftsstelle der Deutschen RundfunkIndustrie).\nRadio Balilla.\nL'equivalente italiano del Volksempf\u00e4nger fu la Radio Rurale (equivalente del Ve301) e la Radio Balilla (equivalente del DKE38). Tuttavia il prezzo non era abbordabile quanto quello tedesco e ne furono vendute poche migliaia a differenza degli oltre 2,6 milioni di apparati tedeschi venduti dal 1939 al 1943.\nRicevitore Utility.\nL'equivalente britannico del Volksempf\u00e4nger fu la \"Utility Radio\", costruita da un consorzio di produttori per un disegno del governo di standard riconosciuto usando componenti standard per rendere pi\u00f9 facile la riparazione. L'obiettivo primario del progetto britannico, esattamente come quello tedesco, \u00e8 stato di risparmiare sull'uso di materiali rari e semplificare le riparazioni. L'ascolto di stazioni estere nel Regno Unito \u00e8 stato ufficialmente scoraggiato ma mai vietato.\nBibliografia.\nIn tedesco:"}
{"id": "2209867", "revid": "1924342", "url": "https://it.wikipedia.org/wiki?curid=2209867", "title": "Sir Duke", "text": "Sir Duke \u00e8 una canzone scritta, prodotta e registrata da Stevie Wonder nel 1976, pubblicata come secondo singolo nel 1977 estratto dall'album \"Songs in the Key of Life\".\nLa canzone fu scritta come tributo a Duke Ellington, artista jazz di grande influenza per cantanti come Wonder, morto nel 1974. Nel testo si fanno riferimenti anche a Count Basie, Glenn Miller, Louis Armstrong ed Ella Fitzgerald.\nOltre a Stevie Wonder nella versione originale hanno suonato Raymond Pounds (batteria), Nathan Watts (basso), Mike Sembello (chitarra principale), Ben Bridges (chitarra ritmica), Hank Redd (sassofono contralto), Trevor Laurence (sassofono tenore), Raymond Maldonado e Steve Madaio (trombe).\nWonder registr\u00f2 nuovamente il brano nel 1995 per l'album live \"Natural Wonder\". Il brano fu usato anche come sottofondo musicale per i trailer che pubblicizzavano il film \"Hitch - Lui s\u00ec che capisce le donne\", e per gli spot televisivi della Lee Jeans."}
{"id": "2209874", "revid": "146644", "url": "https://it.wikipedia.org/wiki?curid=2209874", "title": "Spedizione nimrod", "text": ""}
{"id": "2209896", "revid": "71433", "url": "https://it.wikipedia.org/wiki?curid=2209896", "title": "Abigail", "text": ""}
{"id": "2209909", "revid": "287204", "url": "https://it.wikipedia.org/wiki?curid=2209909", "title": "Pierini (disambigua)", "text": ""}
{"id": "2209913", "revid": "287204", "url": "https://it.wikipedia.org/wiki?curid=2209913", "title": "Sweet Dreams (album)", "text": ""}
{"id": "2209915", "revid": "287204", "url": "https://it.wikipedia.org/wiki?curid=2209915", "title": "Sweet Dreams (film)", "text": ""}
{"id": "2209918", "revid": "433605", "url": "https://it.wikipedia.org/wiki?curid=2209918", "title": "Laurent Lafforgue", "text": "Biografia.\nAllievo della \u00c9cole normale sup\u00e9rieure de la rue d'Ulm, svolge la sua tesi sotto la direzione di G\u00e9rard Laumon nel gruppo di aritmetica e geometria algebrica del Laboratorio dei matematici d'Orsay dell'. In questo laboratorio lavora come ricercatore, divenendo poi direttore di ricerca presso il Centre national de la recherche scientifique.\nNel 2000 riceve, insieme ad Alain Connes, il Clay Research Award. Inoltre dal 2000, \u00e8 professore di matematica all'Institut des hautes \u00e9tudes scientifiques (IHES) a Bures-sur-Yvette (Francia).\nNel 2002, riceve, con Vladimir Voevodsky, la Medaglia Fields durante il 24\u00ba Congresso internazionale di matematica (svoltosi a Pechino, Cina). D\u00e0 un contributo fondamentale nel campo della teoria dei numeri e della geometria algebrica, dimostrando parte delle cosiddette congetture di Langlands, che collegano la teoria dei numeri e la teoria di rappresentazione dei gruppi.\nIl matematico ucraino Vladimir Drinfeld aveva in precedenza studiato il caso del gruppo generale lineare di due variabili sul corpo delle funzioni che rappresentano curve con caratteristica positiva.\nGeneralizzando il metodo di Drinfeld, Laurent Lafforgue studia il caso dei gruppi lineari in un numero qualunque di variabili sullo stesso corpo di funzioni.\nLaurent Lafforgue \u00e8 membro dell'Acad\u00e9mie des sciences, sezione di matematica, dal 18 novembre 2003.\nAttivit\u00e0 educative e pedagogiche.\nNel 2004, Laurent Lafforgue comincia ad interessarsi al sistema educativo francese e si avvicina al collettivo Sauver les lettres. Firma, insieme ad Alain Connes e ad altri studiosi, il testo \"Les savoirs fondamentaux au service de l'avenir scientifique et technique : comment les r\u00e9enseigner\" (\"I saperi fondamentali al servizio dell'avvenire scientifico e tecnico: come insegnarli\"); in esso gli autori esprimono il loro punto di vista sull'insegnamento della matematica e del francese nella scuola primaria. Gli autori discutono del calcolo e affermano che le conoscenze che gli alunni padroneggeranno al termine del percorso della scuola primaria addestreranno loro ad un uso concreto degli stessi. Nell'apprendere il calcolo, si deve procedere con \"gradualit\u00e0\", partendo dal semplice per poi arrivare al pi\u00f9 complesso; lo sviluppo della matematica \u00e8 in parte basato infatti sul bisogno di sistematizzazione della mente umana.\nNominato dal presidente della Repubblica Francese Jacques Chirac membro dell'Haut Conseil de l'Education (HCE), creato dalla legge Fillon, gi\u00e0 il 21 novembre 2005, dopo la prima riunione di lavoro si \u00e8 dimesso dalla carica, a causa di contrasti con il presidente dell'HCE. Secondo Laurent Lafforgue, il motivo principale di contrasto sarebbe stato un dossier in cui egli esprimeva criticamente le sue perplessit\u00e0 circa la preparazione degli esperti del Ministero dell'Educazione Nazionale Francese per condurre a buon fine il lavoro dell'HCE. Successivamente, il 2 marzo 2006, Lafforgue \u00e8 stato sostituito da Antoine Compagnon, professore all'Universit\u00e0 Paris-IV Sorbonne."}
{"id": "2209929", "revid": "122569486", "url": "https://it.wikipedia.org/wiki?curid=2209929", "title": "Archivio di deposito", "text": "L'archivio deposito, secondo la legislazione italiana, \u00e8 la seconda fase della vita dell'archivio. Durante il periodo di deposito la documentazione versata dagli organi periferici dello Stato negli Archivi di Stato competenti giace per trent'anni, vicino al termine dei quali vanno effettuate le operazioni di scarto del materiale che non si intende conservare da parte delle commissioni di sorveglianza e scarto riunite appositamente. Il materiale che non \u00e8 scartato entra nella cosiddetta fase storica.\nIn area francese e tedesca la fase dell'archivio di deposito \u00e8 invece distinta in due fasi separate: una di giacenza e una di scarto (detta \"archivio intermedio\" in Germania e \"prearchivio\" in Francia).\nL'archivio di deposito.\nPremessa.\nAll'inizio del nuovo anno l'archivista di un soggetto tenuto a seguire le disposizioni normative in materia di archiviazione (ad esempio un ente pubblico) si reca in tutti gli uffici e raccoglie tutte le pratiche chiuse nell'anno appena concluso, facendo spazio per quelle che arriveranno con l'attivit\u00e0 del nuovo anno.\nTutta questa documentazione viene cos\u00ec trasferita in una nuova ubicazione poich\u00e9 non deve pi\u00f9 rispondere alle pressanti esigenze di consultazione (per fini pratici, amministrativi), ma pu\u00f2 comunque tornare utile di tanto in tanto. Per la legge sulla trasparenza l'archivio di deposito deve restare consultabile, anche da soggetti esterni con un interesse diffuso.\nVita dell'archivio.\nLa vita dell'archivio \u00e8 scandita da una fase di formazione nel presente (archivio corrente), una fase di transito (l'archivio di deposito, appunto) ed una fase finale, senza scadenza temporale (archivio storico). Questa impostazione deve una sua prima formulazione agli studi del teorico seicentesco Baldassarre Bonifacio, sviluppata e arricchita fino ai giorni nostri.\nAll'inizio del nuovo anno l'archivista di un soggetto tenuto a seguire le disposizioni normative in materia di archiviazione (ad esempio un ente pubblico) si reca in tutti gli uffici e raccoglie tutte le pratiche chiuse nell'anno appena concluso, facendo spazio per quelle che arriveranno con l'attivit\u00e0 del nuovo anno.\nTutta questa documentazione viene cos\u00ec trasferita in una nuova ubicazione poich\u00e9 non deve pi\u00f9 rispondere alle pressanti esigenze di consultazione (per fini pratici, amministrativi), ma pu\u00f2 comunque tornare utile di tanto in tanto. Per la legge sulla trasparenza l'archivio di deposito deve restare consultabile, anche da soggetti esterni con un interesse diffuso.\nLa legislazione italiana prevede un deposito di quarant'anni: entro tale soglia si d\u00e0 per scontato che l'utilit\u00e0 dell'archivio per fini pratici e amministrativi sia gradualmente sfumata fino a azzerarsi quasi del tutto, mentre l'interesse dal punto di vista storico e culturale sia via via maturato, rendendo i tempi giusti per trasferire la documentazione in un'altra sede, dove venga messa a disposizione soprattutto di terze persone, sospinte da motivi di studio. \nL'archivio di deposito \u00e8 quindi una fase di transizione. Trascorsi i quarant'anni l'archivio viene trasferito nella cosiddetta sezione separata, se l'ente ne dispone, o in un archivio di concentrazione (come un Archivio di Stato).\nGestione dell'archivio di deposito.\nUn aspetto fondamentale per la gestione di un archivio di deposito \u00e8 la razionalizzazione e organizzazione della documentazione. Il metodo pi\u00f9 seguito per il carteggio \u00e8 quella di ricomporre i fascicoli seguendo la numerazione del titolario di classificazione, che viene assegnata fin dal momento del protocollo: ogni serie numerica indica il ramo dell'attivit\u00e0, l'ufficio competente e la sottoclasse. La seconda sotto-ordinazione si fa per numero di protocollo, che \u00e8 indissolubilmente legata all'ordine di arrivo cronologico del documento nell'attivit\u00e0 del soggetto.\nPer i registri invece si crea una serie autonoma, ordinata solitamente in maniera cronologica, salvo quando si renda necessaria la costituzione di sottoserie. Si avr\u00e0 quindi la serie dei registri di protocollo degli anni passati, ordinati uno dopo l'altro e non in allegato a ciascuna macrosezione annuale.\nIl materiale che va in deposito deve essere elencato e la disposizione dei documenti deve essere organizzata con cura, divisi in faldoni e fascicoli. I locali dove viene depositato il materiale devono essere adeguati a tale scopo, privi di minacce come l'umidit\u00e0, l'eccessiva luce, la vicinanza a fonti idriche o di calore, e corredati da un'impiantistica a norma di legge. Importante \u00e8 anche il carattere di esclusivit\u00e0 (i locali non devono contenere altro materiale che non quello d'archivio) e di accesso riservato agli archivisti.\nNella fase di deposito si deve iniziare un'analisi della documentazione che permetta di procedere, verso lo scadere del termine dei trent'anni, alla fase di selezione e scarto della documentazione superflua, per alleggerire la consistenza archivistica e renderla pi\u00f9 praticabile.\nLo scarto.\nLe operazioni di scarto sono uno dei momenti pi\u00f9 delicati della vita di un archivio, poich\u00e9 irreversibili. Innanzitutto lo scarto non deve mai compromettere il vincolo archivistico, che fa s\u00ec che un archivio possa essere considerato un \"complesso organico\", capace di ricreare l'attivit\u00e0 del soggetto produttore.\nPer procedere allo scarto esistono alcuni criteri oggettivi, ma in linea di massima \u00e8 sempre necessaria una certa discrezionalit\u00e0 soggettiva dell'archivista che se ne occupa. Tra gli strumenti oggettivi c'\u00e8 quello di predisporre un \"massimario di scarto\", che preveda per ogni tipologia di atto un termine cronologico di giacenza, che va dal minimo di un anno a tempi illimitati (come per i carteggi, le delibere e i registri). Inoltre sarebbe buona norma procedere a un primo scarto al momento di conclusione di ciascuna pratica, cio\u00e8 nella fase dell'archivio corrente, eliminando in particolare tutte le copie e, dagli anni Settanta, le fotocopie che aumentano il volume del fascicolo. Altre volte lo scarto avviene con la riproduzione del materiale su un supporto meno ingombrante (come la scannerizzazione e memorizzazione informatizzata), anche se in questo campo la mancanza di conoscenza della reale durata dei supporti elettronici col passare degli anni ha frenato questa opzione.\nLo scarto vero e proprio \u00e8 regolato in Italia dagli articoli 25 e 35 del D.P.R. 1409 del 1963, che lo lega alla fase di deposito ed all'applicazione del massimario di scarto, basato a sua volta sul titolario di classificazione. Il massimario \u00e8 una sorta di indicizzazione a grandi linee della giacenza minima di un documento ed \u00e8 regolato, a sua volta, dalla legge 241 del 1990, modificata con la legge 15/2005 e col Decreto Legislativo 35/2005. Il massimario per\u00f2 \u00e8 legato essenzialmente a finalit\u00e0 pratiche, amministrative e giuridiche, mentre tace sulle finalit\u00e0 culturali dell'archivio nel futuro, necessitando delle valutazioni supplementari decise soggettivamente dall'archivista.\nSono stati evidenziati cos\u00ec due principi:\nUn esempio di documentazione che viene scartata \u00e8 quella legata ai cartellini dei dipendenti: i massimari di scarto indicano in genere una conservazione minima che va dai 5 al 25 anni, dopodich\u00e9 si possono scartare perch\u00e9 la notizia di ci\u00f2 che un dipendente ha fatto si trova anche nel fascicolo personale (dove si trovano i permessi messi per iscritto, ecc.), nell'archivio dell'ufficio ragioneria (buste paga), ecc. Un altro esempio di notizia ridondante \u00e8 quella dei fogli scritti per ordinare materiale: di solito le informazioni sono contenute nelle fatture. Lo stesso vale per i solleciti e, talvolta, le lettere di accompagnamento. Per altri materiali che sono tenuti in copia, come quelli normalmente affidati ad altri enti, si procede spesso a uno scarto a campione: di formula_1 faldoni se ne conservano solo formula_2 (per esempio) solo per mantenere la memoria di tale pratica e della modulistica dell'epoca.\nIl materiale da scartare viene innanzitutto selezionato, poi si deve redigere una \"proposta di scarto\", con i titolo delle serie, gli estremi cronologici e la consistenza (il peso in kg). Inoltre si devono mettere per iscritto i motivi dello scarto e precisare come tale azione non vada a intaccare il vincolo naturale dell'archivio. La proposta viene valutata da una commissione, che varia a seconda del tipo di soggetto. Per gli archivi di enti pubblici statali \"sorveglia\" (questo \u00e8 il termine tecnico) l'Archivio di Stato di quella provincia; per gli archivi di enti pubblici non statali (comuni, province e regioni) \"vigila\" la Soprintendenza archivistica regionale.\nQuando la proposta \u00e8 approvata il materiale, in Italia, veniva obbligatoriamente prelevato, a partire da un regio decreto del 1928, dalla Croce Rossa, che dopo aver fatto una pesa del materiale lo porta al macero in una cartiera, con addetti che garantiscano la distruzione nella macchina spappolatrice. Con questo compito si voleva dare una fonte di guadagno dalla cessione della carta alle cartiere private per la Croce Rossa. Dal 2001 le pubbliche amministrazioni possono servirsi di ditte specializzate che vengono appaltate su autorizzazione del Ministero dei Beni Culturali.\nIl trasferimento nell'Archivio storico.\nL'ultima fase della gestione dell'archivio di deposito \u00e8 il trasferimento nei locali dell'Archivio storico, che dovrebbe avvenire dopo 40 anni, ma nella pratica \u00e8 pi\u00f9 diffuso un trasferimento cadenzato a blocchi di anni. Per effettuare lo spostamento viene predisposto un apposito verbale e un elenco di consistenza, uno schema cio\u00e8 che per ogni unit\u00e0 o serie indichi il numero progressivo, il titolo, il numero di pezzi, la loro tipologia e gli estremi cronologici. Si tratta di un tipo di inventario, che in alcune zone \u00e8 in uso fin dal Medioevo (come all'archivio del Comune ed all'archivio del Capitano del Popolo di Bologna).\nAlcuni enti pubblici hanno un proprio archivio storico, detto \"sezione separata\". Ad essa gli archivi arrivano con l'istituto giuridico del versamento.\nGli enti che usano un archivio di concentrazione possono avvalersi di vari istituti:\nLa normativa italiana.\nLa legislazione italiana prevede, per quanto riguarda gli atti amministrativi prodotti dagli organi periferici dello Stato, che la giacenza nella fase di deposito duri 30 anni. Entro tale soglia si d\u00e0 per scontato che l'utilit\u00e0 dell'archivio per fini pratici e amministrativi sia gradualmente sfumata fino a azzerarsi quasi del tutto, mentre l'interesse dal punto di vista storico e culturale sia via via maturato, rendendo i tempi giusti per trasferire la documentazione in un'altra sede, dove venga messa a disposizione soprattutto di terze persone, sospinte da motivi di studio. Trascorsi i trent'anni, ci\u00f2 che viene salvato viene trasferito nell'Archivio di Stato locale di competenza, dopo la delicata operazione compiuta dalle commissioni di sorveglianza e scarto.\nLe Commissioni di sorveglianza e scarto negli uffici statali.\nStoria.\nDopo il 1861, il Regno d'Italia inizi\u00f2 ad interessarsi dell'attivit\u00e0 scarto e la normativa si \u00e8 occupata di quest'attivit\u00e0 per evitare che ci fossero delle eliminazioni arbitrarie, come \u00e8 avvenuto a Milano durante la direzione di Cesare Cant\u00f9 (1873-1895) il quale mand\u00f2 al macero la documentazione precedente al 1650 nonostante il divieto del Consiglio Nazionale degli Archivi. Nonostante alcuni provvedimenti presi nel 1902 e nel 1911, tali abusi continuarono finch\u00e9 nel 1963, all'interno della cosiddetta \"Legge degli archivi\" (D.P.R. 1409/1963), non si decise di costituire delle apposite commissioni chiamate di \"sorveglianza e scarto\" regolate dagli articoli 25-27, modificate in parte con la creazione del Ministero per i beni e le attivit\u00e0 culturali nel 1975.\nAl giorno d'oggi, tali commissioni sono regolate dal D.P.R. 37/2001, mentre per quanto riguarda lo scarto e il versamento ci si rif\u00e0 al Codice dei beni culturali e del paesaggio del 2004, in precisione all'articolo 41 comma 3 che recita: \u00ab\"nessun versamento pu\u00f2 essere ricevuto se non sono state effettuate le operazioni di scarto\"\u00bb.\nComposizione.\nSulla base del D.P.R. 37/2001, le commissioni sono formate da 4 persone poste sotto la presidenza di un'altra persona:\nDalla composizione si evince un elemento fondamentale, ossia che la responsabilit\u00e0 della scelta di che cosa conservare o eliminare non pu\u00f2 essere lasciata solo ai soggetti produttori (Il soggetto produttore tende a considerare importante ci\u00f2 che \u00e8 legato alla fase dell'archivio corrente) e agli storici, ma all'archivista, che cerca di mediare fra le due parti. Inoltre, si rimarca ancora la presenza del Ministero dell'Interno per il controllo dei documenti soggetti alla privacy, come stabilito nel 1975.\nFunzionamento.\nCome funzionano le commissioni e l'attivit\u00e0 di scarto e selezione? In base al sopracitato decreto, si osservano a tal proposito i seguenti articoli:\nStrumenti.\nNella valutazione, oltre ovviamente alla dose di soggettivit\u00e0 e sensibilit\u00e0 di quest'ultimo, pu\u00f2 avere a disposizione anche degli strumenti adatti:\nNel caso in cui dovesse mancare il massimario di scarto, vi sono delle indicazioni ben precise su che cosa conservare ed eliminare:\nConsiderazioni sulle operazioni di scarto e selezione.\nll compito di queste commissioni \u00e8 quella di distinguere i documenti in base al loro \"valore diretto\" e \"valore indiretto\", ossia nel constatare la funzione primaria per cui sono stati creati (compito del soggetto produttore) e la possibile rilevanza storico-sociale per la societ\u00e0 in cui quel soggetto produttore ha operato e per l'eventuale ricostruzione del soggetto stesso (compito dell'archivista di Stato). Se i documenti non presentano un possibile valore \"indiretto\", si pu\u00f2 procedere al loro scarto.\nNonostante la presenza di strumenti fondamentali quali i \"massimari di scarto\" (o \"piani di conservazione\") e le \"campionature\", non ci sono dei principi universalmente validi per la selezione e lo scarto, in quanto ogni ente ha una storia a s\u00e9 rispetto ad un altro. In sostanza, \u00e8 impossibile pensare che il giudizio durante quest'attivit\u00e0 sia completamente obiettivo: c'\u00e8 sempre una dose di soggettivit\u00e0 da parte dei membri della commissione. Nella selezione e nello scarto di un documento, dunque, si deve tenero conto di una serie di fattori quali:\nIl terzo punto ha fatto accendere un vivace dibattito tra gli archivisti in quanto lo scarto di un documento pu\u00f2 significare intaccare il vincolo e quindi distruggere l'unit\u00e0 dell'archivio medesimo, anche se tutti sono giunti alla conclusione che l'attivit\u00e0 di scarto \u00e8 necessaria per l'economia gestionale dell'archivio.\nLe commissioni di sorveglianza e scarto negli enti pubblici e privati.\nNel caso in cui si debba operare lo scarto di archivi di enti non statali ma pubblici (ospedali, Comuni, scuole) o di privati, la legislazione italiana non prevede l'attivazione delle commissioni di sorveglianza. Comunque, \u00e8 previsto che questi enti abbiano per legge un proprio \"massimario di scarto\" e che possano proporre alla Soprintendenza archivistica e bibliografica di competenza l'elenco di documenti che l'ufficio o il soggetto propone di scartare, lasciando a quest'ultima la valutazione di procedere o meno.\nGli \"elenchi di scarto\" ed esempi di documenti scartati.\nGli elenchi di scarto sono elenchi di pezzi o delle serie da scartare che la Commissione di sorveglianza o l'ente pubblico/privato hanno approvato. Tali elenchi necessitano della notifica dei seguenti elementi:\nUn esempio di documentazione che viene scartata \u00e8 quella legata ai cartellini dei dipendenti: i massimari di scarto indicano in genere una conservazione minima che va dai 5 al 25 anni, dopodich\u00e9 si possono scartare perch\u00e9 la notizia di ci\u00f2 che un dipendente ha fatto si trova anche nel fascicolo personale (dove si trovano i permessi messi per iscritto, ecc.), nell'archivio dell'ufficio ragioneria (buste paga), ecc. Un altro esempio di notizia ridondante \u00e8 quella dei fogli scritti per ordinare materiale: di solito le informazioni sono contenute nelle fatture. Lo stesso vale per i solleciti e, talvolta, le lettere di accompagnamento. Per altri materiali che sono tenuti in copia, come quelli normalmente affidati ad altri enti, si procede spesso a uno scarto a campione: di formula_1 faldoni se ne conservano solo formula_2 (per esempio) solo per mantenere la memoria di tale pratica e della modulistica dell'epoca.\nIl versamento.\nPremesse.\nConclusa da un lato la selezione per scartare, dall'altro si avvia la selezione dei documenti che possono essere versati e conservati a tempo indeterminato nella fase dell\"'archivio storico\". La legge prescrive che la fase di versamento avvenga solo dopo quella di deposito (Art. 41 n. 3 del \"Codice dei beni culturali e del paesaggio\").\nBisogna tenere presente che esistono modalit\u00e0 diverse per il versamento dei documenti nell'archivio storico a seconda se provengono dagli uffici statali o da altri soggetti produttori (enti pubblici o soggetti privati).\nIl versamento per gli uffici statali (CC BB art. 41).\nGli uffici statali non dovrebbero essere dotati di un archivio storico, in quanto \u00e8 loro compito consegnare alla Commissione di sorveglianza e scarto tutto il materiale sedimentato durante la fase di deposito che poi la verser\u00e0 nell'Archivio di Stato locale o, nel caso di quasi tutti i ministeri, presso l'Archivio Centrale dello Stato. Per quanto riguarda il materiale degli uffici statali che si decide di far passare all'archivio storico, le Commissioni di sorveglianza devono tenere conto dell'articolo 41 del \"Codice dei beni culturali e del paesaggio\" il quale prescrive il versamento a seconda della documentazione:\nL'articolo 42 ricorda come anche gli archivi della Camera dei Deputati, del Senato, della Corte Costituzionale e la Presidenza della Repubblica non sono tenuti a versare all'Archivio Centrale dello Stato la loro documentazione.\nIl \"deposito\" per gli uffici pubblici.\nLa normativa, in questo caso, non parla pi\u00f9 di versamento ma di \"deposito\". Un ente pubblico ha l'obbligo, secondo il \"Codice dei beni culturali e del paesaggio\", di creare una sezione separata per l'archivio storico. Nel caso in cui l'ente pubblico non abbia la possibilit\u00e0 di tenere questa documentazione che ha raggiunto la maturit\u00e0 storica pu\u00f2 chiedere all'Archivio di Stato locale di depositare, momentaneamente, tale materiale.\nLe modalit\u00e0 di versamento dei soggetti privati.\nPer quanto riguarda i soggetti privati, questi ultimi potrebbero avere un archivio privato (che sia personale o di famiglia) e potrebbero decidere di versarlo nell'Archivio di Stato di competenza attraverso varie modalit\u00e0, dopo il parere della Soprintendenza archivistica e bibliografica di riferimento.\nComodato.\nCon il \"comodato\" il privato pu\u00f2 consegnare la propria documentazione considerata di interesse storico ad un AS per un tempo determinato di 10 anni. Vi sono per\u00f2 delle condizioni:\nCessione.\nCon la cessione, prevista dalla legge 512 del 1982, si stabilisce la cessione di documenti per avere uno sconto sulle tasse. La procedura prevede la mediazione della Soprintendenza archivistica e bibliografica competente e dell'Istituto che dovr\u00e0 conservare la documentazione. Rispetto al comodato, con la cessione c'\u00e8 il passaggio definitivo.\nDonazione.\nAnche nel caso del dono un privato pu\u00f2 decidere di lasciare il proprio archivio a quello di Stato, con l'accordo di tutti gli eredi. La convenzione che dev'essere stipulata deve precisare anche le modalit\u00e0 di accesso al fondo. La donazione \u00e8 disciplinata dal Titolo V del Codice Civile: per donazioni inferiori a 10.000 euro \u00e8 sufficiente una scrittura privata; negli altri casi la manifestazione di volont\u00e0 dev'essere resa con un atto pubblico. Anche in questo caso, per valutare se tale donazione \u00e8 oggetto d'interesse, devono intervenire Sovrintendenza archivistica e bibliografica, l'Istituto Conservatore destinato a ricevere e la DGA.\nVendita.\nTalvolta, gli Istituti Conservatori possono acquistare interi archivi che i privati mettono sul mercato spesso si trovano interi archivi. Dopo aver verificato che il materiale sia solo di natura archivistica, bisogna accertarsi che il trasporto non danneggi e non l'alteri l'ordine archivistico e i numeri di corda. Infine, la documentazione deve essere elencata in un elenco di versamento da consegnare all'Istituto Conservatore."}
{"id": "2209933", "revid": "7", "url": "https://it.wikipedia.org/wiki?curid=2209933", "title": "Studi universitari", "text": ""}
{"id": "2209942", "revid": "339392", "url": "https://it.wikipedia.org/wiki?curid=2209942", "title": "Area Berica", "text": ""}
{"id": "2209945", "revid": "1543377", "url": "https://it.wikipedia.org/wiki?curid=2209945", "title": "Farthest South", "text": "Il Farthest South, talvolta indicato anche come Furthest South (in italiano \"il pi\u00f9 a sud\") era un modo per indicare la pi\u00f9 elevata latitudine meridionale mai raggiunta dall'uomo. Con la conquista del Polo Sud da parte di Roald Amundsen nel 1911, il termine \u00e8 divenuto obsoleto.\nSignificativi passaggi per la conquista del Polo sono stati la scoperta di terra a sud di capo Horn nel 1619, l'attraversamento del circolo polare antartico da parte di James Cook nel 1773 ed i primi avvistamenti del continente antartico del 1820."}
{"id": "2209950", "revid": "729019", "url": "https://it.wikipedia.org/wiki?curid=2209950", "title": "Marc Dal Maso", "text": "Biografia.\nProveniente dal , divenne internazionale nel 1988, allorquando esord\u00ec per la in Coppa FIRA 1987-89, a Bucarest contro la (vittoria per 46-12); la sua seconda convocazione fu quasi un anno pi\u00f9 tardi, nel corso dei \"test\" di fine anno, contro la , poi per 6 anni non vest\u00ec pi\u00f9 la maglia della Nazionale maggiore.\nNel 1996, all', conobbe le sue prime esperienze internazionali a livello di club e rientr\u00f2 in Nazionale, partecipando ai \"test\" di fine anno contro il , poi al Cinque Nazioni 1997, vinto con il Grande Slam e, infine, alla finale di Coppa FIRA 1995/97, persa a Grenoble 32-40 contro l'.\nPartecip\u00f2 anche al Cinque Nazioni 1998, rivinto con lo Slam, e l'anno successivo fu tra i convocati per la in Galles, in cui la raggiunse la finale, poi persa, contro l'.\nL'ultimo incontro internazionale di Dal Maso fu a Saint-Denis, nel turno di chiusura del Sei Nazioni 2000, contro l'.\nA livello di club Dal Maso continu\u00f2 la carriera nel fino al 2000, poi al e, infine, al fino al 2003, anno del ritiro.\nDivenuto allenatore, dopo un breve periodo alla guida del Limoges, Dal Maso \u00e8 dal 2007 tecnico del , condotto alla promozione nel Top 14 nel 2008.\n\u00c8 del 2015 la notizia con cui Dal Maso rivel\u00f2 di essere affetto dal morbo di Parkinson, condizione della quale soffriva gi\u00e0 dagli ultimi anni di attivit\u00e0 da giocatore e che gli fu diagnosticata nel 2012."}
{"id": "2209951", "revid": "146644", "url": "https://it.wikipedia.org/wiki?curid=2209951", "title": "Furthest South", "text": ""}
{"id": "2209952", "revid": "146644", "url": "https://it.wikipedia.org/wiki?curid=2209952", "title": "Furthest south", "text": ""}
{"id": "2209953", "revid": "125781134", "url": "https://it.wikipedia.org/wiki?curid=2209953", "title": "Edward Yang", "text": "Insieme a Hou Hsiao-hsien, \u00e8 il cineasta pi\u00f9 rappresentativo della nouvelle vague affermatasi a Taiwan dagli anni '80 del Novecento, in particolare per l'esplorazione del rapporto tra memoria e presente, individui e metropoli, destini immersi nella solitudine e architetture postmoderne della citt\u00e0 di Taipei. Nel 2000 ha vinto il premio per la regia al Festival di Cannes con \"Yi Yi - e uno... e due...\"\nBiografia.\nNel 1949, dopo la caduta del governo nazionalista di Chiang Kai-shek, si trasfer\u00ec con i genitori, funzionari di Stato, a Taiwan. Dopo la laurea in ingegneria elettronica, si trasferisce negli Stati Uniti per studiare informatica all'University of Southern California. Dopo gli studi lavora come tecnico informatico a Seattle, pur coltivando la sua passione per il cinema, il disegno e la musica classica. \nNel 1980, dopo 11 anni vissuti negli Stati Uniti, il suo amico Yu Wei-cheng lo induce a tornare a Taiwan per aiutarlo nella realizzazione di un film, \"The Winter of 1905\"; Yang viene citato nei titoli di testa come sceneggiatore e attore. Dirige in seguito un episodio per uno sceneggiato televisivo, e viene incaricato dalla Central Motion Picture Corporation di prendere parte a un film collettivo, \"In our time\", di cui dirige l'episodio \"Zhiwang\", che rievoca il passaggio all'adolescenza di una ragazza negli anni '60.\nIl suo primo lungometraggio \u00e8 del 1983, \"That day on the beach\", che affronta la condizione delle donne moderne con una costruzione narrativa complessa che si ispira a Michelangelo Antonioni.\nIl film successivo, \"Taipei Story\" (1985) \u00e8 una tragicommedia urbana destinata all'esportazione. Nel 1986 dirige \"The Terrorizers\" e partecipa all'elaborazione del \"Manifesto del film taiwanese\", una carta di intenti di un gruppo di registi (tra gli altri Hou Hsiao-hsien, Zhu Tianwen, Wu Nianzhen, Christopher Doyle, Yang Dechang) che intende rinnovare il cinema di Taiwan.\n\"A Brighter Summer Day\", del 1991, \u00e8 un'evocazione della propria infanzia costruita attorno a un fatto di cronaca nera avvenuto negli anni '60. Il suo nome inizia a circolare all'estero grazie ai festival che accolgono il film. Nel 1994 il festival di Cannes proietta \"A confucian confusion\", ambizioso affresco della societ\u00e0 postmoderna taiwanese. \"Mahjong\" (1996) \u00e8 un film comico di azione che si avvale della partecipazione della star francese Virginie Ledoyen. \nNel 2000 il film \"Yi Yi - e uno... e due...\", una complessa storia familiare raccontata con gli occhi di un bambino, ottiene il premio per la regia al Festival di Cannes.\nFonda poi una societ\u00e0 di produzione di film di animazione e show televisivi, tra cui un progetto animato con Jackie Chan, ma viene stroncato da un cancro al colon nel giugno del 2007.\nCritica.\nDiversamente da Hou Hsiao-hsien, Edward Yang privilegia nel suo cinema la cultura urbana della Taiwan contemporanea, facendo del suo universo metropolitano il messaggio primario della sua stessa forma narrativa e registrando impietosamente il vuoto che si stabilisce fra i suoi personaggi, e tra questi e lo spazio che li circonda.\nCome scrive il critico cinematografico Alberto Pezzotta: "}
{"id": "2209954", "revid": "1095901", "url": "https://it.wikipedia.org/wiki?curid=2209954", "title": "Blog", "text": "Un blog, \u00e8 un particolare tipo di sito web in cui i contenuti vengono visualizzati in forma anti-cronologica (dal pi\u00f9 recente al pi\u00f9 lontano nel tempo). In genere il blog \u00e8 gestito da uno o pi\u00f9 \"blogger\" che pubblicano, pi\u00f9 o meno periodicamente, contenuti multimediali, in forma testuale o in forma di \"post\", concetto assimilabile o avvicinabile a un articolo di giornale.\nStoria.\nIl fenomeno ha incominciato a prendere piede nel 1997 in America; il 18 luglio 1997, \u00e8 stato scelto come data di nascita simbolica del blog, riferendosi allo sviluppo, da parte dello statunitense Dave Winer, del software che ne permette la pubblicazione (si parla di proto-blog). Il primo blog \u00e8 stato effettivamente pubblicato il 23 dicembre dello stesso anno, grazie a Jorn Barger, un commerciante americano appassionato di caccia, che decise di aprire una propria pagina personale intitolata \"RobotWisdom\" per condividere i risultati delle sue ricerche sul web riguardo al suo hobby; coni\u00f2 la parola \"weblog\" per descrivere la lista di link del suo sito. Nella primavera del 1999 invece Peter Merholz propose l'abbreviazione blog sul suo sito \"Peterme.com\".\nGiocando con la parola WebLog, ha creato la frase We Blog (o anche Wee Blog).\nIn quegli anni, il termine \"weblog\" o \"blog\" si riferiva generalmente a liste di link, o meglio a commenti a liste di link (un tipo di informazione molto utile per gli utenti prima della diffusione dei motori di ricerca); oggi siti di questo tipo sono praticamente quasi tutti inattivi. Nel 1999 \u00e8 divenuto di moda anche in Italia, con la nascita dei primi servizi gratuiti dedicati alla gestione di blog; tra i pi\u00f9 utilizzati: Blogger, AlterVista, wordpress.com, blogsome, Il Cannocchiale, Io Bloggo, Blogdrops, Noiblogger, Libero, LiveJournal, Windows Live Spaces, MySpace, Skyrock.\nTra il 2002 e il 2007 i blog godono di un periodo di grande fortuna comunicativa, addirittura di sopravvalutazione perch\u00e9 ritenuti fortemente rivoluzionari dal punto di vista della comunicazione e dei rapporti sociali: Giuseppe Granieri addirittura parla di \"Generation blog\" (generazione blog) intitolando cos\u00ec un suo libro. Nel 2004 in Italia viene pubblicato il libro \"La notte dei blogger - la prima antologia dei nuovi narratori della rete\" (Lipperini) per\u00f2 \u00e8 un caso isolato in quanto i post di blog trovano spazio quasi esclusivamente sul web e non vengono riproposti su prodotti cartacei.\nTra il 2009 e il 2010 si avverte o comunque si teme una crisi dei blog, questo soprattutto a causa dell'immenso successo dei nuovi social network; anche se si ritiene che, soprattutto per quanto riguarda i blog tematici, i social network come Facebook e Twitter non siano adatti a rispondere all'esigenza del lettore dei blog in quanto certi tipi di post, caratterizzati da una particolare lunghezza, necessitano di un particolare formato di lettura. Il motivo per cui i blog si diffusero cos\u00ec tanto \u00e8 da ricercare in pi\u00f9 fattori: dall'esibizione pubblica della propria vita privata alla creazione di testi complessi e specifici; alla base della diffusione c'\u00e8 a ogni modo la caratteristica della condivisione. Al 16 febbraio 2011 ci sono pi\u00f9 di 156\u00a0milioni di blog pubblici in essere.\nDal 2010, anche aziende e professioni si sono avvicinati al mondo dei blog includendoli come strumenti, insieme ai social network, nei loro siti web e come spazio dove promuovere la propria azienda o attivit\u00e0 attraverso una scrittura informativa e diaristica dove, da una parte si parla della propria attivit\u00e0, dei nuovi progetti e dei nuovi prodotti, dall'altra si parla del proprio settore interagendo in questo modo con informazioni e notizie della blogosfera e media tradizionali. I Social Network nel mondo commerciale e professionale hanno sostituito la funzione del blog ma non l'hanno soppiantato perch\u00e9 consente una comunicazione pi\u00f9 ampia e approfondita. Questo collegamento tra mondo professionale e blog ha permesso al mondo professionale del web di crescere e creare delle specializzazioni all'interno della scrittura professionali che nel web si occupa di creare contenuti online, non solo gradevoli alla lettura ma anche in grado di rispondere alle varie esigenze informatiche e mobile che richiedono testi completi, esaurienti, in grado di essere primi nei motori di ricerca attraverso delle tecniche di editing online definite con le sigle SEO o SEM. Accanto ai blogger che creano spazi personali per esprimere le loro idee, scrivere le loro poesie sono nati blogger professionali che curano il loro blog anche per promuovere aziende e per aiutare professionisti e imprese nella cura dei loro blog con tecniche professionali specifiche dell'editing online.\nDescrizione.\nSignificato del termine.\nIl termine \"blog\" \u00e8 la contrazione di \"web-log\", ovvero \u00abdiario in rete\u00bb.\nLa parola straniera \"blog\" viene pronunciata in italiano , usando la \u00ab\"g\" dura\u00bb come nella pronuncia originale inglese , \nLa \"g\" dura viene mantenuta e raddoppiata e, se questo non crea problemi di trascrizione quando la doppia \"g\" \u00e8 seguita dalle vocali \"a\", \"o\" e \"u\" (\"bloggare\" viene infatti scritto il verbo), alcuni problemi di coerenza ortografica sorgono quando la \"g\" precede le vocali \"e\" e \"i\".\nNei dizionari pi\u00f9 aggiornati infatti si trovano registrate forme quali \"bloggista\" e \"bloggistico\", frequenti anche nella rete, ma incongruenti con le regole di pronuncia delle parole italiane, in quanto in quella forma andrebbero pronunciate e ; proprio per questo sono diventate molto diffuse in rete le forme foneticamente corrette \"blogghista\" e \"blogghistico\", con l'inserimento di un\u2019\"h\", come richiedono le regole ortografiche dell'italiano per la resa della G dura davanti a \"e\" e \"i\".\nCaratteristiche.\nI tratti strutturali comuni ai blog riguardano principalmente il fatto che si tratta di \u201cdiari in rete\u201d: i testi sono forniti di data e sono presenti sulla pagina web in ordine anticronologico (prima i messaggi pi\u00f9 recenti) e la maggior parte delle volte sono introdotti da un titolo. I blog hanno talvolta qualche somiglianza con i wiki, nel modo in cui vengono gestiti gli aggiornamenti, favoriti i commenti dei lettori e stimolate le nascite di \"community\". Quando qualcuno decide di mettere on line un blog si dice che \"apre\" il suo blog. Il singolo intervento (articolo, pensiero, contenuto multimediale, ecc.) inserito dall'autore del blog (\"blogger\") si chiama post e l'applicazione utilizzata permette di creare i nuovi post identificandoli con un titolo \"topic\", la data di pubblicazione e alcune parole chiave (\"tag\").\nQualora l'autore del blog lo permetta ovvero abbia configurato in questa maniera il blog (agendo sul relativo CMS), al post possono seguire i \"commenti\" (moderati o meno) da parte dei lettori del blog. Generalmente i blog hanno anche un archivio ordinato per mesi o per anni dei messaggi gi\u00e0 pubblicati cosa che rende semplice la ricerca di post in base alla data in cui sono stati pubblicati; per agevolare la ricerca di post spesso \u00e8 anche presente una sezione \u201ccategorie\u201d dove \u00e8 possibile rintracciare gli argomenti chiave dei testi. Altra caratteristica \u00e8 che spesso i sistemi di pubblicazione consentono di inserire all'interno dei testi materiali di vario genere: dai file pdf alle immagini, dai video ai file audio.\nMolti blog offrono la possibilit\u00e0 di commentare i post e in alcuni casi di blog molto popolari i lettori lasciano centinaia se non migliaia di commenti caratterizzati (tranne i casi in cui la qualit\u00e0 del commento supera quella del post) da un linguaggio informale pi\u00f9 accomunabile ad altri generi testuali come il forum che al blog. Un \"blogger\" \u00e8 colui che scrive e gestisce un blog, mentre l'insieme di tutti i blog viene detto blogsfera (o in inglese \"blogsphere\"). All'interno del blog ogni articolo pu\u00f2 essere indicato univocamente attraverso un permalink, ovvero un link che punta direttamente a quell'articolo. In certi casi possono esserci pi\u00f9 blogger che scrivono per un solo blog. In alcuni casi esistono siti (come Slashdot) simili a blog, ma aperti a tutti.\nClassificazione.\nClassificare i blog non \u00e8 un'operazione semplicissima proprio perch\u00e9 i blog non sono testi unici ma raccolte di testi, anche se la maggior parte dei blogger risulta coerente nella stesura dei post. Se si sceglie un criterio linguistico, considerare le sottocategorie troppo dettagliate non \u00e8 utile; sul web infatti \u00e8 presente un lungo elenco di categorie (in alcuni casi addirittura una tipologia specifica di blog viene etichettata con due nomi diversi). Si parla di social blog, blog collettivo, blog aziendale, blog tematico, photoblog, blog vetrina, blog politico, m-blog, video blog, blog letterario, blog didattico, audioblog, blog personale, blog novel, splog (finti blog riempiti di testi riprodotti solo per dare la sensazione che un determinato argomento sia particolarmente rilevante). Una suddivisione pi\u00f9 semplificata (e attendibile) si basa su quattro categorie:\nI blog diario costituiscono il 59% del totale, i blog tematici il 31% mentre i blog letterari il 10%. Questi dati percentuali sono risultati dall'analisi fatta su un campione di 100 blog presi in esame nell'aprile del 2007 e ricercati casualmente su Google Blog Search.\nBlog diario.\nNel blog personale (diario) l'autore scrive le proprie esperienze giornaliere, racconti, desideri. I commenti da parte dei lettori sono sempre molto apprezzati.\nBlog tematico.\nI blog tematici (o giornalistici) sono i blog dedicati a un argomento specifico e per questo sono accostabili agli articoli di giornale. Particolarmente in voga i blog monotematici su makeup (trucco), cinema, cucina e viaggi, che hanno reso molto famose persone comuni.\nBlog letterario.\nGenericamente i post di tali blog sono caratterizzati dalla presenza, al loro interno, del lessico letterario che si manifesta in quantit\u00e0 maggiori rispetto ai quotidiani. Da una ricerca di basata sull'analisi di 72 verbi identificati come \"letterari\" oppure \"obsoleti\" nel vocabolario De Mauro (2000), \u00e8 risultato che nei blog la presenza di tali verbi \u00e8 di circa quattro volte superiore rispetto al sito de \"la Repubblica\" (non tutte le 72 forme all'infinito dei verbi sono state ritrovate ma solo 25). In questa categoria possono rientrare anche le \"fan fiction\" ossia blog dedicati ai romanzi, ai cartoni animati, ai telefilm e ai film.\nBlog professionale o commerciale.\nSono blog collegati alle attivit\u00e0 di un'azienda, di una societ\u00e0, di un libero professionista. Tra il blog tematico, il blog informativo e il blog personale (soprattutto per i liberi professionisti) con una scrittura informativa, temporale e sintetica descrive le attivit\u00e0 principali, le novit\u00e0 interne ad un'attivit\u00e0 che potrebbero interessare clienti e potenziali clienti. Il blog professionale e commerciale, affianca i social network e ha lo scopo di aumentare la comunicazione dell'azienda con il mondo esterno e con i clienti, esistenti o potenziali.\nLinguaggio utilizzato.\nDal punto di vista linguistico, in generale, i blog sono erroneamente considerati raccolte di testi poco sorvegliati (una ricerca del 2007 di \"Stubbe\", \"Ringlstetter\" e \"Schulz\" fa ritenere i blog, insieme con i forum, il genere testuale con pi\u00f9 alto numero di errori - 6,5 errori circa ogni mille parole - analisi effettivamente non realistica se si considera la scelta degli autori di classificare errore tutto ci\u00f2 che non compare nei grandi dizionari). Da alcune indagini successive, per\u00f2, questo giudizio ha subito delle revisioni: secondo uno studio che si basa sull'analisi numerica di \u201cerrori pi\u00f9 frequenti\u201d dell'italiano scritto ritrovati nel web, nei blog e nei quotidiani online. La lista di parole scelte \u00e8 il risultato della scrematura eseguita sulla lista di 103 parole comprese nell'elenco ritrovato sotto la voce errore del vocabolario Zingarelli (2005).\nDopo aver scartato errori di pronuncia, e quindi non utilizzabili per l'analisi che riguarda il linguaggio scritto, parole esposte a problemi di codifica e omografi, il numero di errori finale si \u00e8 ridotto a 19 parole. Da alcune indagini successive, per\u00f2, questo giudizio netto ha subito delle revisioni: . Queste parole sono state ricercate attraverso Google nel web, su un gruppo di siti che ospitavano blog (\"blog.excite.it\", \"clarence.it\", \"splinder.it\", \"splinder.com\") e su un gruppo di quotidiani online (\"corriere.it\", \"repubblica.it\", \"ilmattino.caltanet.it\", \"unita.it\") e per ciascuno dei tre gruppi \u00e8 stato calcolato il rapporto fra la forma errata e la corrispondente forma corretta.\nIl risultato ha messo in luce come la percentuale totale di errori risulti nei blog leggermente superiore a quella dei quotidiani online, ma fortemente inferiore rispetto a quella del web nel suo complesso; dunque effettivamente il linguaggio blog non \u00e8 da considerarsi cos\u00ec poco revisionato e, seppur vero che i testi dei blog possono rientrare in tutte e quattro le categorie di tempo di scrittura:\nLe pi\u00f9 adatte a descrivere la maggior parte dei blog sono la seconda e la terza categoria. I blog giornalistici in particolare sono caratterizzati da un linguaggio abbastanza simile a quello dei giornali. La sintassi \u00e8 articolata, l'ortografia e la sintassi rispettate e in generale il lessico si avvicina a un \u201cuso medio\u201d.\nDiffusione.\nNon esistono dati affidabili sul numero dei blog esistenti, nonostante, soprattutto fra il 2006 e il 2007 (periodo d'oro per i blog), siano stati oggetto di numerose indagini commerciali. Dave Sifry ha condotto delle analisi nel 2007 ricavando la maggior parte dei dati numerici da Technorati (motore di ricerca specializzato in blog). Da questa indagine \u00e8 scaturito che il 3% di tutti i post di blog fosse scritto in italiano, in quarta posizione dopo l'8% in cinese, il 36% in inglese e il 37% in giapponese; e che intorno a marzo 2007 il numero di blog si aggira intorno a 70 milioni, e il numero di post giornalieri intorno 1,5 milioni.\nPaolo Valdemarin ha azzardato in passato un calcolo circa il numero di blog italiani: 3% sono i blog scritti in italiano, quindi post al giorno. Se ci fosse una costante tra numero di blog e numero di post nel mondo (e non c'\u00e8 alcuna prova che ci sia), e se i 70 milioni di blog fossero attivi (anche questo non \u00e8 chiaro) vorrebbe dire pi\u00f9 o meno 2 milioni di blog in Italia; numero comunque alto rispetto alla realt\u00e0. A prova di ci\u00f2 si pu\u00f2 riportare il dato fornito da Splinder, la principale piattaforma blog fino a febbraio 2012, che il 9 luglio 2010 dichiarava di ospitare circa blog. Esistono alcune classifiche sui blog che si basano in linea di massima sul numero di link in ingresso da altri blog e siti, ad esempio quella di BlogItalia. In passato un'altra classifica era quella di BlogBabel, ora dismessa.\nAspetti normativi e legali.\nIn Italia sono sorte polemiche se il mondo dei blog debba rimanere senza vincoli legislativi e soggetto solo a un'autoregolamentazione oppure se debbano essere applicate le norme sulla \"stampa\" (es. reati di opinioni, ecc.). Nell'ottobre del 2007 il governo ha presentato un disegno di legge sulla riforma dell'editoria in cui aveva stabilito per i blog l'obbligo della registrazione. La dura replica del mondo web ha portato alla precisazione, da parte del sottosegretario Levi, che la norma non avrebbe trovato applicazione ai blog. La disputa si \u00e8 trasferita sul piano giudiziario quando il tribunale di Oristano, con sentenza del 25 maggio 2000, stabil\u00ec che un sito web non era assimilabile a una testata.\nQuesto orientamento \u00e8 stato poi recepito dalla Corte di cassazione con la sentenza n. 10535 secondo cui non serve un giornalista per gestire un blog. Appare quindi minoritario l'orientamento del Tribunale di Modica, che con una discussa sentenza ha condannato lo storico Carlo Ruta per il reato di stampa clandestina. Dopo la condanna in primo e secondo grado, il 10 maggio 2012 l'imputato \u00e8 stato assolto con formula piena dalla Corte di Cassazione. Con la sentenza n. 7155/2011 la quinta sezione penale della Corte di Cassazione ha ritenuto ammissibile il sequestro preventivo di un articolo asseritamente diffamatorio pubblicato sul blog di un giornalista professionista.\nCreare un blog.\nCreare un blog \u00e8 un'operazione abbastanza semplice. Esistono 3 modi per crearne uno:\nPiattaforme blog.\nLe piattaforme blog si dividono in due categorie: i servizi web pronti all'uso e i software da installare su un server. Nel primo caso, semplice, basta registrarsi per creare il blog; al contrario, scegliendo una piattaforma da installare su un server o in hosting (noleggiare uno spazio con un abbonamento), il lavoro \u00e8 pi\u00f9 lungo ma concede la possibilit\u00e0 di personalizzare molto il proprio blog. Dal 2001 a oggi sono nati molti servizi in italiano che permettono di gestire un blog gratuitamente, come AlterVista, Blogger, Wordpress.com, Tumblr, Splinder (chiuso), Clarence (chiuso), Blogsome, Tiscali Blog (chiuso), Il Cannocchiale (registrazioni chiuse), Weebly, Io Bloggo, NoiBlogger, Libero Blog, MyBlog di Italiaonline, LiveJournal, Windows Live Spaces di Microsoft (chiuso ma i cui blog, per accordo intercorso, sono passati su Wordpress.com), MySpace, Skyrock, OverBlog. Esistono poi alcuni network autogestiti.\nPerformance.\nLe cause principali per un blog lento sono:\nSicurezza.\nSebbene esistano plugin e tecniche per aumentare la sicurezza, in un blog potrebbero verificarsi:"}
{"id": "2209955", "revid": "146644", "url": "https://it.wikipedia.org/wiki?curid=2209955", "title": "Farthest south", "text": ""}
{"id": "2209956", "revid": "287204", "url": "https://it.wikipedia.org/wiki?curid=2209956", "title": "Costruzione di Ewald", "text": ""}
{"id": "2209958", "revid": "287204", "url": "https://it.wikipedia.org/wiki?curid=2209958", "title": "Respect (album)", "text": ""}
{"id": "2209968", "revid": "113673219", "url": "https://it.wikipedia.org/wiki?curid=2209968", "title": "Macchina RASP", "text": "In informatica la Macchina RASP (\"Random Access Stored Program\") \u00e8 un calcolatore primitivo ideale che, sulla base dell'architettura di von Neumann, elabora le informazioni ricevute in entrata da un nastro di input in una unit\u00e0 centrale (CPU), grazie al supporto di una memoria interna ad accesso casuale (RAM), e stampa i risultati su un nastro di output.\nI nastri di entrata ed uscita delle informazioni e la RandRAM sono potenzialmente infiniti e costituiti da celle di memoria che possono contenere un solo valore, di tipo numerico intero (Z), che per essere elaborato dalla CPU deve prima essere salvato sulla RAM, che costituisce cos\u00ec il ponte di collegamento tra i nastri input/output e l'unit\u00e0 elaborativa.\nStruttura.\nNastri di comunicazione.\nI nastri di input/output sono la strada che permette alla macchina di comunicare con l'esterno. Essi sono costituiti da infinite celle, essendo questa una struttura ideale, contenenti valori che possono essere letti/stampati in modo sequenziale, verso un'unica direzione.\nI nastri possono comunicare unicamente con la memoria della macchina.\nMemoria RAM.\nLa memoria della macchina \u00e8 ad accesso casuale, cos\u00ec da poter salvare o recuperare qualsiasi dato in un qualsiasi punto della memoria, che essendo ideale \u00e8, come i nastri, potenzialmente infinita.\nLa RAM fa anche da tramite fra la CPU e l'esterno, salvando su di s\u00e9 i dati in lettura e stampando in uscita i dati che contiene.\nCPU.\nLa Central Processing Unit, \u00e8 il centro operativo della macchina, costituito da:\nLinguaggio.\nIl linguaggio di programmazione della macchina RASP \u00e8 un linguaggio assembler ideale che consente alla macchina di eseguire istruzioni e calcoli\nIstruzioni di salto.\nLe istruzioni di salto sono rese possibili dal fatto che ad una data istruzione viene conferito un nome,\nad esempio\nQueste 2 istruzioni sono state indicate con dei nomi, e l'istruzione di salto, dopo aver verificato una determinata condizione indirizzer\u00e0 lo svolgimento del programma verso uno di queste due istruzioni ad esempio:\naltri tipi di salti sono:\nUna variante dell'istruzione \u00e8 quella de non inserire il nome dell'istruzione a cui saltare, sottintendendo un salto di una istruzione"}
{"id": "2209970", "revid": "1442080", "url": "https://it.wikipedia.org/wiki?curid=2209970", "title": "Oreste Vacc\u00e0", "text": "Si ricorda di lui in quanto fu la prima vittima dell'ascensione libera di un pallone militare.\nBiografia.\nArruolato divenne geniere della Compagnia Specialistica del III reggimento, reparto poi ridimensionato nel 1923 nell'Aeronautica militare\nIl 15 giugno 1899 durante un'esercitazione di ascensione col pallone frenato un colpo di vento sollev\u00f2 il pallone portandosi dietro Oreste Vacc\u00e0 che era rimasto attaccato ad una fune, probabilmente per istinto. Alzatosi a quota 600 metri il soldato vide sotto di lui il Tevere e nella speranza di cadervi dentro lasci\u00f2 la presa morendo sul colpo in seguito allo schianto avvenuto in vicinanza del fiume."}
{"id": "2209971", "revid": "827882", "url": "https://it.wikipedia.org/wiki?curid=2209971", "title": "BAFF", "text": ""}
{"id": "2209972", "revid": "1165513", "url": "https://it.wikipedia.org/wiki?curid=2209972", "title": "Insider", "text": ""}
{"id": "2209975", "revid": "1699816", "url": "https://it.wikipedia.org/wiki?curid=2209975", "title": "This Is the Life (singolo Amy Macdonald)", "text": "This Is the Life \u00e8 un brano musicale composto ed interpretato dalla cantautrice scozzese Amy Macdonald, ed estratto come singolo dall'album del 2007 \"This Is the Life\". \u00c8 stato pubblicato il 10 dicembre 2007 nel Regno Unito e a partire dall'aprile 2008 nel resto d'Europa, ottenendo pi\u00f9 o meno ovunque un ottimo riscontro di pubblico. Il brano si \u00e8 piazzato all'8\u00ba posto dei brani pi\u00f9 venduti in Italia nel 2009.\nVideo musicale.\nIl video prodotto per \"This Is the Life\" \u00e8 stato diretto dalla regista Lindy Heyman e prodotto da Malachy Mcanenny nel 2007. Il video ruota principalmente intorno alla cantante Amy Macdonald, insieme ad alcuni amici, in giro per locali. Alle sequenze principali vengono intervallate alcune fotografie della cantante."}
{"id": "2209976", "revid": "729019", "url": "https://it.wikipedia.org/wiki?curid=2209976", "title": "Detroit-Parks P-2", "text": "Il Detroit-Parks P-2 era un monomotore biplano da turismo prodotto dall'azienda statunitense Parks Aircraft, poi dalla Detroit-Parks, tra la fine degli anni 1920 e gli anni 1930.\nProdotto in un numero limitato di esemplari era caratterizzato da un aspetto convenzionale per l'epoca ma ricevette notoriet\u00e0 letteraria sia come velivolo di propriet\u00e0 che per essere citato pi\u00f9 volte nei suoi romanzi dello scrittore Richard Bach.\nTecnica.\nIl P-2 aveva un aspetto classico; biplano, monomotore. La fusoliera, costruita in tecnica mista con struttura in tubi d'acciaio saldati e ricoperta in tela, era dotata di due abitacoli separati aperti, l'anteriore destinato ai passeggeri ed il posteriore, protetto da un parabrezza, per il pilota. Posteriormente terminava in un impennaggio classico monoderiva di forma circolare e dotato di piani orizzontali controventati. La configurazione alare era biplana a scalamento positivo, ovvero con quest'ultima leggermente spostata verso coda, con ala superiore ed inferiore di ugual misura collegate tra loro da una serie di montanti con struttura Warren integrati da una serie di tiranti in cavetto in acciaio.\nIl carrello d'atterraggio era fisso, caratterizzato dall'adozione di gambe di forza ammortizzate dotate di ruote di grande diametro, integrato posteriormente con un pattino d'appoggio. La propulsione era affidata ad un motore radiale raffreddato ad aria montato sul naso con i cilindri esposti, un Axelson-Floco da nella prima versione, sostituito nella versione P-2A con un pi\u00f9 potente Wright J-6 Whirlwind da , entrambi abbinati ad un'elica bipala in legno a passo fisso.\nCuriosit\u00e0.\nLetteratura.\nLa versione P-2A \u00e8 nota per essere co-protagonista di diversi romanzi di ambientazione avio-filosofica scritti dall'autore statunitense Richard Bach, tra cui il pi\u00f9 referenziale \u00e8 \"Biplano\" e nel quale narra il suo rapporto nato e cresciuto in una simbiosi uomo-macchina pi\u00f9 simile all'amicizia ed alla fiducia che all'uso del semplice mezzo tecnico."}
{"id": "2209977", "revid": "61051", "url": "https://it.wikipedia.org/wiki?curid=2209977", "title": "Detroit-Parks Speedster P-2A", "text": ""}
{"id": "2209978", "revid": "767487", "url": "https://it.wikipedia.org/wiki?curid=2209978", "title": "Jay Sean", "text": " Ha pubblicato tre album: \"Me Against Myself\" (2004), \"My Own Way\" (2008) e \"All or Nothing\" (2009) e possiede una propria casa discografica che si chiama \"Jayded Records\". Inoltre \u00e8 l'artista britannico che ha venduto di pi\u00f9 in America dai tempi di Elton John.\nCarriera.\nJay Sean \u00e8 cresciuto a Southall nel Regno Unito insieme ai suoi genitori e i nonni. I suoi genitori, di origine indiana, si trasferirono a Londra negli anni sessanta. \nJay Sean ha iniziato a cantare rap dall'et\u00e0 di 11 anni nel gruppo \"Compulsive Disorder\" insieme ad alcuni amici ed un suo cugino.\nDebutta sulla scena asiatica underground come membro dei Rishi Rich Project con il brano \"Dance with You\", che raggiunge la dodicesima posizione della Official Singles Chart nel 2003. Questa esperienza gli permette di ottenere un contratto con la Virgin Records, ed avere due singoli (pubblicati come solista) nella top ten britannica nel 2004: \"Eyes on You\" alla sesta e \"Stolen\" alla quarta. Entrambi i brani vengono inclusi nell'album di debutto \"Me Against Myself\" che, nonostante la modesta accoglienza in Gran bretagna, vender\u00e0 pi\u00f9 di due milioni di copie in Asia e ad oggi rimane il suo lavoro di maggior successo. Insieme ai Rishi Rich Project, Sean \u00e8 stato uno dei pionieri della fusione fra Bhangra e R&amp;B.\nIn seguito Sean lascia la Virgin Records nel 2006 per fondare la propria etichetta indipendente, la Jayded Records. Dopo un periodo di inattivit\u00e0 di quattro anni, nel 2008 pubblica il singolo \"Ride It\", che raggiunge la posizione numero undici nel Regno Unito e raggiunge la vetta di numerose classifiche est-europee, inclusa la Romania, dove \"Ride It\" diventa uno dei brani di maggior successo dell'anno. Seguono i singoli \"Maybe\", settimo posto nella classifica giapponese, e \"Tonight\". I tre brani fanno parte dell'album \"My Own Way\", secondo lavoro del cantante e suo maggior successo nel Regno Unito, dove raggiunge la sesta posizione della Official Albums Chart, e la vetta della Official R&amp;B Chart.\nAlla fine del 2008, Jay Sean firma un contratto con la Cash Money Records, tramite la quale nel 2009, debutta negli Stati Uniti con il singolo \"Down\" (in collaborazione col rapper Lil Wayne), che raggiunge la prima posizione della Billboard Hot 100, rendendolo il primo artista di origini asiatiche ad ottenere questo merito. \"Down\" vende oltre tre milioni di copie nei soli Stati Uniti rendendolo l'artista britannico/europeo di strada pi\u00f9 famoso nelle hit-parade statunitensi., e viene seguito da un altro successo, \"Do You Remember\", che riesce ad entrare nella top ten della \"Billboard Hot 100\", rendendolo il primo cantante uomo dai tempi di Chingy nel 2003 ad avere i primi due singoli della propria carriera simultaneamente nella top ten della classifica \"Billboard\".\" Entrambe le canzoni sono estratte dal suo terzo album, \"All or Nothing\", suo lavoro di debutto negli Stati Uniti.\nIl 2 novembre 2010 verr\u00e0 pubblicato \"Freeze Time\" il suo quarto album in studio internazionale (secondo americano) e, ad anticipare questo progetto, saranno i singoli \"2012 (It Ain't the End)\" e \"Break your Back\" che verranno pubblicati simultaneamente. Il primo \u00e8 in collaborazione con Nicki Minaj e sta ottenendo ottimi riscontri di critica e pubblico, esordendo alla numero 50 nella classifica \"Billboard Hot 100\".\nJay Sean \u00e8 stato anche soprannominato \"One man band\" ed \u00e8 stato classificato alla posizione 35 della classifica stilata da Billboard dei migliori 100 artisti del 2009.\nJay Sean ha anche scritto alcune canzoni per Corbin Bleu, Shinee e Coco Lee."}
{"id": "2209983", "revid": "124225080", "url": "https://it.wikipedia.org/wiki?curid=2209983", "title": "Scuderie del Quirinale", "text": "Le Scuderie del Quirinale sono un palazzo di Roma. Situate davanti al Palazzo del Quirinale, anch'esse di propriet\u00e0 della Presidenza della Repubblica, sono sede di mostre ed eventi culturali. In passato note con il nome storico di Scuderie papali del Quirinale, l'aggettivo fu poi eliminato per evitare equivoci sulla propriet\u00e0.\nStoria.\nIl palazzo delle Scuderie al Quirinale fu costruito tra il 1722 e il 1732, su terreno gi\u00e0 dei Colonna, appartenente alla villa al Quirinale annessa al loro Palazzo. Il primo progetto si deve ad Alessandro Specchi che, su commissione di papa Innocenzo XIII, disegn\u00f2 un edificio destinato a sostituire quello precedente di Carlo Fontana, dell'inizio del XVIII secolo. Morto Innocenzo XIII, il nuovo papa Clemente XII, nel 1730, affid\u00f2 a Ferdinando Fuga il compito di ultimare l'opera.\nL'edificio ha mantenuto la sua funzione originaria di scuderia fino al 1938, anno in cui venne adattato ad autorimessa. Negli anni '80 fu trasformato in un museo delle Carrozze. Tra il 1997 e il 1999 venne completamente restaurato su progetto dell'architetto friulana Gae Aulenti, in tempo per il Giubileo del 2000. Destinato ad importante spazio espositivo (circa 1.500\u00a0m\u00b2), fu inaugurato dal Presidente Ciampi e concesso al comune di Roma. Attualmente ospita grandi mostre di richiamo internazionale ed \u00e8 una delle sedi per mostre d'arte temporanee di Roma pi\u00f9 visitate, insieme col Vittoriano. \nSono state gestite dall'Azienda Speciale Palaexpo, ente strumentale di Roma Capitale che si occupa anche di Palazzo delle Esposizioni e della Casa del jazz. Nel 2016 sono state affidate al MiBACT."}
{"id": "2209984", "revid": "767487", "url": "https://it.wikipedia.org/wiki?curid=2209984", "title": "A puddara \u00e8 un vulcano", "text": "A' puddara \u00e8 un vulcano \u00e8 un album di Donatella Bardi pubblicato nel 1975."}
{"id": "2209986", "revid": "61051", "url": "https://it.wikipedia.org/wiki?curid=2209986", "title": "Detroit-Parks Speedster P-2", "text": ""}
{"id": "2209992", "revid": "76963", "url": "https://it.wikipedia.org/wiki?curid=2209992", "title": "Laurence Ferreira Barbosa", "text": "Nel 1994 ha ottenuto una nomination al premio C\u00e9sar per la migliore opera prima nel 1994 per il film \"Le persone normali non hanno niente di eccezionale\". Fra i film pi\u00f9 celebri a cui ha collaborato si possono citare \"Luci nella notte\" e \"La noia\"."}
{"id": "2209994", "revid": "1318658", "url": "https://it.wikipedia.org/wiki?curid=2209994", "title": "75/27", "text": "Nel Regio Esercito due cannoni ebbero al denominazione di 75/27, prodotti entrambi prima della prima guerra mondiale:\nDal primo modello furono ricavate anche due armi contraerei:"}
{"id": "2209997", "revid": "1745361", "url": "https://it.wikipedia.org/wiki?curid=2209997", "title": "Monopattino elettrico", "text": "Un monopattino elettrico \u00e8 un monopattino alimentato da un motore elettrico.\nI monopattini elettrici hanno avuto grande diffusione, soprattutto nelle citt\u00e0, a partire dagli anni 2010. Il loro successo \u00e8 stato determinato dallo sviluppo di motori sufficientemente leggeri da poter essere montati su un tradizionale monopattino, e di batterie pi\u00f9 efficienti, come quelle agli ioni di litio. Sono considerati mezzi di micromobilit\u00e0, assieme ad altri mezzi di trasporto simili come segway, hoverboard e monowheel.\nCaratteristiche.\nI monopattini elettrici hanno generalmente due piccole ruote dure, con un telaio pieghevole, solitamente in alluminio. Tra le due ruote \u00e8 presente una pedana per appoggiare i piedi, e il mezzo \u00e8 governabile tramite un manubrio collegato alla ruota anteriore. Alcuni monopattini hanno tre o quattro ruote, o sono di plastica, o non sono pieghevoli. L'autonomia varia in genere da 5 a 50 km, e la velocit\u00e0 massima \u00e8 di circa 30 km/h.\nDagli anni 2010 alcune societ\u00e0 di bike sharing hanno iniziato a offrire servizi di condivisione di monopattini elettrici. Da allora questo segmento del mercato della micro-mobilit\u00e0 ha fatto grandi passi avanti, con numerosi monopattini elettrici che sono apparsi nelle principali citt\u00e0 del mondo. Di pari passo, \u00e8 diventata importante per i guidatori di monopattini elettrici la conoscenza delle regole del codice della strada. \nNormativa.\nItalia.\nI monopattini elettrici sono soggetti in Italia alla legge 27/12/2020 n. 160 e sue integrazioni come da legge 28/02/2020 n. 8, articolo 33-bis, commi dal 75 al 75-septies. In breve sul territorio nazionale i monopattini, ma solo quelli provvisti di motore elettrico con potenza entro 0,5\u00a0kW e velocit\u00e0 entro 25\u00a0km/h, sono parificati alle biciclette. Devono possedere equipaggiamento analogo a quello delle biciclette: due freni, catadiottri, luce anteriore e posteriore (se assente \u00e8 consentita la guida solo in ore diurne), segnalatore acustico o campanello. Il limite di et\u00e0 per poterli guidare \u00e8 di 14 anni, con il vincolo che i minori di 18 anni devono indossare il casco. Il Ministero dell'Interno fornisce un breve vademecum dei requisiti e delle regole.\nI monopattini elettrici possono circolare:\nVa rimarcato che una regolamentazione sui mezzi di mobilit\u00e0 elettrici individuali non \u00e8 supportata da linee guida europee, ma \u00e8 demandata alle legislazioni dei singoli stati."}
{"id": "2209999", "revid": "124123", "url": "https://it.wikipedia.org/wiki?curid=2209999", "title": "Mirsilo di Metimna", "text": "Biografia.\nOriginario della citt\u00e0 di M\u00e8timna, sull'isola greca di Lesbo, di lui si hanno solo rare e incerte notizie sulla sua vita.\nOpere.\nDue opere gli sono attribuite dalla tradizione antica, ossia una storia di Lesbo ()e un'opera aneddotica, (), raccolta di paradossi e mirabilia. \nDi entrambe le opere sono pervenuti solo pochi frammenti. Sono invece da considerarsi spurie le cronache \"De origine Italiae et Tyrrhenorum\" (o \"De origine Italiae et Turrenae\") a lui attribuite da Giovanni Nanni (Annio dda Viterbo) che se ne serv\u00ec nella sua colossale falsificazione nota come \"Antiquitates variae\". "}
{"id": "2210002", "revid": "131145", "url": "https://it.wikipedia.org/wiki?curid=2210002", "title": "Ottusangolo", "text": ""}
{"id": "2210005", "revid": "1684799", "url": "https://it.wikipedia.org/wiki?curid=2210005", "title": "Versus", "text": ""}
{"id": "2210012", "revid": "123008393", "url": "https://it.wikipedia.org/wiki?curid=2210012", "title": "Coppa asiatica di pallavolo femminile 2008", "text": "La I Coppa asiatica di pallavolo femminile si \u00e8 svolta a Nakhon Ratchasima, in Thailandia, dal 1\u00b0 al 7 ottobre 2008. Al torneo hanno partecipato 8 squadre nazionali asiatiche e oceaniane e la vittoria finale \u00e8 andata per la prima volta alla Cina: per le squadre asiatiche essendo la Cina gi\u00e0 qualificata di diritto al World Grand Prix 2009 insieme al Giappone, si sono qualificate la seconda e terza classificata ossia Corea del Sud e Thailandia.\nPodio.\nCampione.\nCina(Primo titolo)\nSecondo posto.\nCorea del Sud\nTerzo posto.\nThailandia"}
{"id": "2210013", "revid": "28592", "url": "https://it.wikipedia.org/wiki?curid=2210013", "title": "Consacrata", "text": ""}
{"id": "2210014", "revid": "229617", "url": "https://it.wikipedia.org/wiki?curid=2210014", "title": "Miglio geografico", "text": ""}
{"id": "2210016", "revid": "211345", "url": "https://it.wikipedia.org/wiki?curid=2210016", "title": "Miglio d'equatore", "text": ""}
{"id": "2210019", "revid": "131145", "url": "https://it.wikipedia.org/wiki?curid=2210019", "title": "Acutangolo", "text": ""}
{"id": "2210030", "revid": "113757", "url": "https://it.wikipedia.org/wiki?curid=2210030", "title": "Bourg Saint Maurice", "text": ""}
{"id": "2210036", "revid": "61051", "url": "https://it.wikipedia.org/wiki?curid=2210036", "title": "Ryan Speedster", "text": ""}
{"id": "2210045", "revid": "61051", "url": "https://it.wikipedia.org/wiki?curid=2210045", "title": "Parks P-2", "text": ""}
{"id": "2210054", "revid": "599013", "url": "https://it.wikipedia.org/wiki?curid=2210054", "title": "Gaspare Umile", "text": "Ha militato in Serie A negli anni settanta con le maglie di e .\nBiografia.\n\u00c8 scomparso all'et\u00e0 di 53 anni a causa di un male incurabile. Al suo nome \u00e8 intitolato un campo sportivo situato in via Istria a Marsala, principalmente utilizzato per l'attivit\u00e0 giovanile.\nCaratteristiche tecniche.\nDi ruolo attaccante, nell\u2019ultimo terzo della sua ultraventennale attivit\u00e0 agonistica ha giocato, prevalentemente, come centrocampista o difensore.\nCarriera.\nCresciuto nel club della sua citt\u00e0 natale, il Marsala, esordisce in prima squadra a 17 anni, nel corso del campionato di Serie C 1964/1965 conclusosi con la retrocessione degli azzurri lilibetani. Nei successivi due tornei di serie D colleziona 16 presenze, tutte nella stagione 1966/67.\nTrasferitosi all\u2019Entella, scende in campo con maggiore continuit\u00e0, mettendo insieme 27 presenze e 2 goal, i primi in terza serie.\nNell\u2019estate del 1968 passa all\u2019Angri dove gioca, da titolare, due campionati in serie D. Nel secondo, il 1969/1970, in cui salta soltanto due partite, contribuisce al quarto posto dei grigiorossi, realizzando 9 reti, 4 in meno del bomber del Savoia Lino Villa, capocannoniere del girone G.\nNel campionato 1970/1971 veste la maglia del Napoli, che ne acquisisce la compropriet\u00e0. Esordisce in Serie A il 27 dicembre 1970, sul neutro di Bari, realizzando il gol del definitivo 2-0 sull\u2019Hellas Verona.\nDopo i 90\u2019 giocati all\u2019esordio, nel prosieguo del campionato disputa altre tre partite intere e cinque spezzoni, subentrando tre volte da tredicesimo. Realizza altre due reti, una il 14 marzo 1971, nel match interno con il L.R. Vicenza, terminato 1-0, ed un\u2019altra, di pregevolissima fattura, nell\u2019incontro vinto 2-0 con la Lazio al San Paolo due settimane dopo.\nIl bilancio del suo primo torneo nella massima serie, tre segnature in 539\u2019 giocati (praticamente uno ogni due partite), pu\u00f2 considerarsi lusinghiero, particolarmente in un\u2019epoca in cui si attua la marcatura a uomo e le medie realizzative sono sensibilmente inferiori a quelle odierne.\nNell\u2019estate del 1971 si trasferisce al Varese, club che gli garantisce un maggiore minutaggio, in cui negli anni precedenti si sono distinti giovani attaccanti del calibro di Anastasi e Bettega.\nGioca un inizio di campionato promettente, risultando tra i migliori in campo nelle partite con il Catanzaro ed il Milan, colpendo un palo proprio con i rossoneri e propiziando l\u2019autogoal del granata Crivelli nel 2-2 con il Torino.\nCon l\u2019esonero di Sergio Brighenti dopo sei giornate, a cui subentra Cad\u00e8, sostituito successivamente da Maroso, Umile perde il suo posto di titolare fisso.\nIl Varese di quell\u2019anno, gi\u00e0 virtualmente retrocesso al termine del girone d\u2019andata, oltre ad essere meno attrezzato di quello che l\u2019anno precedente si \u00e8 salvato all\u2019ultima giornata, \u00e8 falcidiato dagli infortuni. Nel peggior campionato dei biancorossi in serie A (una sola vittoria e 20 sconfitte in 30 partite), Umile mette insieme 18 presenze, con pochi acuti, ed una sola rete, quella realizzata al Bentegodi, in occasione dell\u20191-1 con l\u2019Hellas Verona.\nLa stagione 1972/73 la inizia con la Reggina, giocando quattro incontri nel primo turno di Coppa Italia e quattro partite di campionato in serie B.\nA novembre torna al Napoli in cambio di Pulitelli, suo compagno di reparto ad Angri tre anni prima.\nPur essendo, oltre al \u201cPrimavera\u201d Motti, l\u2019unica vera prima punta presente in rosa (il trentatreenne Can\u00e8 non lo \u00e8 pi\u00f9 da tempo, Damiani \u00e8 tutt\u2019altro, Ferradini e Mariani sono fondamentalmente due ali) mette insieme cinque presenze in campionato (soltanto 262\u2019 giocati, pi\u00f9 o meno quelli di tre partite), riuscendo a disputare per intero due gare, quella di Cagliari e quella interna con l\u2019Atalanta.\nChe non rientri pi\u00f9 nei piani tecnici del Napoli diviene ancor pi\u00f9 evidente durante la fase finale della Coppa Italia, giocata dopo il termine del campionato: l\u2019allenatore partenopeo Chiappella non lo inserisce mai nell\u2019undici di partenza, anche a qualificazione sfumata. Lo utilizza tre volte, a partita in corso, per 126\u2019 complessivi, durante i quali Umile firma il pareggio esterno con il Cagliari, calciando, da oltre venticinque metri, una punizione che termina in rete dopo un tocco del rossoblu Nen\u00e9.\nArchiviato il capitolo napoletano, in cui non sembra entrare in sintonia con l\u2019ambiente, riapproda al Marsala, in serie C, dove torna ai suoi abituali standard di attaccante di media caratura realizzando 8 reti.\nNell\u2019estate 1974 si trasferisce al Chieti, in cui milita due stagioni: nella prima, in cui fa coppia con Walter Berardi, anch\u2019egli con trascorsi napoletani, realizza 7 reti, nella seconda, sfortunata sia per lui che per i neroverdi teatini che terminano penultimi, mette insieme soltanto 13 presenze ed un goal.\nIl Chieti retrocede in serie D ed Umile rientra al Marsala, in serie C, dove resta tre anni. Nei primi due segna, complessivamente, 16 reti, equamente suddivise tra i tornei 1976/1977 e 1977/1978, nel campionato 1978/1979, che vede i Lilibetani inseriti nel girone D della neonata serie C2, va in doppia cifra: mette insieme 10 realizzazioni, parimenti al suo compagno di reparto Fabio Failli.\nTrasferitosi all\u2019Alcamo, sempre in C2, pur giostrando abitualmente da interno di centrocampo, mantiene la sua abituale media goal, andando a segno 8 volte in 30 partite, risultando il primo realizzatore degli alcamesi. Alla seconda stagione in maglia bianconera, la 1980/1981, a trentatr\u00e9 anni, si toglie la soddisfazione di piazzarsi secondo nella classifica dei marcatori del girone D, con ben 13 reti all\u2019attivo.\nChiusa la sua esperienza all\u2019ombra del monte Bonifato, nell\u2019estate 1981 ritorna alla squadra della sua citt\u00e0, dove arretra ulteriormente il suo raggio d\u2019azione, lasciando ad altri il compito di impegnare le difese avversarie.\nIl Marsala che si presenta ai nastri di partenza del campionato di C2 1983/1984 \u00e8 profondamente rivoluzionato rispetto a quello che ha chiuso il precedente torneo all\u2019ottavo posto.\nSono rimasti soltanto due titolari, Umile ed il ventunenne Pasquale Marino (che, a partire dagli anni duemila, allener\u00e0 in serie A e serie B), e due rincalzi, il diciannovenne Giovanni Manzo ed il ventunenne Guido Domingo.\nL\u2019ultimo posto in classifica, con 24 sconfitte in trentaquattro partite, \u00e8 la logica conseguenza di una situazione che, a livello societario, va sempre pi\u00f9 deteriorandosi.\nUmile conferma la sua duttilit\u00e0: gioca prevalentemente da libero, ma, all\u2019occorrenza viene utilizzato in mediana ed in attacco, sia come prima che come seconda punta. Mette insieme 30 presenze e 3 reti, a cui si aggiungono due goal subiti in Alcamo-Marsala, quando rimpiazza il portiere Festa, espulso a cambi esauriti.\nNel successivo torneo di Interregionale (durante il quale lo Sport Club Marsala viene dichiarato fallito), giocando 24 delle 30 partite in programma, risulta il pi\u00f9 presente dei suoi, in un campionato in cui gli azzurri mettono insieme, tenendo in conto le penalizzazioni, 5 punti, frutto di 2 vittorie, 3 pareggi e ben 25 sconfitte, alcune delle quali a dir poco rovinose, come lo 0-8 subito a Giarre, il 2-8 di Sciacca e lo 0-7 con lo Scicli.\nTerminata la stagione 1984/85, si trasferisce all\u2019altro club marsalese, il Lilybeum Olimpia Pizzo, inserito nel girone A del Campionato di Promozione siciliana, lo stesso del Marsala.\nContribuisce al settimo posto finale degli azzurri, realizzando, ormai trentottenne, 6 reti in 20 partite, risultando il miglior realizzatore dei suoi, a pari merito con le due punte di ruolo, Angelo Chirco e Fierotti.\nCon quelle messe insieme nel torneo 1985/1986, raggiunge 506 presenze nei campionati di serie A, B, C, C2, D, Interregionale e Promozione (di cui 259 con la maglia del Marsala) e realizza almeno 96 reti, tenendo presente che i dati relativi alle segnature della stagione 1966/67 non risultano disponibili."}
{"id": "2210055", "revid": "1356188", "url": "https://it.wikipedia.org/wiki?curid=2210055", "title": "Itzhak Stern", "text": "Biografia.\nPrimi anni di vita.\nStern nacque il 25 gennaio 1901 a Cracovia da una famiglia di ebrei polacchi: suo padre fu Mendel Stern (17 luglio 1876 - 9 luglio 1923), e la madre fu Perl Reiza Hirschberg (28 gennaio 1874-1944). Prima dell'inizio della seconda guerra mondiale, Stern era un importante leader della comunit\u00e0 ebraica polacca; era il vice presidente dell'Agenzia ebraica per la Polonia occidentale, e membro del Comitato Centrale sionista.\nDurante la seconda guerra mondiale.\nIl 18 novembre 1939, durante i primi mesi dell'occupazione nazista della Polonia, Stern incontr\u00f2 per la prima volta Oskar Schindler. All'epoca Stern lavorava come contabile in una fabbrica gestita da Josef \"Sepp\" Aue, collega di Schindler nel servizio segreto militare tedesco (Abwehr). Dopo l'arianizzazione delle industrie polacche (espropriazione della aziende di propriet\u00e0 di uomini ebrei da parte del governo di occupazione nazista), Aue aveva rilevato, in qualit\u00e0 di fiduciario (\"Treuhander),\" la fabbrica ove Stern lavorava, e che in precedenza era di propriet\u00e0 di uomini d'affari ebrei. Schindler mostr\u00f2 a Stern il bilancio di una societ\u00e0 che stava pensando di acquisire: una fabbrica di prodotti smaltati denominata \"Rekord\" Ltd, che aveva presentato istanza di fallimento nel giugno di quell'anno. Stern sugger\u00ec a Schindler di non intraprendere l'attivit\u00e0 come fiduciario del governo nazista, ma di acquistare direttamente l'attivit\u00e0, poich\u00e9 ci\u00f2 gli avrebbe garantito maggiore libert\u00e0 dalle direttive governative, inclusa la possibilit\u00e0 di assumere operai ebrei. Schindler acquist\u00f2 la fabbrica utilizzando i capitali di due uomini d'affari ebrei, Abraham Bankier e Samuel Wiener, che furono introdotti come lavoratori nella fabbrica stessa. Anche Stern inizi\u00f2 a lavorare come contabile nella \"D.E.F.\" \"(Deutsche Emaillewaren-Fabrik,\" Fabbrica Tedesca di Smalti) di via Lipowa. Nonostante Stern fosse ebreo e Schindler fosse un membro del Partito Nazista Tedesco, i due solidarizzarono e divennero amici. Anni dopo, Stern raccont\u00f2 cos\u00ec il loro incontro: Non sapevo cosa volesse e avevo paura... [Fino al] 1\u00ba dicembre [1939] noi ebrei polacchi fummo lasciati in pace, pi\u00f9 o meno. Certo, i nazisti avevano gi\u00e0 arianizzato le fabbriche. E se un tedesco ti faceva una domanda per strada, era obbligatorio far precedere la tua risposta dalla frase: \"Sono un ebreo...\". Ma fu solo dal 1\u00ba dicembre che fummo obbligati a indossare la stella di David. Fu proprio quando la situazione degli ebrei cominci\u00f2 a peggiorare, quando la spada di Damocle inizi\u00f2 a pendere sopra le nostre teste, che ebbi l'incontro con Oskar Schindler.In una riunione successiva, Stern inform\u00f2 Schindler che avrebbe potuto far lavorare per la sua fabbrica gli operai ebrei al posto dei polacchi. Gli ebrei avrebbero avuto un salario decisamente inferiore rispetto agli operai polacchi; tuttavia, il fatto di lavorare per una industria di propriet\u00e0 tedesca avrebbe protetto i lavoratori dalle deportazioni nei campi di lavoro forzato. Schindler segu\u00ec il suo suggerimento, e con ci\u00f2 inizi\u00f2 l'opera di salvataggio degli ebrei polacchi durante l'Olocausto.\nNel marzo del 1941, tutti gli ebrei di Cracovia che non erano ancora stati destinati altrove furono rinchiusi nel nuovo ghetto della citt\u00e0. In questa fase, gli \"ebrei di Schindler\" (\"Schindlerjuden)\" continuarono a lavorare presso la fabbrica situata in via Lipowa, a Cracovia. Tuttavia, nel marzo 1943 il ghetto fu completamente liquidato; gli ebrei che gli occupanti nazisti ritenevano \"utili\" - che cio\u00e8 potevano essere utilizzati come schiavi per il lavoro nelle fabbriche destinate a sostenere lo sforzo bellico - furono inviati al campo di lavoro di P\u0142asz\u00f3w, un sobborgo di Cracovia. Tra la forza lavoro \"necessaria\", furono compresi i lavoratori di Schindler e Stern. La popolazione ebraica \"non necessaria\" fu invece inviata nei diversi campi di sterminio in tutta la Polonia.\nA P\u0142asz\u00f3w, Stern e suo fratello Natan, insieme a Mietek Pemper e Joseph Bau, furono costretti a lavorare negli uffici amministrativi, dove entrarono frequentemente in contatto con il famigerato comandante del campo, Amon G\u00f6th. Stern e Pemper si prodigarono per evitare la chiusura, e la conseguente liquidazione, del campo di P\u0142asz\u00f3w: pur conoscendo le terribili condizioni di lavoro e di vita degli internati ebrei, erano altrettanto consci che la liquidazione del campo avrebbe significato l'invio dei prigionieri ad altri campi, e quindi la morte. Stern rimase in contatto con Schindler per tutto questo tempo, ed entrambi collaborarono per migliorare le condizioni degli ebrei internati, per esempio favorendo il trasferimento di lavoratori alla fabbrica di Schindler, garantendo la distribuzione di aiuti in denaro e cercando di informare il mondo esterno della loro situazione.\nNel 1944, quando la chiusura di P\u0142asz\u00f3w divenne inevitabile, Schindler decise di aprire una nuova fabbrica nel campo di lavoro di Br\u00fcnnlitz, ora Brn\u011bnec, nella Cecoslovacchia occupata dai nazisti. Schindler cerc\u00f2 in questo modo di evitare che i suoi operai di P\u0142asz\u00f3w fossero inviati nei campi di sterminio. Pemper, Stern e altri compilarono la famosa lista di lavoratori ebrei, dipendenti di Schindler, che dovevano essere trasferiti a Br\u00fcnnlitz. Tra questi, erano presenti i famigliari di Stern; tuttavia la madre di Stern non sopravvisse a una malattia che la colp\u00ec durante il trasferimento - assieme ad altre decine di donne ebree facenti parte del gruppo di Schindler (\"Schindlerjuden) -\" ad Auschwitz, prima che Schindler potesse organizzare il loro nuovo trasferimento a Br\u00fcnnlitz. Gli ebrei di Schindler di sesso maschile, inclusi Ithzak e Natan Stern, furono trasportati a Gross-Rosen prima di essere inviati al campo, relativamente sicuro, di Br\u00fcnnlitz.\nA Br\u00fcnnlitz Stern lavor\u00f2 direttamente con Schindler e divenne uno dei leader degli operai ebrei. A questo punto, inizi\u00f2 a profilarsi la sconfitta della Germania nazista per opera delle Forze Alleate: in questo scenario, Schindler avrebbe rischiato l'arresto a causa della sua appartenenza al Partito Nazionalsocialista e all'Abwehr. Stern e gli altri leader ebrei scrissero una lettera che testimoniava il ruolo di Schindler nel salvataggio di un consistente numero di ebrei; essi consegnarono la lettera a Schindler prima che egli fuggisse dietro le linee americane.\nDopo la guerra.\nDopo la liberazione del campo di Br\u00fcnnlitz da parte dell'Armata Rossa, Stern si trasfer\u00ec a Parigi, in Francia, e infine emigr\u00f2 in Israele. Egli si adoper\u00f2 affinch\u00e9 gli atti di Schindler fossero conosciuti nel modo pi\u00f9 ampio possibile, e arriv\u00f2 a scrivere un opuscolo sulle operazioni di salvataggio degli ebrei da parte dell'industriale ceco-tedesco. Stern e Schindler rimasero amici per il resto della loro vita, fino alla morte di Stern, avvenuta nel 1969. Si dice che Schindler \"pianse inconsolabilmente\" al funerale dell'amico.\nVita personale.\nNel 1938 Stern era fidanzato con Zofia Backenroth, che sopravvisse alla guerra nel ghetto di Drohobycz grazie al suo aspetto ariano. Il loro matrimonio fu rinviato alla fine della guerra e fu celebrato il 5 febbraio 1946 a Cracovia. Rimasero sposati fino alla morte di Stern, avvenuta all'et\u00e0 di 68 anni. Itzhak Stern \u00e8 sepolto nel cimitero ebraico di Kyriat Shaul, a Tel Aviv.\nCultura di massa.\nNel film del 1993 \"Schindler's List - La lista di Schindler\", diretto da Steven Spielberg, il personaggio di Itzhak Stern \u00e8 interpretato da Ben Kingsley. Alla fine del film, la vedova di Stern, Zofia, appare nella processione degli \"Schindlerjuden\" assieme agli attori che li hanno interpretati, nell'atto di riporre pietre sulla tomba di Schindler sul Monte Sion. Questa tradizione ebraica \u00e8 una manifestazione di rispetto per i defunti. Anche il fratello di Stern, Natan, era uno degli \"Schindlerjuden\" della processione.\nNel film, il personaggio di Ithzak Stern compendia in realt\u00e0 altri tre uomini che ebbero un certo rilievo nelle operazioni di salvataggio degli ebrei di Schindler: Mietek Pemper, Abraham Bankier e Marcel Goldberg. I quattro collaborarono alla stesura delle liste di trasferimento, cos\u00ec come a proteggere gli altri lavoratori di Schindler; tuttavia, la trasposizione cinematografica semplific\u00f2 il rapporto tra i lavoratori ebrei e Schindler ricorrendo a un unico personaggio (Stern, per l'appunto)."}
{"id": "2210056", "revid": "1938562", "url": "https://it.wikipedia.org/wiki?curid=2210056", "title": "Creazionismo (poesia)", "text": "Il creazionismo (in spagnolo \"creacionismo\") \u00e8 un movimento estetico inserito nella cosiddetta avanguardia del primo terzo del secolo XX. La sua manifestazione pi\u00f9 importante si produsse nella poesia lirica. Si basa sull'idea di una poesia come una cosa veramente \"nuova\", creata dall'autore per il gusto di se stessa, non per lodare un'altra cosa, o per piacere al lettore, e nemmeno per essere compreso dal suo stesso autore.\nCreazione e diffusione.\nIniziato a Parigi dal poeta cileno Vicente Huidobro e dal francese Pierre Reverdy, legato con le correnti avanguardiste e sperimentali europee dell'inizio del secolo XX, si inizia a diffondere in Francia a partire dal 1912 e poi in Spagna, introdotto dallo stesso Huidobro nel 1918. Il movimento ebbe fortuna tra alcuni dei poeti della Generazione del '27. Tra i suoi seguaci si trovano i poeti spagnoli Juan Larrea e Gerardo Diego.\nIdeologia.\nIl creazionismo vuole fare della poesia uno strumento di creazione assoluta: essa trova il suo significato in se stessa, ovviando alla funzione referenziale del linguaggio. In questo modo ci\u00f2 che conta veramente non \u00e8 pi\u00f9 l'oggetto della poesia, ma la capacit\u00e0 del poeta di creare ed inventare nuovi metodi poetici: l'atto della creazione \u00e8 la vera poesia.\nCome spiega lo stesso Huidobro nel 1917 nel prologo del suo libro \"Horizon Carr\u00e9\", bisogna \"creare una poesia come la natura crea un albero\": il compito del poeta \u00e8 quindi quello di inventare qualcosa di nuovo e mai esistito, se non nella testa dello scrittore."}
{"id": "2210059", "revid": "599", "url": "https://it.wikipedia.org/wiki?curid=2210059", "title": "Il giardino di Archimede", "text": ""}
{"id": "2210066", "revid": "729019", "url": "https://it.wikipedia.org/wiki?curid=2210066", "title": "David Buchan", "text": "Luogotenente della \"Royal Navy\" dal 1806, fu di stanza dal 1808 al 1817 nell'area di Terranova.\nNel 1810 comand\u00f2 una serie di esplorazioni dell'interno dell'isola canadese, al fine di stabilire dei contatti con la trib\u00f9 indigena dei Beothuk.\nNel 1818 ebbe il comando della spedizione britannica al Polo Nord. Part\u00ec con la nave \"Dorothea\", alla quale si un\u00ec anche la \"Trent\" di John Franklin, dall'arcipelago delle Svalbard, con l'intento di attraversare lo Stretto di Bering, ma le imbarcazioni rimasero bloccate fra i ghiacci, riuscendo a tornare indietro dopo molte difficolt\u00e0 e svariate settimane.\nNuovamente a Terranova dal 1819, e promosso capitano (1823), ebbe l'incarico di sceriffo dell'isola dal 1825 al 1835.\nAssociato successivamente alla Compagnia Inglese delle Indie Orientali, le cronache del tempo lo diedero disperso in mare, a causa del naufragio del vascello \"Upton Castle\", che si sarebbe verificato nel dicembre 1838, mentre seguiva la rotta da Calcutta all'Inghilterra."}
{"id": "2210067", "revid": "76963", "url": "https://it.wikipedia.org/wiki?curid=2210067", "title": "Xavier Gens", "text": "Biografia.\nDopo aver prestato il suo servizio come aiuto-regista in film come \"Ronin\" o \"Maximum Risk\" decise di intraprendere il doppio lavoro di sceneggiatore-regista nel 2007, con l'horror-splatter \"Frontiers - Ai confini dell'inferno\"."}
{"id": "2210068", "revid": "767487", "url": "https://it.wikipedia.org/wiki?curid=2210068", "title": "Fotoforo", "text": "Un fotoforo \u00e8 un organo di un animale capace di produrre luce dando luogo alla bioluminescenza.\nGruppi tassonomici.\nMolti gruppi animali marini portano fotofori, pesci, celenterati, anellidi, molluschi (soprattutto i cefalopodi), crostacei, eccetera. Nel caso della bioluminescenza terrestre in genere non si parla di fotofori (es: la lucciola non ha fotofori).\nAnatomia.\nI fotofori hanno una tale diffusione in gruppi filogeneticamente molto lontani ed hanno una tale variet\u00e0 di strutture da far pensare che si siano evoluti numerose volte in modo indipendente. Il fotoforo di un pesce mictofide \u00e8 composto da un nucleo di cellule fotogene (da cui viene prodotta la luce) a cui \u00e8 sovrapposta una lamina di tessuto trasparente con funzione di lente mentre al di sotto il fotoforo \u00e8 \"isolato\" da uno schermo assorbente di colore nero. Possono essere presenti dei riflettori.\nFisiologia.\nLa bioluminescenza \u00e8 in genere prodotta dall'incontro della luciferina con l'enzima luciferasi. Alcuni organismi effettuano questa reazione \"in proprio\" mentre molti altri producono luce attraverso colonie di batteri luminosi.\nImportanza in tassonomia.\nI pesci abissali mictofidi si possono classificare solo osservando numero, forma e disposizione dei fotofori."}
{"id": "2210077", "revid": "110157", "url": "https://it.wikipedia.org/wiki?curid=2210077", "title": "Ring Frei", "text": "Ring Frei \u00e8 il quarto album della cantante pop rock tedesca LaFee, pubblicato il 2 gennaio 2009 ed anticipato dall'omonimo singolo il 21 novembre 2008."}
{"id": "2210081", "revid": "281901", "url": "https://it.wikipedia.org/wiki?curid=2210081", "title": "Fotofori", "text": ""}
