{"id": "2321590", "revid": "466539", "url": "https://it.wikipedia.org/wiki?curid=2321590", "title": "Punto di Schelling", "text": "Nella teoria dei giochi un punto di Schelling (chiamato anche punto focale) \u00e8 una soluzione che i giocatori tendono ad adottare in assenza di comunicazione, poich\u00e9 esso appare naturale, speciale o rilevante per loro. Il concetto fu introdotto dall'economista statunitense, premio Nobel nel 2005, Thomas Schelling nel libro \"La strategia del conflitto\" (1960). In questo libro (a pagina 57), Schelling descrive un punto focale come: \"l'aspettativa di ogni giocatore su quello che gli altri si aspettano che lui si aspetti di fare\".\nEsempio.\nConsideriamo un semplice esempio: a due persone, che non possono comunicare tra loro, \u00e8 mostrato un pannello con quattro quadrati e gli viene chiesto di selezionarne uno; se e solo se entrambi selezionano lo \"stesso\" ricevono un premio. Tre quadrati sono blu e uno \u00e8 rosso. Assumiamo quindi che non conoscano nulla sull'altro giocatore, ma che entrambi vogliano vincere il premio, ragionevolmente sceglieranno entrambi il quadrato rosso. Di certo, il quadrato rosso non \u00e8 un quadrato \"migliore\" degli altri; i giocatori possono vincere scegliendo entrambi un qualsiasi quadrato. \u00c8 il quadrato \"giusto\" da scegliere solo se possiamo essere sicuri che l'altro giocatore ha scelto quello; ma per le ipotesi del gioco nessun quadrato \u00e8 certamente quello \"giusto\". \u00c8 il quadrato che si nota maggiormente e i giocatori sceglieranno quello con frequenza maggiore di tutti gli altri. Questo fatto viene verificato grazie a prove empiriche.\nSchelling stesso illustra questo concetto tramite il seguente problema: domani devi incontrare un estraneo a New York. Dove e quando lo incontri? Questo \u00e8 un gioco di coordinamento, dove tutti gli orari e tutti i luoghi della citt\u00e0 possono essere una soluzione di equilibrio. Schelling propose ad un gruppo di studenti questo quesito e trov\u00f2 che la risposta pi\u00f9 comune era: \"alla Grand Central Station a mezzogiorno\". Non c'\u00e8 nulla che rende la GCS un luogo con un payoff maggiore (il giocatore potrebbe facilmente incontrare qualcuno al bar, o nella stanza di lettura di una biblioteca pubblica), ma la sua tradizione come luogo di incontro la rende speciale, ed \u00e8 perci\u00f2 un \"Punto di Schelling\"."}
{"id": "2321592", "revid": "117642326", "url": "https://it.wikipedia.org/wiki?curid=2321592", "title": "Ferrante Imperato", "text": "Allest\u00ec un pregevole museo naturalistico presso la sua casa di Palazzo Gravina a Napoli. Il museo divenne uno dei pi\u00f9 noti in Europa e fu visitato da numerosi studiosi: inoltre si arricch\u00ec grazie alla corrispondenza ed allo scambio di campioni con altri naturalisti europei.\nI numerosi viaggi in Italia meridionale gli permisero di raccogliere molti esemplari minerali, vegetali ed animali, ma anche di osservare in dettaglio gli affioramenti geologici. Afferm\u00f2 l'importanza delle acque nel modellamento dei rilievi, interpret\u00f2 con esattezza la salinit\u00e0 del mare e descrisse le serie stratigrafiche osservate nelle cave di pozzolana."}
{"id": "2321601", "revid": "827882", "url": "https://it.wikipedia.org/wiki?curid=2321601", "title": "Francesco Ingoli", "text": "Il suo nome \u00e8 particolarmente legato alle polemiche sul sistema copernicano che egli, fautore dell'interpretazione letterale delle Scritture e sostenitore del modello astronomico di Tycho Brahe, condann\u00f2 in diversi scritti. L'opera di Niccol\u00f2 Copernico \"De revolutionibus orbium\", condannata nel 1616 dalla congregazione dell'Indice, fu revisionata secondo le proposte contenute nel suo \"De emendatione sex librorum Nicolai Copernici De revolutionibus\" e Galilei polemizz\u00f2 con lui nella sua \"Lettera a Francesco Ingoli\".\nBiografia.\nLaureato all'Universit\u00e0 di Padova in diritto civile e canonico il 17 maggio 1601, entr\u00f2 nell'Ordine dei chierici teatini e studi\u00f2 astronomia, scrivendo nel 1604 il breve saggio \"De stella anni 1604\" e nel 1607 un \"De cometa anni 1607\". Al servizio dal 1606 del legato pontificio in Romagna, il cardinale Bonifazio Caetani (1567-1617), lo segu\u00ec a Roma quando questi fu nominato membro della Congregazione dell'Indice.\nL'Ingoli frequent\u00f2 spesso l'Accademia fondata da Federico Cesi. Quale fosse l'impostazione scientifica dell'Ingoli si pu\u00f2 evincere dalla lettera al cardinale Caetani del 9 agosto 1613, nella quale scriveva di essere stato due giorni prima a uno di questi conviti, dove si disputava di matematica, di filosofia e di teologia: \u00abVi erano peripatetici, paracelsisti e telesiani. V. S. Ill.ma si pu\u00f2 imaginare se si and\u00f2 da accordo. Vi fu uno che sosteneva li cieli essere animati; se li fu adosso di mala maniera. Io li dissi, primo, che questa opinione era dannata come erronea nella Sorbona di Parisi. Secondo, che nel primo capo del Genesi si numerano li fini a' quali sono fatti da Dio le creature, et che a' corpi celesti fu detto ut essent in signa et tempora, et non ut intelligentia, che questo \u00e8 il principal fine dell'anima intellettiva [...]\u00bb.\nNel febbraio del 1616 Galileo Galilei concludeva le sue \"Considerazioni circa l'opinione copernicana\", che egli affermava essere \u00abfondata sopra potentissime ed efficacissime ragioni\u00bb, invitando i suoi oppositori a confutarla, se potevano, cominciando \u00abdall'inquisizioni astronomiche e naturali e non dalle scritturali\u00bb. Il 5 marzo 1616 fu pubblicato il decreto della Congregazione dell'Indice con il quale si condannava l'astronomia copernicana in quanto \u00abfalsa dottrina pitagorica, del tutto contraria alla sacra e divina Scrittura\u00bb, si proibiva la \"Lettera sulla mobilit\u00e0 della terra e stabilit\u00e0 del sole\" di Paolo Antonio Foscarini e si sospendevano, in attesa di \u00abespurgazione\u00bb, gli \"In Job commentaria\" di Diego de Z\u00fa\u00f1iga e le stesse \"De revolutionibus orbium\" di Niccol\u00f2 Copernico.\n\u00abDe situ et quiete Terrae\u00bb.\nSe la curia romana aveva condannato l'ipotesi copernicana per sole ragioni d'incompatibilit\u00e0 con le Scritture, l'Ingoli si assunse il compito di confutarla anche sulla base di argomentazioni fisiche e astronomiche: nel 1616 pubblic\u00f2 cos\u00ec la \"De situ et quiete Terrae contra Copernici systema Disputatio\", indirizzata direttamente a Galilei. L'Ingoli porta venti argomenti a favore dell'ipotesi geocentrica di cui quattro sono di natura teologica. Nel \"Genesi\" Dio disse \u00abfiant luminaria in firmamento Caeli\u00bb, dove le \"luminaria\", che sono per l'Ingoli il Sole e la Luna, si trovano nell'\u00abespansione del cielo\u00bb e perci\u00f2 non possono trovarsi al suo centro. Il secondo argomento \u00e8 quello dell'opposizione tra cielo e inferno, il quale \u00e8 al centro della Terra e dunque \u00abun luogo remotissimo dal cielo\u00bb. L'Ingoli cita poi il passo famoso di Giosu\u00e8 e conclude le argomentazioni teologiche ricordando il decreto sull'edizione e l'uso dei libri sacri stabilito dal Concilio tridentino: \u00abnon si pu\u00f2 negare che a quei santi padri dispiaccia un'interpretazione contraria al consenso dei Padri\u00bb.\nLe argomentazioni scientifiche presentate dall'Ingoli sono tratte, insieme con alcuni richiami a Tolomeo e ad Aristotele, soprattutto dal primo degli \"Epistolarum astronomicarum libri\" di Tycho Brahe, scritto in polemica contro il copernicano Christoph Rothmann. Uno solo \u00e8 il personale contributo scientifico dell'Ingoli, attinente al principio della parallasse, da lui svolto con un risultato \u00aba dir poco sconfortante\u00bb. Da Tycho, Ingoli riprende il noto argomento della torre, secondo il quale una sfera di piombo lasciata cadere da una torre altissima non dovrebbe attingere il punto della Terra alla base della sua perpendicolare, a causa del moto di rotazione terrestre; un argomento dell'astronomo danese contro il movimento terrestre intorno al Sole era la considerazione che le comete - che Tycho supponeva si muovessero circolarmente - distanti dalla Terra quanto le stelle fisse e in opposizione al Sole, avrebbero dovuto mostrare gli apparenti arresti e retrogradazioni quali si osservano nel moto dei pianeti, cosa che invece non avveniva.\nUn altro argomento a favore della tradizionale descrizione dell'Universo, ripreso da Aristotele e condiviso dal \u00abmoderno\u00bb Brahe, \u00e8 che la Terra sia un corpo grave e come tale destinato a occuparne il centro, a differenza dei corpi celesti, che sarebbero invece privi di gravit\u00e0. Dio diede alla Terra, \u00abper la sua stabilit\u00e0, un corpo pigro, crasso, inadatto al movimento perpetuo e circolare\u00bb, mentre i corpi celesti, sostiene Tycho Brahe, \u00ablucidi e ignei\u00bb, sono particolarmente \u00abadatti a un moto velocissimo e continuo, quasi a mostrare come in uno specchio la divina maest\u00e0\u00bb.\nIn conclusione, l'Ingoli invitava Galileo a rispondere alle sue argomentazioni scientifiche, un invito che Galilei non raccolse, stante il clima non favorevole alle polemiche, dopo il decreto della Congregazione dell'Indice e il suo incontro con il cardinale Bellarmino. Anche il Campanella, che si era offerto di intervenire a favore di Galileo contro lo scritto dell'Ingoli, non ricevette risposta.\nIl 10 marzo 1616, cinque giorni dopo la pubblicazione del decreto di proibizione del sistema copernicano, Francesco Ingoli fu nominato, su proposta del cardinale e membro del Sant'Uffizio Orazio Lancellotti, consultore della Congregazione dell'Indice. Poich\u00e9 nel decreto del 5 marzo si prevedeva la \u00abcorrezione\u00bb dei \"De revolutionibus orbium\", eliminandovi i passi dove l'eliocentrismo era presentato quale realt\u00e0 naturale e non modello ipotetico, il 2 aprile 1618 egli present\u00f2 alla congregazione una sua \"De emendatione sex librorum Nicolai Copernici De revolutionibus\", che fu fatta esaminare dai lettori di matematica del Collegio romano. Il 1\u00ba luglio i matematici gesuiti del Collegio, tra i quali Christoph Grienberger e Orazio Grassi, approvarono la relazione dell'Ingoli e la congregazione stabil\u00ec che il libro di Copernico fosse emendato seguendo le sue proposte.\nLa risposta di Keplero e la replica dell'Ingoli.\nLa notizia del decreto dell'Indice giunse anche in Germania, da dove Keplero, nel settembre del 1617, chiedeva maggiori informazioni al protomedico della corte imperiale a Praga, l'italiano Tommaso Mingoni, che gli fece pervenire, tramite suoi amici di Roma e di Padova, anche la \"Disputatio\" dell'Ingoli. Nel maggio del 1618 Mingoni ricevette dall'astronomo tedesco i primi tre libri della sua nuova \"Epitome astronomiae copernicanae\" e una \"Responsio ad Ingoli disputationem\".\nKeplero respinge le varie argomentazioni anti-copernicane contenute del \"De situ et quiete Terrae\" e sostiene che la Scrittura si occupa di fede e di problemi etici, mentre quando accenna a questioni che riguardano la forma e la struttura della natura essa adopera un linguaggio aderente al senso comune che i dati sensibili offrono all'uomo, mentre il compito della scienza \u00e8 di andare oltre le apparenze, scoprendo l'autentica realt\u00e0 dei fenomeni. Non ha perci\u00f2 senso - come propongono l'Ingoli e i teologi del tempo - rimanere fermi al significato letterale offerto dai passi della Bibbia che trattano della conformazione della natura, n\u00e9 \u00e8 necessario - come invece ritenevano Galileo e Foscarini - che lo scienziato si trasformi in un teologo per proporre nuove interpretazioni scritturali che accordino scienza e Bibbia: \u00abquesto mondo va lasciato alle dispute umane, come scrive il sapiente: i profeti tendono a cose pi\u00f9 alte, alla lode di Dio e ai dogmi\u00bb.\nCinque mesi dopo, il 13 ottobre 1618, Ingoli rispondeva con le sue \"Replicationes De situ et motu Terrae contra Copernicum ad Ioannis Kepleri Caesari mathemathici Impugnationes contra disputationem de eadem re ad d. Galilaeum de Galilaeis Gymnasii Pisani mathematicum celeberrimum scriptam\", dedicate al maestro di camera di Paolo V e consigliere dell'imperatore, Ludovico Ridolfi, che lo aveva sollecitato a intervenire affinch\u00e9 perdessero forza \u00abquei falsi dogmi di Copernico che da qualche anno a questa parte hanno trovato credito per l'attivismo e lo zelo di alcuni individui troppo amanti delle novit\u00e0, e finalmente sarebbero rientrati nell'oscurit\u00e0 che merita la loro incertezza\u00bb.\nLe argomentazioni dell'Ingoli sono tratte dalla Scrittura, dalla filosofia di Aristotele e dalla teologia di Tommaso d'Aquino: cos\u00ec, egli scrive che \u00abnon ci risulta che Dio abbia impresso il movimento alla Terra, anzi dalla Sacra Scrittura apprendiamo l'immobilit\u00e0 della Terra [...] Non si pu\u00f2 dubitare dell'assurdit\u00e0 dell'opinione che la Terra possieda un'anima motrice; in primo luogo, perch\u00e9 secondo l'ordine naturale l'anima motrice presuppone sempre quella sensitiva, come accade negli animali, o quella vegetativa, come nelle piante [...] In secondo luogo, se anche si ammettesse nella Terra un'anima vegetativa, essa non avrebbe le capacit\u00e0 di movimento richieste da Keplero: infatti l'anima motrice che accompagna quella vegetativa non \u00e8 capace di conferire altro moto che quello di crescita, proprio quello che Keplero nega alla Terra\u00bb. Poi, all'invito di Keplero di tenere separate la scienza e la fede, Francesco Ingoli non poteva che rispondere negativamente, poich\u00e9 \u00abtranne sant'Agostino, gli altri santi interpretano la Scrittura in senso non figurato\u00bb.\nLo scritto dell'Ingoli si conclude con una difesa dell'autorit\u00e0 della Chiesa romana anche in materia di scienza: \u00abQuanto alla pretesa di interpretare la Scrittura contro il comune senso dei Padri nei luoghi in cui non si tratta di argomenti di fede o dei costumi, io trovo che questa opinione sia pericolosissima e che contenga errori non trascurabili. Infatti l'interpretazione della Sacra Scrittura \u00e8 riservata alla Chiesa e al Santo Pontefice Romano, ai quali spetta il giudizio del vero e genuino significato dei libri sacri\u00bb; e vedeva nell'\u00aberesia luterana\u00bb l'origine e la causa delle nuove idee, \u00abconsiderando che la Chiesa Tedesca, l'Anglicana e altre Chiese prima vicinissime a Roma non solo non dialogano con quella Romana, ma apertamente la contrastano e la dilacerano con calunnie intollerabili\u00bb.\nNella polemica con Keplero, egli aveva contestato diversi passi dell'\"Epitome\" dell'astronomo tedesco; su questo scritto l'Ingoli redasse una relazione per la Congregazione dell'Indice, che il 10 maggio 1619 condann\u00f2 l'opera di Keplero. La stessa congregazione emise l'anno dopo, il 15 maggio 1620, il decreto di correzione del \"De revolutionibus\" di Copernico, affidandone il compito all'Ingoli.\nI tentativi di confutazione del sistema copernicano furono continuati dall'Ingoli anche nel suo \"De cometa anni 1618 tractatus\", finito di comporre il 21 febbraio del 1619. L'apparizione di tre comete, osservate nel 1618, suscit\u00f2 nuove discussioni, in particolare nel circolo degli intellettuali che si riunivano presso il cardinale Scipione Cobelluzzi, dei quali facevano parte, tra gli altri, l'Ingoli, Giovanni Remo Quietano e Giovanni Battista Agucchi, ai quali il cardinale aveva chiesto \u00abse dal moto di questa cometa si potesse in qualche modo confutare il moto copernicano della Terra\u00bb.\nNel 1620 l'Ingoli divenne segretario del cardinale Alessandro Ludovisi: l'elezione di quest'ultimo al papato, nel febbraio del 1621, con il nome di Gregorio XV, impresse una forte accelerazione alla sua carriera. Fu nominato cameriere d'onore e fu mandato a Bologna al seguito del nipote del papa, Ludovico Ludovisi, divenuto arcivescovo di quella citt\u00e0, dove compose il \"De parochis et eorum officio libri quatuor\". A Roma fu nominato segretario della congregazione di Propaganda Fide, appena fondata il 6 gennaio del 1622, e incaricato della riforma del conclave, desiderata da Gregorio XV con l'introduzione del voto segreto e una maggioranza dei due terzi dei partecipanti richiesta per l'elezione del pontefice, occupandosi anche della riforma del cerimoniale dell'elezione, scrivendo nel 1622 un \"Caeremoniale continens ritus electionis Romani pontificis\" e un \"Compendio delle cose pi\u00f9 principali contenute nel cerimoniale di Gregorio XV de electione Romani pontificis\", nel 1623. A seguito di questo suo impegno, fu nominato segretario della congregazione del Cerimoniale.\nLa \"Lettera\" di Galilei.\nDopo la morte di Gregorio XV, il 6 agosto 1623 saliva al pontificato, con il nome di Urbano VIII, il cardinale Maffeo Barberini, buon amico, in quel periodo, di Galilei, il quale si sent\u00ec cos\u00ec incoraggiato a riprendere attivamente la difesa del sistema copernicano e rispondere finalmente alla \"Disputatio\" che l'Ingoli gli aveva indirizzato otto anni prima. Scrisse cos\u00ec la \"Lettera a Francesco Ingoli\" nel settembre del 1624, senza affrontare questioni teologiche e tuttavia consapevole delle gravi conseguenze che la condanna della dottrina copernicana, formulata nel decreto del 5 marzo 1616, potevano arrecare a lui e a qualunque scienziato che vivesse in un paese cattolico.\nScriveva infatti Galileo di sapere che gli scienziati \u00aberetici\u00bb di maggior grido erano \u00abtutti dell'opinion di Copernico\u00bb e intendeva mostrare che gli scienziati cattolici mantenevano fede al vecchio sistema tolemaico \u00abnon per difetto di discorso naturale\u00bb o per non riconoscere le \u00abragioni, esperienze, osservazioni e dimostrazioni\u00bb dei copernicani, \u00abma per la reverenza che portiamo alle scritture de i nostri Padri e per il zelo della religione e della nostra fede\u00bb. Si \u00e8 dunque tolemaici (o tychonici) per necessit\u00e0 di fede religiosa, ma si \u00e8 copernicani per convinzione scientifica: da questa premessa, Galileo riteneva di poter confutare le argomentazioni geocentriche dell'Ingoli senza tuttavia \u00absostener per vera quella proposizione che gi\u00e0 \u00e8 stata dichiarata per sospetta e repugnante\u00bb.\nReplicando all'argomento della parallasse presentato dall'Ingoli - nella Luna si ha maggior parallasse che nel Sole - Galileo osservava che l'Ingoli si era \u00abformato il concetto che la maggior lontananza dal firmamento sia causa di maggior parallasse\u00bb, deducendone che la Terra, a cui la Luna \u00e8 pi\u00f9 vicina del Sole, fosse al centro dell'Universo: \u00abora, che la Terra, e non il Sole, sia nel centro del firmamento, \u00e8 quello che \u00e8 in questione, e voi lo supponete per noto\u00bb.\nGalileo non si pronunciava sul problema se l'Universo fosse finito o infinito: \u00ab\u00e8 ancora indeciso (e credo che sar\u00e0 sempre tra le scienze umane) se l'universo sia finito o pure infinito\u00bb. Perci\u00f2 non si poteva decidere dell'esistenza di un'orbita delle stelle fisse, che l'Ingoli dava per scontata, poich\u00e9 si poteva ragionevolmente credere che esistessero molte altre stelle \u00abnon osservabili con i telescopii fabbricati fin qui\u00bb e sia di maggiore che di minore grandezza del nostro Sole, ma della stessa sua natura: \u00able fisse, Sig. Ingoli, risplendono per loro medesime, come altrove ho provato, s\u00ec che nessuna cosa gli manca per poter esser chiamate e stimate Soli\u00bb. Il Sole non \u00e8 altro che una delle tante stelle fisse.\nRiguardo al moto terrestre, negato dall'Ingoli con la considerazione che essa sarebbe particolarmente grave e pertanto, a suo avviso, inadatta al movimento, Galilei osservava come l'esperienza mostrava che pi\u00f9 sono pesanti i corpi e pi\u00f9 velocemente si muovono: pi\u00f9 \u00abun sughero che una penna, pi\u00f9 un legno che un sughero, pi\u00f9 del legno una pietra, e pi\u00f9 di questa un pezzo di piombo\u00bb. Ci\u00f2 stabilito, Galilei osservava che la Terra non era n\u00e9 grave n\u00e9 leggera, come qualunque altro corpo celeste: \u00abgravit\u00e0, appresso di me (e, credo, appresso la natura), \u00e8 quella innata inclinazione per la quale un corpo resiste all'esser rimosso dal luogo suo naturale, e per la quale, quando forzatamente ei ne sia rimosso, spontaneamente vi ritorna\u00bb. La gravit\u00e0 non ha perci\u00f2 alcuna funzione nello stabilire il luogo e il moto della Terra e degli altri corpi celesti: se la Terra \u00abha da natura inclinazione al moto, questa non pu\u00f2 esser se non al moto circolare\u00bb, come gli altri pianeti, nel quale non si ha cambiamento di luogo, percorrendo sempre la stessa orbita.\nLa lettera, inviata a Roma all'amico Guiducci perch\u00e9 la presentasse all'Ingoli e la diffondesse pubblicamente, fu invece mantenuta riservata. Era avvenuto nel frattempo che la pubblicazione de \"Il Saggiatore\" galileiano aveva scontentato gli ambienti tradizionalisti, che avevano ravvisato in quell'opera una difesa di Copernico, tanto che la si voleva proibire. Non era dunque il caso di far conoscere la lettera all'Ingoli, nella quale - scriveva a Galilei il Guiducci - \u00abl'opinione del Copernico \u00e8 difesa \"ex professo\", e se bene vi si dice apertamente che mediante un lume superiore \u00e8 scoperta falsa, nondimeno i poco sinceri non la crederanno cos\u00ec e tumultueranno di nuovo\u00bb.\nNelle sue funzioni di segretario di Propaganda Fide, l'Ingoli si occup\u00f2 dell'attivit\u00e0 missionaria in America e in Africa, cercando di ottenere la massima autonomia dalle autorit\u00e0 coloniali spagnole e portoghesi e operando, nello stesso tempo, uno stretto controllo sull'attivit\u00e0 degli ordini missionari. A questo scopo furono costituite da Urbano VIII le congregazioni \"Super facultates missionariorum\", \"Super dubiis Orientalium\" e \"Super correctione Euchologii Graecorum\", della quale fu segretario. Spieg\u00f2 gli obiettivi dell'opera missionaria nella sua \"Relazione delle quattro parti del mondo\", si occup\u00f2 della fondazione, presso il palazzo di Propaganda Fide, della Tipografia poliglotta, incaricata della stampa di libri destinati alle popolazioni colonizzate, e intervenne anche nelle polemiche suscitate dal rifiuto della congregazione delle \"Dame inglesi\" di Mary Ward di sottostare all'obbligo della clausura, sollecitandone e ottenendone la condanna.\nFrancesco Ingoli mor\u00ec a Roma nel 1649 e fu sepolto nella chiesa di Sant'Andrea della Valle."}
{"id": "2321627", "revid": "101768", "url": "https://it.wikipedia.org/wiki?curid=2321627", "title": "Invaders must die", "text": ""}
{"id": "2321628", "revid": "666668", "url": "https://it.wikipedia.org/wiki?curid=2321628", "title": "Campionato croato di calcio a 5 2007-2008", "text": "Il Campionato croato di calcio a 5 2006-2007 \u00e8 stato il sedicesimo campionato croato di calcio a 5. Si \u00e8 svolto per la terza volta con la formula dei playoff dopo il girone unico ed ha visto trionfare per la prima volta la squadra dell'Hmnk Gospi\u0107."}
{"id": "2321629", "revid": "1543377", "url": "https://it.wikipedia.org/wiki?curid=2321629", "title": "Tom DeLonge", "text": "Biografia.\nAdolescenza.\nCresciuto con sua madre, un'agente immobiliare, e suo padre Tom Sr., dirigente di un'agenzia elettrica, Tom ha un fratello maggiore di nome Shon e una sorella minore, Kari.\nNonostante una situazione familiare buona, non gli sono mancati i problemi. Gi\u00e0 in giovane et\u00e0 ebbe a che fare con l'alcool fino a venir espulso persino dalla scuola che frequentava, insieme al suo miglior amico. Al suo ritorno per\u00f2 venne accolto trionfalmente dai suoi compagni che lo soprannominarono \"Homecoming King\". \nIl suo primo rapporto con la musica avvenne all'et\u00e0 di 11 anni, quando i suoi genitori gli regalarono una tromba; in seguito per\u00f2 decise di imparare a suonare la chitarra, dopo che all'et\u00e0 di sedici anni ne ricevette una in regalo da un gruppo di amici, ma \u00e8 mentre si trovava in una festa ad ascoltare gruppi come Descendents, Stiff Little Fingers e Dinosaur Jr., che si innamor\u00f2 del punk.\nCarriera.\nNel 1992 form\u00f2 i Blink insieme a Mark Hoppus e Scott Raynor (quest'ultimo successivamente rimpiazzato da Travis Barker), che pi\u00f9 tardi, in seguito ad un contenzioso con un omonimo gruppo irlandese, divennero i Blink-182, nome con il quale sono diventati celebri.\nCon il batterista del gruppo, Travis Barker ha dato vita nel 2002 ad un progetto parallelo, i Box Car Racer, band rock creata da Tom mentre i Blink-182 si stavano prendendo una pausa, poich\u00e9 sentiva che doveva esprimere in qualche modo i sentimenti che provava in quel periodo e che non aveva modo di esprimere con la band. Il gruppo si \u00e8 sciolto dopo un solo anno di attivit\u00e0 per volere di Tom.\nDopo lo scioglimento dei Blink-182, fonda nel 2005 gli Angels &amp; Airwaves, con cui ha prodotto attualmente cinque dischi: \"We Don't Need to Whisper\" (2006), \"I-Empire\" (2007), \"Love\" (2010) e \"Love Part 2\" (2011), \"The Dream Walker\" (2014) ed un film, \"Love\" (2011) di cui l'omonimo album \u00e8 colonna sonora.\nDopo l'estate 2009 in tour per l'America dopo la riunione avvenuta a febbraio, i Blink-182 hanno deciso di prendersi un periodo di riposo per la fine dell'anno, per poi rincontrarsi nel 2010 per iniziare la registrazione del nuovo album. Nell'estate 2010 si \u00e8 svolto il loro tour europeo terminato a Bologna con l'I-Day festival del 4 settembre dello stesso anno. Dopo esso, da fine settembre fino a fine 2010 i Blink-182 si sono concentrati sui lavori per il nuovo album, il quale \u00e8 uscito il 27 settembre 2011, anticipato dal singolo \"Up All Night\", uscito il 15 luglio 2011.\nIl 18 dicembre 2012, dopo un tour con gli Angels And Airwaves a primavera e uno con i Blink-182 in estate, sono usciti l'EP Dogs Eating Dogs dei Blink-182 e il doppio EP Stomping the Phantom Break Pedal degli Angels And Airwaves. Nel 2014 esce The Dream Walker degli Angels And Airwaves, realizzato in collaborazione con il membro della band Ilan Rubin.\nIl 30 dicembre 2014 il manager di DeLonge informa con una mail Mark Hoppus e Travis Barker che a Tom non interessa registrare e che preferisce occuparsi di affari extra-musicali. Nella mail viene riferito che Tom DeLonge rimarr\u00e0 fuori dalla band a tempo indeterminato. A questa mail segue un'intervista di Hoppus e Barker su Rolling Stone, durante la quale i due riferiscono di come DeLonge si sia comportato nei loro confronti durante tutti questi anni e di come la situazione attuale ricalchi quella gi\u00e0 avvenuta nel 2004. Il gruppo, dichiarano i due, sarebbe dovuto entrare in studio di registrazione a breve ma Tom DeLonge avrebbe rifiutato qualsiasi tipo di attivit\u00e0 riguardante registrazioni e/o concerti con i Blink-182, ponendo di fatto fine alla collaborazione con gli altri due membri del gruppo. Barker dichiara nell'intervista di come la \"reunion\" dei Blink-182 potrebbe essere stata utilizzata da DeLonge come un mezzo economico.\nQualche ora pi\u00f9 tardi arrivano le prime smentite da parte dell'interessato Tom DeLonge, il quale dichiara di non aver lasciato il gruppo e di come in realt\u00e0 stesse programmando un concerto a New York.Nel gennaio 2015 Tom lascia ufficialmente i Blink-182, facendo saltare le registrazioni del nuovo album previste all'inizio del mese.\nVita privata.\nOggi vive a San Diego, California senza pi\u00f9 Jennifer Jenkins, sua moglie dal 26 maggio 2001 fino al 2019 e da cui ha avuto, il 15 luglio 2002, una figlia di nome Ava Elizabeth e il 16 agosto 2006 un figlio di nome Jonas Rocket. DeLonge e la moglie hanno divorziato nel settembre 2019.\nTom \u00e8 noto per la sua passione per l'ufologia e i libri sulle cospirazioni e ha fondato la \"To the Stars Academy of Arts &amp; Science\", un'organizzazione privata composta da scienziati, ingegneri aerospaziali e molte altre persone con lo scopo di studiare spazi inesplorati della scienza e della tecnologia, compresi argomenti quali UFO e vita extraterrestre..\nHa sostenuto John Kerry nel 2004 per le elezioni presidenziali come candidato per il partito democratico. In un'intervista con \"absolutepunk.net\" ha anche definito Barack Obama come il suo ideale candidato presidenziale, aggiungendo che pure \"Hillary Clinton non sarebbe male\".\nNel 2007 \u00e8 stato lanciato il social network da lui fondato, Modlife, una piattaforma interattiva per artisti e celebrit\u00e0.\n\u00c8 il proprietario della Macbeth Footwear, una linea di calzature da lui fondata. Il marchio statunitense Atticus Clothing di abbigliamento, nato in California nel 2001, fu fondata da Mark Hoppus e Tom DeLonge. Per il nome ed il logo i due musicisti si sono ispirati ad Atticus Finch, uno dei personaggi del libro \"Il buio oltre la siepe\" di Harper Lee. La band con questa iniziativa ha l'obiettivo di aiutare le piccole band alternative di tutto il mondo, supportando eventi, compilation e festival.\nStrumentazione.\nTom usa due chitarre disegnate esclusivamente per lui, la Gibson ES-333 DeLonge, marrone con una striscia color crema che corre dal manico alla fine della chitarra con un solo pick-up Gibson Dirty Fingers al ponte e meccaniche autobloccanti Sperzel utilizzata per la registrazione dell'ultimo album e usata tuttora con gli Angels &amp; Airwaves e, fino al 2002 la Fender Tom DeLonge Stratocaster, con un solo pick-up Humbucker Seymour Duncan Invader al ponte. All'inizio della sua carriera nei Blink-182, Tom usava solamente un Mesa Boogie Triple Rectifier e una Fernandes stratocaster bianca presente anche nei video Dammit e m+m's, con un pick-up DiMarzio X2N al ponte e due single coil. Successivamente, nel 1998 inizio a utilizzare anche una Gibson Les Paul. Dal 1999, utilizzo la sua Fender Stratocaster creata in collaborazione con la storica casa produttrice americana La strumentazione, a partire dal 1999, era collegata ad un Mesa boogie Triple Rectifier e a.una Marshall JCM 900, con relativi cabinet 4x12 e 2x12 nei live. Ci\u00f2 che contraddistingueva il suo vecchio suono era la giusta combinazione dei due amplificatori per ottenere una distorsione che seppur molto spinta risultava sempre molto dinamica, dato che Delonge univa il suono distorto proveniente da due 4x12 collegate al Mesa al suono pulito della JCM900, collegata ad una sola 4x12. Ne risultava che i cabinet in distorsione erano esattamente il doppio dei cabinet da cui proveniva il suono pulito e che quest'ultimo era ottenuto solamente dalla JCM900. Ci\u00f2 si pu\u00f2 notare anche nei live girati nel 2000/2001 in poi, dove vi erano presenti 3 cabinet 2x12 e 3 cabinet 4x12, per entrambi rispettivamente uno dedicato al pulito e due alla distorsione. Mano a mano che la sua carriera procedeva, ha cominciato a usare un sistema a rack, sempre accompagnato dal Triple Rectifier, che includeva due preamplificatori, un Marshall JMP-1 e un Mesa Boogie Triaxis, due finali di potenza, un Marshall EL34\u00a0100/100 e un Mesa Boogie 2:90, e uno switcher Voodoo Labs GCX, il tutto controllato da un controller midi Custom Audio Electronics. Era inoltre presente un'unit\u00e0 di alimentazione Furman e un'unit\u00e0 wireless Shure.\nPer gli Angels &amp; Airwaves Tom faceva uso dello stesso sistema rack senza la Triple Rectifier, ma con un multieffetto TC Electronics G-Force e due speaker simulator Palmer PGA-04.\nDopo la riunione dei Blink-182, Tom usa due Fender '65 Twin Reverb per i puliti e due Vox AC30H2 per i distorti. Negli Angels &amp; Airwaves usa gli stessi amplificatori, ma solo due per ogni tipo, mentre il secondo chitarrista David Kennedy usa gli altri due.\nTom usa anche un sintetizzatore, sia nei blink-182 che negli Angels &amp; Airwaves, col quale si occupa delle parti elettroniche delle canzoni live."}
{"id": "2321637", "revid": "468393", "url": "https://it.wikipedia.org/wiki?curid=2321637", "title": "Pessano con Bornago", "text": "Pessano con Bornago (\"Pessan con Bornagh\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nIl comune ha un'area di 6,66 chilometri quadrati e fa parte del territorio della Martesana.\nOrigini del nome.\nIl nome \"Pessano\" \u00e8 con ogni probabilit\u00e0 di origine gallo-romana, forse da un proprietario dei terreni di nome Pettius o Pettianus. La desinenza latina \"-anum\" denota una propriet\u00e0 fondiaria, ed \u00e8 tipica di paesi di origine romana.\nPi\u00f9 antico sembra essere invece il toponimo \"Bornago\", che pu\u00f2 invece derivare da un capovillaggio insubre di nome \"Bornos\" (=\"il furioso\"), con l'aggiunta della desinenza tipicamente celtica \"\"-akon\", indicante un luogo abitato.\nIl torrente che scorre nel paese, chiamato Molgora, deriva dal celtico \"murg\"\" che significa \"fiume di confine\". La localit\u00e0 Valera, che comprende una cascina, \u00e8 situata ad ovest del torrente tra i comuni di Pessano con Bornago e Carugate, pare che il suo nome derivi dal latino \"\"vallis\" ed \u00e8 probabile che indicasse l'edificazione del piccolo villaggio in una zona pianeggiante oltre il Molgora.\nLa Cascina Canepa prende forse il nome dalla canapa, che veniva coltivata e lavorata in paese assieme al lino gi\u00e0 in et\u00e0 romana ma soprattutto a partire dall'et\u00e0 medievale, quando la cascina probabilmente venne edificata e a fianco della quale \u00e8 ragionevole pensare che sorgessero davvero coltivazioni di canapa. Alternativamente la Cascina Canepa prende semplicemente il nome da una famiglia che vi risiedeva.\nLa Cascina Castiona \u00e8 certo che derivi il suo nome dalla famiglia Castiglioni che ne era proprietaria, ma la Cascina Bragosa deve molto probabilmente il suo nome a \"brago\"\" che in celtico significa \"fango\", perch\u00e9 costruita su terreni fangosi oppure dove precedentemente sorgeva una palude. La Cascina Bosco prende evidentemente il suo nome dalla vicinanza con i boschi che si estendevano in tutta l'Insubria.\nGeografia fisica.\nPessano con Bornago \u00e8 situato nella Pianura Padana, precisamente nell'alta pianura lombarda, nella Martesana al confine con la Brianza, che comprende invece la limitrofa Caponago. Si trova 18\u00a0km a nord-est rispetto al centro di Milano. La sua altitudine varia da 142 a 156\u00a0 e il centro si trova a 148\u00a0m.\nIl terreno, di tipo alluvionale e argilloso, si \u00e8 formato in seguito al deposito di detriti da parte del fiume Adda, che oggi scorre 11\u00a0km ad est del paese e in seguito all'erosione delle Prealpi da parte dei ghiacciai del Quaternario che hanno trasportato le rocce triturate a valle.\nAnticamente infatti, le ultime lingue dei ghiacciai alpini si estendevano anche sul territorio dove ora sorge Pessano con Bornago. Il paese si trova inoltre su una linea immaginaria ovest-est al di sotto della quale i fiumi terminano il loro carattere torrentizio e placano il loro corso, allargandosi.\nIl duplice carattere del terreno che gli conferisce una grande capacit\u00e0 di assorbimento dell'acqua rende quest'area poco soggetta ad allagamenti ed inondazioni anche in seguito ad intense e prolungate piogge che a Pessano possono arrivare a 1.500\u00a0mm all'anno (con un range di 1.000-1.500\u00a0mm); ci\u00f2 la rende pi\u00f9 piovosa del capoluogo.\nTuttavia la linea idrogeologica pi\u00f9 importante per la geografia del paese \u00e8 la linea delle risorgive (o dei fontanili), che si estende dal Monferrato sin nella provincia di Trieste. Pessano con Bornago si trova circa 5\u00a0km al di sopra di questa linea che distingue terreni pi\u00f9 fertili e adatti alle colture a sud e terreni pi\u00f9 aridi e meno fertili a nord.\nTale fertilit\u00e0 \u00e8 dovuta alla riemersione delle acque provenienti dai terreni morenici al di sopra dello strato argilloso e quindi al di sopra di quello ghiaioso. Ci\u00f2 permette la coltivazione di alcune colture come il riso, una migliore crescita dell'erba (sino a cinque tagli all'anno) e la creazione delle marcite. D'inverno il fenomeno delle sorgive spesso impedisce alla neve di depositarsi e all'acqua stagnante di gelare, essendo la temperatura dell'acqua circa , permettendo la crescita dell'erba e dunque maggiori possibilit\u00e0 di allevamento del bestiame per la produzione di latticini e di carne. Infatti, la zona del milanese a sud di questa linea che trapassa i comuni di Melzo, Pozzuolo Martesana e Cassano d'Adda \u00e8 nota per la sua produzione casearia.\nIl paese non \u00e8 particolarmente soggetto alle nebbie (solo 20-25 giorni all'anno) che invece sono molto pi\u00f9 comuni (sino al doppio della frequenza) a sud della linea dei fontanili. Tutto ci\u00f2 rende il terreno di Pessano con Bornago e dei paesi limitrofi a nord della linea delle sorgive potenzialmente meno produttivi rispetto ai corrispettivi a sud. Il territorio di Pessano con Bornago \u00e8 attraversato per circa 3,5\u00a0km dal torrente Molgora, che nasce a Giovenzana, presso Colle Brianza, e termina nella Muzza, presso Truccazzano dopo 38\u00a0km di corso.\nStoria.\nEpoca celtica e romana.\nIl territorio intorno a Pessano con Bornago fu abitato dagli Insubri per almeno 500 anni prima della conquista romana della Gallia Cispadana e si collocava nella loro terra ricca di foreste, paludi e torrenti, l'Insubria. Gli Insubri erano un popolo di allevatori e cacciatori, si cibavano quasi esclusivamente di carne dato che i terreni disponibili erano pochi, poco produttivi essendo al di sopra della linea dei fontanili e loro stessi non erano un popolo particolarmente dedito all'agricoltura.\nI pascoli per il bestiame erano creati disboscando parte delle foreste di querce, betulle ed ontani che ricoprivano gran parte del territorio, l'acqua era abbondante dato che dentro il territorio di Pessano con Bornago scorre il torrente Molgora. La cacciagione nelle foreste era abbondante e costituita da cervi, cinghiali e da svariati tipi di uccelli, tra cui il fagiano, non mancavano per\u00f2 volpi e lupi. Non era conosciuta la tecnica dell'irrigazione, n\u00e9 la bonifica dei terreni paludosi.\nLa vite fu importata solo dagli Etruschi che intrattenevano scambi commerciali con gli Insubri, i quali, come tutte le popolazioni celtiche stanziatesi in Italia, facevano gran consumo di vino a discapito dei parenti nordici che consumavano birra. Essi istruirono gli insubri alla coltivazione della vite sul \"rumpus\", cio\u00e8 maritata agli alberi lasciando i tralci lunghi, poich\u00e9 la vite etrusca cresce bene solo se legata a sostegni, come ancora si coltiva da queste parti. Gli insubri, d'altronde, conoscevano gi\u00e0 la vite selvatica (\"labrusca\", cio\u00e8 la pianta che cresce ai margini dei campi), che in milanese corrente \u00e8 \"\"lambrusch\", da cui poi deriv\u00f2 il nome del noto vino emiliano Lambrusco, prodotto per\u00f2 da vite etrusca.\nQuando i romani vi giunsero, notando l'estensione della coltivazione della vita etrusca, chiamarono quella pianta \"arbustum gallicum\"\", bench\u00e9 fosse stata importata dall'Etruria. Gli etruschi istruirono gli insubri anche sulla coltivazione a maggese del terreno. I villaggi degli insubri, abitati da poche famiglie e governati da un capofamiglia (da cui prendevano spesso il nome), erano distinziati pi\u00f9 o meno allo stesso modo l'uno dall'altro ed erano costituiti da un nucleo centrale abitato circondato da pascoli ai cui margini si estendevano boschi. Nel 192 a.C. la Repubblica Romana, dopo aver allacciato scambi commerciali con l'Insubria, costituisce la provincia della Gallia Cispadana e inizia, come accadeva dopo ogni conquista, la suddivisione dei suoi terreni, compreso quello di Pessano con Bornago.\nCiascun terreno veniva suddiviso dai gromari romani a partire dal centro di un paese rispettando il cardo (che si estendeva in direzione nord-sud) e il decumano (ovest-est) in quadrati di 710 metri per lato (uno jugero), cio\u00e8 50 acri. Le strade che corrispondevano al cardo e al decumano di ciascun paese erano rispettivamente la \"strata glarea\" e la \"strata terranea\". Pessano con Bornago conserva ancora oggi resti evidenti della centuriazione romana e di entrambe queste strade. La \"strata glarea\" non \u00e8 altro che l'odierna via Provinciale che collega Pessano con Bornago a Caponago a nord e a Gorgonzola a sud, ed ancora pi\u00f9 evidente la \"strata terranea\" di Pessano corrispondente alle attuali Via Monte Grappa e alla Strada Provinciale 216 che collegano il paese a Carugate ad ovest e a Gessate ad est. Una seconda \"strata terranea\", oggi meno evidente, passava per il decumano di Bornago e collegava il paese a Bussero a ovest e a Gessate ad est; corrisponde all'asse Via Guglielmo Marconi-Via Martiri della Democrazia-Via Kennedy.\nMolti campi di Pessano con Bornago sono solcati da rogge parallele a stradine sterrate; ebbene quelle rogge e quelle stradine spesso sono proprio i confini di ciascuna centuriazione. Le successive cascine della campagna pessanese sorgeranno proprio accanto al limite di ciascuna di esse, senza nessuna eccezione. L'attuale Strada per Cascina Canepa \u00e8 uno dei lati dei quadrati sopra descritti, dopo duemila anni dalla centuriazione misura ancora circa 700 m. Alla fine di questa strada un secondo sentiero sterrato si diparte verso ovest ad angolo retto, fiancheggiato da una roggia. \u00c8 interrotto da un campo dopo 640 m, ma basta coprire i restanti 70 m per ritrovarsi ai margini di un'altra roggia confluente nel Canale Villoresi che scende verso sud e dopo circa 700 m incontra di nuovo la \"strata terranea\" di Pessano. Tuttavia esistono molti altri esempi di centuriazione perfettamente conservata nelle campagne del paese.\nQuando successivamente si dovette costruire il Canale Villoresi per migliorare l'irrigazione dei terreni, lo si dovette fare rispettando la centuriazione romana, dal momento che i romani avevano calcolato perfettamente la pendenza altimetrica del terreno, cos\u00ec le stesse rogge che si dipartono ad angolo retto possono essere utilizzate come marcatori fedeli della centuriazione. La centuriazione ebbe come conseguenza la diffusione dell'agricoltura in tutta la zona con il conseguente parziale disboscamento.\nVenne introdotto l'aratro, il maggese, la potatura, nuovi tipi di colture, e l'agricoltura port\u00f2 certamente con s\u00e9 anche un aumento della popolazione, data la necessit\u00e0 di avere un numero braccia congrue a svolgere tutti questi compiti. I villaggi insubri si trasformarono cos\u00ec in comunit\u00e0 agricole romana, generalmente controllate da un gentile.\nMedioevo.\nIl nucleo di Bornago (\"Buronacum\", \"Busonacum\") \u00e8 il pi\u00f9 antico in quanto la sua esistenza \u00e8 attestata gi\u00e0 nell'858; un secondo documento, atto di vendita di un immobile a Cavenago di cui \u00e8 testimone un certo Rotecario \"de Buronaco\" risale all'873. Il primo documento che menziona Pessano (\"Pessianum\") risale invece al 1045 bench\u00e9 in uno dell'876 sia nominato un certo Bonone da Pariana, localit\u00e0 che potrebbe corrispondere al luogo in cui secoli dopo sorger\u00e0 l'omonima cascina. La cascina Canepa e la cascina Valera, le pi\u00f9 grandi e importanti, si svilupparono durante buona parte del medioevo come nuclei urbani indipendenti da Pessano e Bornago per poi confluire nel feudo di Melzo e Gorgonzola sotto gli Sforza. La prima documentazione riguardante il contado della Martesana (\"Matriciana\"), di cui Pessano e Bornago facevano parte risale invece al X secolo. In quel tempo il contado comprendeva un vasto territorio che si estendeva da Garlate a Truccazzano, da Mariano Comense all'Adda. La necessit\u00e0 di proteggersi dalle scorrerie degli ungari port\u00f2 all'edificazione di diversi castelli nel contado, di cui il pi\u00f9 importante era quello di Castelmarte, nelle colline sopra Erba. Si tratta di un periodo caratterizzato da scarso sviluppo dell'agricoltura, flagellata da carestie, incendi e devastazioni e in cui sterpaglie, foreste e paludi occupavano ancora buona parte del territorio della Martesana. Le graminacee maggiormente disponibili risultavano quelle spontanee come il miglio, il sorgo e la saggina i cui semi venivano macinati, impastati e idratati per ottenere una pappa nota come \"puls\". Nel XVI secolo, con l'importazione in Europa del mais e la sua diffusione nella Martesana e in molte aree dell'Italia settentrionale, la puls divenne la polenta.\nUn documento imperiale scritto nel 1045 ad Augusta sotto Enrico III il Nero, re di Germania, nomina Pessano (\"Pressiano\") tra i borghi in cui erano presenti terre appartenenti alla basilica di San Dionigi di Milano, lasciate ad essa dal potente arcivescovo Ariberto da Intimiano dopo la sua morte.\nAll'inizio dell'XI secolo l'imperatore Corrado il Salico nomin\u00f2 i da Pessano, famiglia di probabile origine franca, quali feudatari di quello che diventer\u00e0 l'omonimo paese. In un documento del 1095 compare quale notaio nonch\u00e9 messo regio dell'imperatore Enrico III un certo Rogerio da Pessano, che aveva ottenuto tale dignit\u00e0 da Corrado II.\nNel 1162 il contado della Martesana, insieme al Seprio, alleato dell'imperatore Federico I Barbarossa, prese parte alla distruzione di Porta Nuova a Milano.\nNel 1263 Pessano e Bornago furono feudo dei Torriani poi dal 1311 dei Visconti, signori di Milano. Nel settembre del 1263 Filippo della Torre, signore del castello di Pessano, vi fece imprigionare in una gabbia di legno Simone da Locarno insieme al nipote Guidotto e al parente Remigio. Nell'aprile 1264 riuscirono ad evadere ma furono catturati: Remigio fu decapitato mentre gli altri due vi furono nuovamente rinchiusi per un certo periodo prima di essere trasferiti a Milano dove Guidotto mor\u00ec. \u00c8 una delle poche notizie giunte sino ai giorni nostri riguardanti il castello del piccolo villaggio trasformato nel 1760 in Villa Negroni.\nNel 1280-1288 Goffredo da Bussero, noto cronista, nel \"Liber Notitiae Sanctorum Mediolani\" attest\u00f2 per la prima volta la presenza delle due chiese parrocchiali: \"loco Bornago ecclesia sancti Cornelii et Cipriani\" e \"loco Pesano ecclesia sanctorum Vitalis et Valeriae\". Due edifici che nel XVI secolo verranno descritti come piccoli, l'altare rivolto ad oriente, tetto a capanna, pavimento in cotto, in grado di ospitare un centinaio di persone e ciascuna circondata da un piccolo cimitero. Il primo titolare della chiesa di Pessano di cui si abbia notizia \u00e8 l'anziano Alessandro da Groppello, autore di una lamentela e in seguito citato in una lettera dell'economo Giovanni Imperiali a Cicco Simonetta nel 1477. Nel 1518 il parroco fu Pietro da Arzago.\nNel 1312 Matteo Visconti fece imprigionare Guido della Torre nel castello prendendo possesso del feudo di Pessano.\nNel 1373-1374 Bernab\u00f2 Visconti, co-signore di Milano, don\u00f2 in dote alla nipote Donnina Visconti, che aveva sposato il condottiero John Hawkwood, il castello di Pessano e varie case e terreni in paese, a Bornago e a Carugate.\nNel 1404 Matteo da Perugia, Maestro della Cappella Musicale del Duomo di Milano, fugg\u00ec dalla citt\u00e0 in seguito ad un'epidemia di peste e della carestia. Il \"musichus\", come allora veniva chiamato, era un compositore laico con l'obbligo di insegnare musica in una scuola pubblica, accessibile a chiunque. Al suo posto, dopo che per un periodo la Cappella fu diretta da sacerdoti, fu nominato nel 1416 Ambrosino da Pessano, figlio di Giuseppe, che rest\u00f2 Maestro della Cappella sino all'8 maggio 1425. Dopo il ritorno di Matteo, Ambrosino rest\u00f2 in qualit\u00e0 di \"disinchantores\" e continu\u00f2 a ricoprire la carica anche sotto il successivo maestro, Beltrando da Vignone, poi resse di nuovo la Cappella (non in qualit\u00e0 di Maestro) fino alla sua morte nel 1459.\nNel 1411 il feudo di Pessano pass\u00f2 ad Innocenzo Cotta che ne sar\u00e0 signore fino al 1441 poi dal 1441 al 1475 ai Castellano.\nNel 1447 il duca Filippo Maria Visconti mor\u00ec senza lasciare eredi, cos\u00ec si form\u00f2 un governo repubblicano, l'Aurea Repubblica Ambrosiana. In questi anni un certo Antonio da Bornago fu membro del Consiglio dei Novecento, assemblea con potere legislativo formata da 150 cittadini per ciascun sestiere, divisi ulteriormente a seconda della parrocchia di appartenenza. Antonio apparteneva al Sestiere di Porta Orientale e faceva riferimento alla parrocchia di San Paolo in Compito.\nNel 1457 Francesco Sforza inizi\u00f2 la costruzione del naviglio della Martesana che dar\u00e0 un contributo significativo all'irrigazione del territorio e al suo sviluppo economico con la fioritura di attivit\u00e0 come la bachicoltura e la tessitura della seta.\nIl 9 gennaio 1475 il duca Galeazzo Maria Sforza istitu\u00ec i feudi di Melzo e Gorgonzola, in cui erano compresi Pessano e Bornago e li don\u00f2 all'amante Lucia Marliani. Nel 1477 Ludovico il Moro costrinse Lucia a restituirli in cambio di quello di Cusago.\nNe 1488 un certo Stefano da Pessano divenne castellano del villaggio di Brignano, una decina di miglia da Tortona.\nDal XVI secolo all'Unit\u00e0 d'Italia.\nTra il 1499 e il 1526 la contea di Melzo e Gorgonzola pass\u00f2 in mano prima ai Trivulzio poi agli Stampa, tra il 1526 e il 1529 ai De Leyva e tra il 1529 e il 1533 ad Antonio Rabia. Nel luglio 1533 Francesco II Sforza don\u00f2 il feudo di Pessano ai Trivulzio quale propriet\u00e0 ufficiale e definitiva, questa famiglia ne manterr\u00e0 la signoria sino al 1678.\nL'epoca spagnola fu un periodo contraddistinto dalla scomparsa di molte botteghe artigiane e dal rinselvatichimento delle campagne. La popolazione dei due paesi sub\u00ec un calo significativo tanto che all'inizio del XVII secolo, secondo lo Stato delle anime delle parrocchie di Pessano e Bornago del 1592, Pessano contava appena 201 abitanti e Bornago 183 abitanti, comprese le numerose cascine esterne ai nuclei urbani. Il cognome pi\u00f9 diffuso a Bornago era Brambilla dal momento che molti valligiani di Val Brembilla erano emigrati nel paese in seguito ad una politica di esenzioni fiscali promossa dai proprietari terrieri dei due paesi. A Pessano vi erano solo quattro botteghe: un'osteria, una fucina, un tessitore e un prestinaio, quest'ultimo peraltro in Cascina Valera; a Bornago vi era un ortolano. Vengono citate alcune delle cascine oggi comprese nel territorio comunale: Boscona (oggi Bosco), Canepa, Castigliona (oggi Castiona), Novellana, Oltrona e Valera. \nIn questo periodo assumono l'aspetto attuale le chiese parrocchiali dei SS.Vitale e Valeria a Pessano e dei SS.Cornelio e Cipriano a Bornago. La peste \"manzoniana\" del 1629-1630 impose un alto tributo di vite umane nei due paesi e le ossa di molti defunti furono seppellite in un ossario sotterraneo chiuso da una botola in marmo ancora oggi esistente in una cappella della chiesa dei SS.Vitale e Valeria. Molte di queste ossa furono rivenute alla fine del XX secolo in seguito ai lavori di sistemazione della chiesa insieme ad antichi e semplici sepolcri appartenenti all'antica chiesa antecedente alla ricostruzione e all'ampliamento barocco.\nNel 1678 mor\u00ec Antonio Teodoro Trivulzio, ultimo erede della famiglia e la camera ducale decise di far passare il feudo di Pessano sotto la sua propriet\u00e0. Nel marzo 1686 il feudo venne messo all'asta e acquistato per duemila lire imperiali dal marchese Carlo Castiglioni Stampa. Nel 1696 Pietro Antonio Crevenna acquist\u00f2 il feudo di Bornago.\nNel 1714 gli austriaci presero possesso del Ducato di Milano. L'imperatrice Maria Teresa d'Austria ordin\u00f2 un censimento di persone, case e terreni in tutto il Ducato dal momento che gli ecclesiastici sotto la dominazione spagnola erano i maggiori proprietari di immobili e terreni e godevano di privilegi ed esenzioni fiscali. Pessano risult\u00f2 avere 197 abitanti mentre Bornago 295. Nel catasto compaiono nuove cascine, che sono pertanto sorte tra il 1592 e il 1714: Bragosa, Lodola, Pariana e Ruscona. In questo periodo si svilupp\u00f2 ulteriormente l'industria serica con la nascita delle filande che culminer\u00e0 solo alla fine del XIX secolo con la costruzione della grande filanda che oggi ospita parte degli uffici comunali. Verso la met\u00e0 del secolo l'antico castello venne smantellato e al suo posto venne edificata Villa Castiglioni, riutilizzando in parte i materiali ottenuti dalla demolizione; la villa \u00e8 oggi sede del Centro Don Gnocchi. A Bornago vennero realizzati Palazzo Longhi, sede della biblioteca comunale, Villa Bossi e Villa Prinetti.\nIn epoca napoleonica (1796-1824) vennero soppressi gli ordini religiosi, espropriati e razziati molti beni ecclesiastici, le chiese trasformate in stalle e magazzini.\nNel 1820 il conte Alessandro Negroni Prati divenne proprietario di Villa Castiglioni che d'ora in poi sar\u00e0 nota come Villa Negroni Prati Morosini.\nDurante il Risorgimento, la villa divenne luogo di convegno dei patrioti italiani grazie alla contessa Giuseppina Morosini, di origine ticinese. Ella partecip\u00f2 alle Cinque Giornate di Milano preparando bende per i feriti. Fu amica di Angelo Fava, autore della legge Casati, Andrea Verga, fondatore della scuola psichiatrica, Francesco Hayez e Giuseppe Verdi, con il quale condivideva la passione per la musica essendo una suonatrice di clavicembalo. Fu ritratta da Hayez in un dipinto ora conservato presso la Pinacoteca Ambrosiana. Il fratello, Emilio Morosini, fu un patriota che prese parte alle Cinque Giornate di Milano e mor\u00ec sotto le mura di Roma.\nDall'Unit\u00e0 d'Italia al XXI secolo.\nIl comune di Pessano con Bornago venne creato nel 1870 dall'unione dei comuni di Pessano e Bornago. L'idea era invero precedente, e risaliva a Napoleone che l'aveva gi\u00e0 implementata nel 1809, salvo concepirla ancora pi\u00f9 in grande, avendovi ricompreso anche Bussero.\nNel 1881 venne aperto il canale Villoresi che da nuovo impulso all'agricoltura dei due paesi contribuendo alla ripresa economica dopo un periodo post-napoleonico segnato da carestie e povert\u00e0.\nAlla fine del XIX secolo, in ragione dell'aumento demografico e per le ridotte dimensioni dell'antica parrocchia dei SS.Cornelio e Cipriano, venne edificata la nuova chiesa di Bornago, poco fuori dal nucleo urbano.\nDurante la Seconda Guerra Mondiale Villa Negroni fu requisita e utilizzata quale centro di comando da parte delle truppe naziste, venne poi occupata nel 1945 dai partigiani.\nIl 9 marzo 1945, a Pessano, durante la Resistenza, le milizie della Repubblica sociale italiana uccisero 7 partigiani. Il tragico fatto di sangue viene ricordato come l'Eccidio di Pessano ed \u00e8 commemorato ogni anno con la deposizione di una corona presso il luogo in cui avvenne la fucilazione.\nNel 1949 Villa Negroni fu acquistata dal milionario russo Michele Olian che ne fece dono a don Carlo Gnocchi il quale vi fond\u00f2 il primo di tanti centri dedicati alla cura di piccoli invalidi di guerra e civili.\nCasa di cura Don Carlo Gnocchi.\nTornato dalla guerra, Don Carlo Gnocchi apre il suo primo centro per curare i mutilatini proprio a Pessano con Bornago, all'interno di Villa Negroni.\nCultura.\nDal 2015 al 2019, l'ex Filanda del paese ha ospitato la residenza artistica Manifattura K riconosciuta dalla Regione Lombardia e dal Mibact.\nSociet\u00e0.\nEvoluzione demografica.\nComune di Pessano\nComune di Bornago"}
{"id": "2321639", "revid": "1573940", "url": "https://it.wikipedia.org/wiki?curid=2321639", "title": "Molva molva", "text": "Molva molva (), nota comunemente come molva, \u00e8 un pesce osseo marino della famiglia Lotidae.\nDistribuzione e habitat.\nQuesta specie \u00e8 diffusa sulle coste nordatlantiche europee tra la Scandinavia del nord, l'Islanda ed il golfo di Guascogna a sud (occasionalmente fino al Marocco). \u00c8 presente anche lungo le coste americane in Canada e Groenlandia. Vive anche nel mare di Barents. Nel mar Mediterraneo \u00e8 presente ma rarissima solo nel settore nordoccidentale (tra cui le coste del mar Ligure, del mar Tirreno e lo stretto di Messina).\nVive in zone rocciose della piattaforma continentale esterna e della scarpata continentale superiore, sempre lontano dalle coste. Vive a profondit\u00e0 abbastanza elevate: gli adulti tra i 100 ed i 400 m (eccezionalmente fino a 1000), i giovani talvolta fino a soli 50 m o meno. Bentonica, vive nascosta nelle cavit\u00e0 del fondale.\nDescrizione.\nSi tratta di una specie caratteristica soprattutto per il corpo molto allungato, quasi anguilliforme. La mascella superiore \u00e8 pi\u00f9 lunga dell'inferiore che porta un barbiglio piuttosto lungo (pi\u00f9 del diametro dell'occhio). La bocca \u00e8 molto ampia e raggiunge all'occhio. Gli occhi sono abbastanza piccoli. Le pinne dorsali sono due, di altezza uguale, la prima breve e la seconda molto lunga, quasi simmetrica alla pinna anale, che \u00e8 pi\u00f9 breve. Sia la seconda dorsale che l'anale hanno la maggiore altezza nella parte posteriore ed entrambe raggiungono il peduncolo caudale. La pinna caudale \u00e8 arrotondata e le pinne pari sono abbastanza piccole. Il peduncolo caudale \u00e8 abbastanza spesso. L'apice della pinna ventrale non supera quello della pinna pettorale- La linea laterale \u00e8 quasi rettilinea. Le scaglie sono piccolissime. La colorazione \u00e8 rossastra sul dorso che si schiarisce sui fianchi fino al ventre che \u00e8 bianco. Sui fianchi sono presenti delle fasce marmorizzate poco distinte. La prima dorsale ha una macchia scura nella parte posteriore. La parte posteriore delle pinne impari ha un margine nero a sua volta bordato da una linea chiara. I giovanili sono giallo verdastri con riflessi violacei e marezzature chiare sul dorso.\nLa taglia massima nota \u00e8 di 2 metri, la taglia media \u00e8 di 106\u00a0cm. Il peso massimo conosciuto \u00e8 di 45\u00a0kg.\nBiologia.\nVive fino a 25 anni.\nAlimentazione.\nCarnivora e molto vorace, si nutre soprattutto di pesci (gadidi, aringhe e pesci piatti), crostacei, stelle marine e cefalopodi.\nRiproduzione.\nRaggiunge la maturit\u00e0 sessuale a 5-6 anni di vita, le femmine in genere pi\u00f9 tardi dei maschi. Si riproduce da marzo a luglio in aree ben definite, a profondit\u00e0 di qualche centinaio di metri. Le uova, le larve e i giovanili di uno o due anni sono pelagici, a tre anni di et\u00e0 si spostano sul fondale acquisendo le abitudini dell'adulto. Si tratta di una specie straordinariamente prolifica, una femmina depone mediamente da 20.000.000 di uova a oltre 60.000.000. Le larve hanno colorazione nera e gialla. I giovanili hanno pinne ventrali molto allungate.\nPesca.\nMolto importante per la pesca commerciale. Viene catturata soprattutto con palamiti, reti a strascico, reti da posta e lenze. Viene pescata anche sportivamente. I paesi maggiori produttori sono Norvegia e Regno Unito. Viene venduta generalmente sfilettata, sia fresca che congelata che sotto sale. Serve anche per la produzione di farina di pesce. Le carni sono buone."}
{"id": "2321642", "revid": "86343", "url": "https://it.wikipedia.org/wiki?curid=2321642", "title": "Istituto Finanziario Industriale", "text": ""}
{"id": "2321646", "revid": "55935", "url": "https://it.wikipedia.org/wiki?curid=2321646", "title": "Giuseppe de Notaris", "text": ""}
{"id": "2321647", "revid": "1603714", "url": "https://it.wikipedia.org/wiki?curid=2321647", "title": "Chiesa di Sant'Elena", "text": ""}
{"id": "2321648", "revid": "204012", "url": "https://it.wikipedia.org/wiki?curid=2321648", "title": "Torsemide", "text": ""}
{"id": "2321651", "revid": "1543377", "url": "https://it.wikipedia.org/wiki?curid=2321651", "title": "MNK Petar RKM", "text": "Il MNK Petar RKM \u00e8 stata una squadra croata di calcio a 5 fondata nel 1993 a Zagabria, il colore sociale della squadra era il blu.\nNel suo palmar\u00e8s non spicca nessun titolo, ma all'inizio del 2000 ha ottenuto buoni risultati come la piazza d'onore sia nel Campionato croato di calcio a 5 2001-2002, che nei due successivi, sempre preceduto dal MNK Split. Dopo il quinto posto della stagione 2004/2005 nella successiva stagione la formazione non ha terminato il campionato, di fatto ponendo fine alla sua parabola sportiva."}
{"id": "2321652", "revid": "682087", "url": "https://it.wikipedia.org/wiki?curid=2321652", "title": "Elementi pilastro", "text": "Per elemento pilastro si intende quel dente o parte di esso ancora sano che ha lo scopo di sostenere o ancorare la protesi.\nElemento pilastro per protesi fissa.\nIn protesiologia odontoiatrica si intende quella parte di dente sano dove viene fissata mediante cementazione la protesi, serve quindi da appoggio e sostegno di questa.\nQuando il dente viene ridotto a moncone per la costruzione di corone si parla di: corona fusa, corona Veener, corona Math\u00e8, corona telescopica, corona Richmond, perno moncone.\nPer i denti quasi integri, per corona 3/4 e intarsi distinguiamo i seguenti tipi:\nTecnica di preparazione.\nLa corona del dente da preparare a moncone (a forma di tronco di cono) deve presentare i seguenti requisiti:\nElemento pilastro per protesi parziale mobile.\n\u00c8 quel dente ancora integro e sano che serve da ancoraggio ai ganci nelle protesi parziali mobili."}
{"id": "2321668", "revid": "997840", "url": "https://it.wikipedia.org/wiki?curid=2321668", "title": "Trionfo della Morte (Palermo)", "text": "Il Trionfo della Morte \u00e8 un affresco staccato (600\u00d7642 cm) conservato nella Galleria regionale di Palazzo Abatellis a Palermo. Oltre ad essere uno dei migliori dipinti su questo tema, \u00e8 l'opera pi\u00f9 rappresentativa della stagione \"internazionale\" in Sicilia, culminata durante i regni di Ferdinando I (1412) e di Alfonso V d'Aragona (che nel 1416 fece di Palermo la sua base per la conquista del Regno di Napoli). Non si conosce il nome dell'autore (indicato come un generico \"Maestro del Trionfo della Morte\") e viene datato al 1446 circa., anche se lo storiografo Gioacchino Di Marzo attribu\u00ec ad Antonio Crescenzio un \"Trionfo della morte\" che potrebbe essere quello al momento di autore ignoto. .\nStoria.\nL'opera proviene dal cortile di palazzo Sclafani a Palermo e, per l'elevato livello artistico, senza precedenti nell'area, si pensa sia frutto di una diretta commissione reale, magari di un artista straniero, probabilmente catalano o provenzale, chiamato appositamente sull'isola. Probabilmente si tratt\u00f2 di una commissione da parte dei rettori dell'ospedale.\nIl tema del \"trionfo della Morte\" si era gi\u00e0 diffuso nel Trecento, ma qui viene rappresentato con una particolare insistenza ossessiva sui temi macabri e grotteschi di crudele espressivit\u00e0, una caratteristica rara in Italia che ha fatto pensare alla mano di un maestro transalpino. Tra i nomi proposti c'\u00e8 quello del borgognone Guillaume Spicre. \nL'affresco venne strappato in quattro parti per essere conservato nella Galleria Regionale di Palazzo Abatellis e attualmente si trova nell'ex-cappella dello stesso, su un'alta parete visibile anche da una terrazza interna. Sebbene l'opera fosse in uno stato di conservazione molto buono, nel corso del XX secolo la pellicola pittorica si \u00e8 gradualmente staccata dai punti pi\u00f9 vicini al bordo dello strappo, compromettendo gravemente l'integrit\u00e0 della scena.\nDescrizione e stile.\nL'affresco \u00e8 composto come una gigantesca pagina miniata, dove in un lussureggiante giardino incantato, bordato da una siepe, irrompe la Morte su uno spettrale cavallo scheletrito. Essa inizia a lanciare frecce letali che colpiscono personaggi di tutte le fasce sociali, uccidendoli. Il cavallo, di prorompente vitalit\u00e0, occupa il centro della scena, con le sue costole e la macabra anatomia della testa scarnificata, che mostra denti e lingua. La Morte \u00e8 raffigurata efficacemente nell'attimo in cui ha appena scoccato una freccia, che \u00e8 andata a colpire il collo di un giovane nell'angolo destro in basso; essa ha legata sul fianco la falce e reca con s\u00e9 una faretra, suoi attributi iconografici tipici. \nA destra si trova il gruppo degli aristocratici, disinteressati all'avvenimento, che imperterriti continuano le loro attivit\u00e0, tranne i personaggi immediatamente pi\u00f9 vicini ai cadaveri. Vi si riconoscono diversi musici, dame riccamente abbigliate e cavalieri vestiti di pellicce, come quelli che chiacchierano amabilmente ai bordi della fontana, simbolo di vita e di giovinezza. Qui e pi\u00f9 in alto, a sinistra, si trovano due richiami a uno degli svaghi pi\u00f9 amati dall'aristocrazia, la caccia, con un uomo che tiene un falcone sul braccio e un altro che regge al guinzaglio due cani da caccia trepidanti, tra i quali il levriero disegna una linea sinuosa col corpo sull'attenti. Nonostante la ricchezza e la complessit\u00e0 del soggetto, la scena \u00e8 composta in maniera unitaria, grazie a un'efficace stilizzazione lineare e alle pennellate corpose che riescono a trasmettere la consistenza materica del colore."}
{"id": "2321673", "revid": "486946", "url": "https://it.wikipedia.org/wiki?curid=2321673", "title": "The Midnight Meat Train", "text": ""}
{"id": "2321685", "revid": "599013", "url": "https://it.wikipedia.org/wiki?curid=2321685", "title": "Niklas Nordgren", "text": ""}
{"id": "2321688", "revid": "493147", "url": "https://it.wikipedia.org/wiki?curid=2321688", "title": "Piero Urati", "text": "Fu una figura assai controversa della resistenza canavesana, autore di imprese militari di estremo coraggio ed audacia, ma venne anche accusato di violenze e di non aver imposto ai suoi uomini un corretto comportamento verso le popolazioni.\nBiografia.\nSoldato di fanteria a guardia dei confini con la Francia, l'8 settembre del 1943 sfugge alla cattura dei tedeschi e organizza una piccola banda che inizia ad agire nel basso Canavese, diventando popolare per i fulminei blocchi sulle strade, disarmando pattuglie neofasciste isolate, attaccando i depositi di armi e le caserme. La sua banda, che \u00e8 divisa in piccole squadre in continuo movimento, vede aumentare di molto il numero degli effettivi. Nel gruppo non vi sono precise idee politiche n\u00e9 rapporti di collaborazione con altre formazioni n\u00e9 contatti con il Comando per il Canavese. \nNella primavera del 1944 Piero Piero si unisce alla formazione Matteotti \"gruppo Sale\", guidata da Piero Falzetti; nell'estate assume il comando della Divisione \"Giorgio Davito\" insediata a Valprato Soana. Alla fine del luglio 1944 truppe tedesche e la X\u00aa MAS di Junio Valerio Borghese sferrano una grande offensiva costringendo le forze partigiane a ritirarsi. Pi\u00f9 di mille partigiani si ammassano nell'alta valle, attivando un presidio a Traversella in Valchiusella per garantire il vettovagliamento. I rapporti tra la popolazione e i partigiani di Piero diventano quasi subito tesi, in particolare per le requisizioni di beni alimentari, per gli sprechi, i furti e gli atteggiamenti violenti di alcuni.\nIl processo.\nIn seguito alle accuse dei residenti, nell'estate del 1944 il Comando partigiano apre un'inchiesta, da cui appare che le accuse corrispondano alla verit\u00e0; Piero Piero si difende in una lettera, accusando \"elementi irregolari\" che si sarebbero serviti del suo nome. Nel marzo 1945 viene istituito un processo presieduto dal comandante Pompeo Colajanni \"Barbato\", che si conclude con un'assoluzione, ritenendo la corte che Piero Piero fosse persona onesta e valorosa, ma troppo giovane (22 anni) per possedere esperienza sufficiente a guidare una brigata numerosa senza avere al suo fianco il freno dei superiori gerarchici e la collaborazione di un commissario politico.\nDopo la Liberazione.\nAnni dopo Piero Urati riceve la laurea \"honoris causa\" in filosofia e avvia una cooperativa di trasporti con l'aiuto di alcuni industriali ai quali aveva salvato gli stabilimenti dalla distruzione dei tedeschi in ritirata; in seguito si afferma come imprenditore nel settore delle costruzioni. Nel 1992, a 70 anni, chiude le attivit\u00e0 e si dedica alla raccolta delle sue memorie e a opere di beneficenza.\nNel 2005 il comune di Castellamonte gli concede la cittadinanza onoraria, ma la stessa gi\u00e0 un paio di anni pi\u00f9 tardi \u00e8 oggetto di discussione tra i consiglieri comunali e parte della cittadinanza.\n\u00c8 morto il 5 giugno 2011, in una clinica di Venaria Reale.\nOnorificenze.\nIl 27 ottobre 1950 il Presidente della Repubblica firmava il Decreto di assegnazione a Piero Urati della Medaglia d'oro al valor militare. Il Ministero della Difesa, tuttavia, a causa \"vizi di legittimit\u00e0\" non meglio identificati, non provvedeva - n\u00e9 in quell'occasione n\u00e9 a seguito di successive richieste anche per vie legali - alla successiva pubblicazione sulla \"Gazzetta Ufficiale\", invalidando di fatto il riconoscimento. Nel 2001 il Consigliere militare del Presidente della Repubblica indicava la questione come \"irrevocabilmente definita\"."}
{"id": "2321694", "revid": "1573940", "url": "https://it.wikipedia.org/wiki?curid=2321694", "title": "Boops", "text": "Boops \u00e8 un genere di pesci appartenenti alla famiglia Sparidae.\nDistribuzione.\nAbitano l'oceano Atlantico e l'oceano Indiano. \"B. boops\" \u00e8 diffusa anche nel mar Mediterraneo.\nTassonomia.\nIl nome del genere viene dal greco \"\u03b2\u03cc\u03c9\u03c8 bo\u014dps\", che significa \"occhio di bue\".\nIn questo genere sono riconosciute 2 specie:\nIn passato era attribuita a questo genere anche la salpa (\"Boops salpa\"), attualmente spostata in un genere a s\u00e9 stante, \"Sarpa\"."}
{"id": "2321696", "revid": "585241", "url": "https://it.wikipedia.org/wiki?curid=2321696", "title": "Hark! The Herald Angels Sing", "text": "Hark! The herald angels sing \u00e8 un celebre canto natalizio tradizionale, derivato dalla poesia \"For Christmas Day\" (che iniziava con le parole \"Hark! how all the welkin rings\"), scritta dal pastore metodista e poeta inglese Charles Wesley (1707 - 1788) nel 1739 e in seguito pi\u00f9 volte rimaneggiata da vari autori.\nIl brano \u00e8 accompagnato dalla melodia del \"Festgesang an die K\u00fcnstler\" di Felix Mendelssohn (1809 - 1847), composto nel 1840 in onore dell'invenzione della stampa da parte di Johannes Gutenberg.\nFino all'et\u00e0 vittoriana, fu \u2013 insieme a \" While Shepherds Watched Their Flocks by Night \" \u2013 l'unico canto natalizio ad essere, non solo approvato, ma anche ammesso nelle liturgie dalla Chiesa inglese.\nIl canto ha fatto parte anche della colonna sonora dei film \"Via col vento\" (1939), \"La vita \u00e8 meravigliosa\" (1946) e \"A Christmas Carol\" (2009) oltre ad essere la canzone che viene cantata alla fine del film di avventura \"Jumanji\".\nStoria.\nPare che Charles Wesley trasse ispirazione per la sua poesia \"For Christmas Day\", che \u2013 come detto \u2013 iniziava con il verso \"Hark Hark! how all the welkin rings\", ovvero \u201cAscoltate! Come (ri)suona tutto il cielo\u201d, dal suono delle campane che avrebbe udito il giorno di Natale del 1739.\nLa poesia/l'inno liturgico apparve quindi nella raccolta \"Hymns and Sacred Poems\", pubblicata dallo stesso Wesley nel 1739.\nTra i numerosi autori che in seguito rividero il testo, vi furono i metodisti, amici di Wesley, George Whitefield e Martin Madam\nIl canto fu accompagnato da numerose melodie, la pi\u00f9 popolare delle quali fu \"Hendon\" o \"Take My Life and Let It Be\"\n. Tra il 1855 e il 1857 venne adattato al \"Festgesang an die K\u00fcnstler\" di Felix Mendelssohn, composizione con molta probabilita' composta traendo ispirazione da alcuni canti corali tradizionali rimaneggiata prima di lui da altri musicisti, tra cui c'era il celebre Georg Friedrich H\u00e4ndel e poi giunta con Mendelssohn alla melodia attuale definitiva, poi unita da William Hayman Cummings (1831 - 1915) con il testo attuale del brano.\nTesto.\nIl testo, che si compone di 5 strofe, di 10 versi ciascuna, parla dell'annuncio degli angeli della Nascita di Ges\u00f9:\n&lt;poem&gt;\nHark! the herald angels sing,\n\"Glory to the new born King,\npeace on earth, and mercy mild,\nGod and sinners reconciled!\"\nJoyful, all ye nations rise,\njoin the triumph of the skies;\nwith th' angelic host proclaim,\n\"Christ is born in Bethlehem!\"\nHark! the herald angels sing,\n\"Glory to the new born King!\"\nChrist, by highest heaven adored;\nChrist, the everlasting Lord;\nlate in time behold him come,\noffspring of a virgin's womb.\nVeiled in flesh the Godhead see;\nhail th' incarnate Deity,\npleased as man with man to dwell,\nJesus, our Emmanuel.\nHark! the herald angels sing,\n\"Glory to the new born King!\"\nHail the heaven-born Prince of Peace!\nHail the Sun of Righteousness!\nLight and life to all he brings,\nrisen with healing in his wings.\nMild he lays his glory by,\nborn that man no more may die,\nborn to raise the sons of earth,\nborn to give us second birth.\nHark! the herald angels sing,\n\"Glory to the new born King!\"\nCome, Desire of nations, come,\nfix in us thy humble home;\nrise, the woman's conquering Seed,\nbruise in us the serpent's head.\nAdam's likeness, Lord, efface; \nstamp thine image in its place. \nSecond Adam from above, \nReinstate us in thy love. \nHark! the herald angels sing,\n\"Glory to the new born King!\"\nAdam's likeness, Lord, efface,\nStamp Thine image in its place:\nSecond Adam from above,\nReinstate us in Thy love.\nLet us Thee, though lost, regain,\nThee, the Life, the inner man:\nO, to all Thyself impart,\nFormed in each believing heart.\nHark! the herald angels sing,\n\u201cGlory to the newborn King!\u201d\n&lt;/poem&gt;\nVersioni in altre lingue.\nIl brano \u00e8 stato tradotto, tra l'altro, in nynorsk con il titolo di \"H\u00f8yr kor englar syng fr\u00e5 sky\" (traduzione del 1978 di Kjetil Fr\u00f8ysa).\nEsiste una traduzione italiana ufficiale della Chiesa Metodista a cura di Giovanni Battista Niccolini. Di seguito riportiamo il testo presente in \"Innario Cristiano\" (Claudiana, Torino, 1922):\nSu, sciogliam, fratelli, il canto,\nalla gioia apriamo il core;\nil Natal del Salvatore\nci rammenta questo d\u00ec.\nDall'eterne sue dimore\nscese in terra il Re del cielo;\nper salvarci l'uman velo\nil Figliuol di Dio vest\u00ec.\nOh! sia lode, eterna gloria\nal divino Redentore,\nche ne sciolse dall'errore,\nche ci am\u00f2 d'immenso amor.\nCome i Magi offriron doni\nal Signore delle genti,\na Ges\u00f9 che ci ha redenti\noggi noi doniamo il cor!"}
{"id": "2321698", "revid": "339392", "url": "https://it.wikipedia.org/wiki?curid=2321698", "title": "Calcio-antagonista", "text": ""}
{"id": "2321699", "revid": "287204", "url": "https://it.wikipedia.org/wiki?curid=2321699", "title": "Herm\u00e9s", "text": ""}
{"id": "2321700", "revid": "1305772", "url": "https://it.wikipedia.org/wiki?curid=2321700", "title": "K.D. Aubert", "text": "Biografia.\nDi origini afroamericane e creole, K.D. Aubert si \u00e8 laureata alla San Diego State University. Come modella ha sfilato per Victoria's Secret e altre marche. \nNel 1999 ha iniziato una carriera di attrice, interpretando tre episodi della serie televisiva \"Ragazze a Beverly Hills\". Nel 2002 ha recitato nel film \"Il Re Scorpione\", nel 2003 interpreta il ruolo della cacciatrice di colore Nikki Wood nella settima stagione della serie \"Buffy l'ammazzavampiri\". Successivamente interpreta altri film, tra cui \"Hollywood Homicide\" e \"Soul Plane\". Nel 2007 da voce al personaggio di Platinum nel videogioco \"Def Jam Icon\".\n\u00c8 apparsa anche in alcuni spot pubblicitari per la Bacardi, nonch\u00e9 in molti videoclip hip hop e R&amp;B."}
{"id": "2321701", "revid": "287204", "url": "https://it.wikipedia.org/wiki?curid=2321701", "title": "Chlo\u00e8", "text": ""}
{"id": "2321702", "revid": "767487", "url": "https://it.wikipedia.org/wiki?curid=2321702", "title": "Norma Bruni", "text": "Biografia.\nBolognese, arriv\u00f2 giovanissima e quasi per caso a diventare una tra le voci pi\u00f9 conosciute della radio. Venne notata casualmente da un funzionario dell'EIAR che pass\u00f2 un giorno per Bologna per fare una visita ad un suo omologo locale. Norma Bruni lavorava come collaboratrice domestica alle dipendenze di quest'ultimo e venne notata quando cantava lavando le stoviglie. Le venne chiesto se volesse intraprendere la carriera di cantante ed accett\u00f2 volentieri.\nIl debutto avvenne presso una sala da ballo bolognese, e in quell'occasione la not\u00f2 il maestro Sergio Ala che la convinse a proseguire nella sua carriera e a prendere lezioni per perfezionarsi e migliorare l'impostazione della propria voce.\nDopo aver seguito una serie di lezioni di canto a Torino, prese parte al 2\u00ba concorso dell'EIAR voci nuove per il 1939 che la vide tra i 12 finalisti assieme ad Aldo Don\u00e0, Oscar Carboni, Silvana Fioresi, Galliano Cocchi e Dea Garbaccio. Incise immediatamente con il maestro Barzizza le sue prime canzoni per l'etichetta Parlophon serie verde GP prima e Cetra poi, che divennero altrettanti successi. Dotata di una voce di contralto incantava le platee della radio. Il suo maggiore successo \u00e8 stato \"Silenzioso slow\" meglio conosciuta come \"Abbassa la tua radio\" (1940).\nNell'estate del 1940 partecip\u00f2, con altri colleghi, ad un giro di spettacoli presso gli ospedali a favore dei soldati feriti nel primo periodo di guerra.\nLasci\u00f2 successivamente l'Orchestra Cetra per unirsi a quella del maestro Cinico Angelini, nella rivista spettacolo: Eccoli come sono, dalle onde di Radio Roma, nel mese di aprile 1941.\nLa carriera di Norma Bruni non fu di lunga durata. Di lei ci rimangono 41 canzoni incise tra il 1939 ed il 1942, ed altre realizzate nel dopoguerra, quando tent\u00f2, senza riuscirvi, di ritornare in auge; verso la fine degli anni '50 pubblic\u00f2 anche alcuni 45 giri per la casa discografica Italfon.\nAlla fine degli anni 50 e 60, appare in alcuni rari lavori della prosa televisiva della RAI.\nNel 2013 Manuel Carrera realizza un documentario su Norma Bruni, con interviste inedite a Renzo Barzizza (figlio di Pippo Barzizza), Isa Bellini e Lidia Martorana, e pubblica il volume \"Norma Bruni: una 'voce di carne' nell'Italia in guerra\", pubblicato dalle Edizioni Nuova Cultura."}
{"id": "2321714", "revid": "253269", "url": "https://it.wikipedia.org/wiki?curid=2321714", "title": "Bill Cobbs", "text": "Biografia.\nFiglio di un operaio e di una domestica, dimostr\u00f2 sin da piccolo una forte passione per il cinema. Apparve inizialmente in spot pubblicitari e successivamente intraprese la carriera di attore, prendendo parte a oltre 120 film e programmi televisivi. \nNel 2006 recit\u00f2 nella commedia \"Una notte al museo\", dove interpretava Reginald, un guardiano del museo di storia naturale, lavorando al fianco di Ben Stiller, Dick Van Dyke, Mickey Rooney e Robin Williams. Cobbs riprender\u00e0 il ruolo nel terzo capitolo della saga uscito nel 2014.\n\u00c8 maggiormente conosciuto per la sua interpretazione in \"The Derby Stallion\" (2005). L'attore ha inoltre registrato un annuncio di servizio pubblico per la campagna di saper leggere e scrivere di Hip-Hop, del Ra del deejay, lettura encouraging dell'autobiografia di Ice-T. Nel tempo libero si dedica alla lettura e alla musica.\nDoppiatori italiani.\nNelle versioni in italiano dei suoi film, Bill Cobbs \u00e8 stato doppiato da:"}
{"id": "2321722", "revid": "122312067", "url": "https://it.wikipedia.org/wiki?curid=2321722", "title": "Veresegyh\u00e1z", "text": "Veresegyh\u00e1z \u00e8 una citt\u00e0 di 15.079 abitanti situata nella provincia di Pest, nell'Ungheria settentrionale."}
{"id": "2321729", "revid": "110157", "url": "https://it.wikipedia.org/wiki?curid=2321729", "title": "\u00dcll\u0151", "text": "\u00dcll\u0151 \u00e8 una citt\u00e0 di 10.631 abitanti situata nella provincia di Pest, nell'Ungheria settentrionale."}
{"id": "2321733", "revid": "110157", "url": "https://it.wikipedia.org/wiki?curid=2321733", "title": "Kistarcsa", "text": "Kistarcsa \u00e8 una citt\u00e0 di 10.557 abitanti situata nella provincia di Pest, nell'Ungheria settentrionale.\n\u00c8 stata l'unica citt\u00e0 ungherese ad ospitare un campo di concentramento durante la seconda guerra mondiale."}
{"id": "2321737", "revid": "116141560", "url": "https://it.wikipedia.org/wiki?curid=2321737", "title": "Ahney Her", "text": "Compare per la prima volta sugli schermi nel film \"Gran Torino\" di Clint Eastwood (2008), interpretando Sue Lor, ragazza appartenente al gruppo etnico Hmong che vive con la sua famiglia nella casa di fianco a quella del signor Walt Kowalski, interpretato dallo stesso Clint Eastwood."}
{"id": "2321738", "revid": "1904508", "url": "https://it.wikipedia.org/wiki?curid=2321738", "title": "Duchessa di York", "text": "Duchessa di York \u00e8 il principale titolo di cortesia portato dalla moglie del Duca di York. Il titolo si acquista per matrimonio e non viene meno in seguito a divorzio. Quattro dei dodici duchi non si sposarono o salirono al trono prima delle nozze, quindi al loro fianco non ci furono duchesse. Il titolo pu\u00f2 passare ai figli maschi, ma mai alle femmine tant'\u00e8 che l'attuale regina Elisabetta II, figlia del duca di York Giorgio, non eredit\u00f2 il titolo di duchessa di York quando il padre divenne re nel 1936."}
{"id": "2321739", "revid": "110157", "url": "https://it.wikipedia.org/wiki?curid=2321739", "title": "R\u00e1ckeve", "text": "R\u00e1ckeve \u00e8 una citt\u00e0 di 9.726 abitanti situata nella provincia di Pest, nell'Ungheria settentrionale."}
{"id": "2321745", "revid": "110157", "url": "https://it.wikipedia.org/wiki?curid=2321745", "title": "T\u00f6k\u00f6l", "text": "T\u00f6k\u00f6l (in croato \"Tukulja\") \u00e8 una citt\u00e0 di 9.737 abitanti situata nella provincia di Pest, nell'Ungheria settentrionale."}
{"id": "2321747", "revid": "36426", "url": "https://it.wikipedia.org/wiki?curid=2321747", "title": "Castel Greifenstein", "text": "Castel Greifenstein, noto anche come Castel del Porco (dal tedesco Sauschloss), \u00e8 un complesso fortificato ridotto in rovine che sorge su uno sperone roccioso con pareti a strapiombo sopra Terlano, comune limitrofo di Bolzano. Castel Neuhaus, l'altro castello della zona, rientra nel comune di San Genesio.\nStoria.\nIl castello, eretto dal conte di Bolzano Arnold III von Morit-Greifenstein, viene citato per la prima volta in documenti nel 1158 e durante gli scontri tra il conte di Tirolo ed il vescovo di Trento del 1275, rimase distrutto. Fu ricostruito nuovamente nel 1334, ma nuovamente distrutto da un incendio nel 1348. Fu ricostruito nel 1363. Nel tardo Trecento il manufatto entra in possesso dei signori di \"Starkenberg\", in quanto l'ultimo membro della famiglia \"von Greifenstein\", Federico, era caduto nella battaglia di Sempach nel 1386. In seguito pass\u00f2 ai signori di \"Starkenberg\".\nIl soprannome di \"Sauschloss\" (\"castel del porco\") gli venne attribuito, secondo la leggenda, per l'assedio che Federico IV d'Asburgo strinse per molte settimane nel 1423. L'assedio era la conseguenza della rivolta degli \"Starkenberg\" contro il potere centrale tirolese, nel corso del quale fu ucciso a Greifenstein, facendolo precipitare dalla rocca, l'emissario bolzanino Nikolaus Hochgeschorn. Gli assediati \u2013 e tra loro anche Oswald von Wolkenstein, che compose un poemetto su tale episodio burlandosi degli avversari (dal titolo \"Nu huss\") \u2013 gettarono fuori dalle mura verso l'esercito di Federico un maiale arrosto, dando ad intendere che prendere il castello per fame era cosa fuori discussione. Ed effettivamente poco tempo dopo gli assedianti si ritirarono, non immaginando che il maialino arrosto fosse in realt\u00e0 l'ultima risorsa della guarnigione del castello.\nAi fatti seguirono lunghi processi, testimoniati dal famoso \"Starkenberger Rotulus\", una dettagliata accusa contro gli assediati e ribelli. Di seguito, gli Asburgo affidarono il castello ai loro funzionari, come nel 1451 a Franzisk Schidmann di Bolzano, \"phleger auff Greiffenstain\".\nOra il castello di Greifenstein \u00e8 in stato di rudere. Esso \u00e8 raggiungibile da Settequerce (\"Siebeneich\") mediante una passeggiata di 1-2 ore.\nDescrizione.\nDal basso, nella Val d'Adige il castello appare come una rovina di scarso impatto visivo. Solo sul posto si rivela chiaramente che il castello era un fortilizio possente, dotato di ampii avancorpi di difesa alla base della roccia.\nArcheologia.\nNegli anni 90 del XX secolo \u00e8 stata fatta un'intensa campagna archeologica, svoltasi in diverse fasi, che ha regalato importanti reperti medioevali fra cui resti di ceramica."}
{"id": "2321748", "revid": "124130482", "url": "https://it.wikipedia.org/wiki?curid=2321748", "title": "\u00d3csa", "text": "\u00d3csa \u00e8 una citt\u00e0 di 8.953 abitanti situata nella provincia di Pest, nell'Ungheria settentrionale."}
{"id": "2321750", "revid": "767487", "url": "https://it.wikipedia.org/wiki?curid=2321750", "title": "Hell Ride", "text": "Hell Ride \u00e8 un film del 2008 diretto da Larry Bishop.\nTrama.\nPistolero (Larry Bishop), capobanda del motoclub \"The Victors\", ha due luogotenenti fedeli, il Gent (Michael Madsen) e Comanche (Eric Balfour). Nel 1976 Cherokee Kisum, all'epoca fidanzata di Pistolero (allora conosciuto come Johnny), venne assassinata da The Deuce (David Carradine) e Billy Wings (Vinnie Jones), i leader della gang rivale \"The 666ers\". I \"The Victors\" - con l'aiuto di Eddie Zero (Dennis Hopper, qui nella sua ultima apparizione cinematografica), ex membro della banda - meditano vendetta e l'occasione di chiudere i conti si presenta anni pi\u00f9 tardi, quando The Deuce torna in zona."}
{"id": "2321751", "revid": "110157", "url": "https://it.wikipedia.org/wiki?curid=2321751", "title": "Tura (Ungheria)", "text": "Tura \u00e8 una citt\u00e0 di 7.987 abitanti situata nella provincia di Pest, nell'Ungheria settentrionale."}
{"id": "2321753", "revid": "327865", "url": "https://it.wikipedia.org/wiki?curid=2321753", "title": "Luca di Leida", "text": ""}
{"id": "2321755", "revid": "110157", "url": "https://it.wikipedia.org/wiki?curid=2321755", "title": "Asz\u00f3d", "text": "Asz\u00f3d \u00e8 una citt\u00e0 di 6.186 abitanti situata nella provincia di Pest, nell'Ungheria settentrionale.\nSi trova a circa 40 km a nord-ovest della capitale ungherese Budapest, alla quale \u00e8 connessa tramite linea ferroviaria (stazione di Keleti) oppure tramite l'autostrada M3.\nNella piccola cittadina soggiorn\u00f2 per alcuni anni, nella prima met\u00e0 dell'Ottocento, il poeta e patriota ungherese S\u00e1ndor Pet\u0151fi.\nIl borgo di Asz\u00f3d \u00e8 molto vicino a quello di G\u00f6d\u00f6ll\u0151, famoso per essere stato una delle principali residenze della famiglia imperiale asburgica nella seconda met\u00e0 dell'Ottocento."}
{"id": "2321756", "revid": "117424674", "url": "https://it.wikipedia.org/wiki?curid=2321756", "title": "Timo M\u00e4kinen", "text": "Considerato uno degli originali \"finlandesi volanti\" del mondo del rally internazionale, \u00e8 famoso per aver vinto molte volte il rally RAC d'Inghilterra al volante di una Ford Escort RS1600, preceduto solamente da Erik Carlsson con la sua Saab 96.\nBiografia.\nInizi\u00f2 a correre nei rally internazionali quando non esisteva ancora il campionato del mondo piloti, nel 1959 al rally dei Mille Laghi, con la sua Triumph TR3. Avrebbe poi guidato le Austin-Healey e le Mini. Con la Healey fin\u00ec quinto al RAC del 1963.\nNel 1964 guid\u00f2 per la maggior parte dell'anno la Mini, ma alla fine conquist\u00f2 il secondo posto al RAC di nuovo su una Healey. Nel 1965, tornato alla guida della Mini Cooper S, si aggiudic\u00f2 il Rally di Montecarlo ed il Mille Laghi, ma arriv\u00f2 di nuovo secondo al RAC sempre guidando una Healey. Sarebbe poi diventato il dominatore di quell'evento con la Ford Escort RS.\nNel 1967 resta famosa la guida della sua Mini Cooper S lungo la prova speciale di Ouninpohja, al Rally di Finlandia. La sua macchina ha il cofano aperto, poich\u00e9 le cinghie di pelle che lo tenevano chiuso si erano allentate. M\u00e4kinen prova a mettere la testa fuori dal finestrino della vettura, ma le dimensioni del casco non glielo consentono. Riesce solamente a far uscire met\u00e0 testa. Guida pertanto in derapage la sua macchina in modo da affrontare la maggior parte del percorso di traverso e poter cos\u00ec vedere la strada. In questo modo riuscir\u00e0 a conquistare il terzo posto di tappa e a vincere il rally.\nNel 1994 fa un breve ritorno sulle scene per celebrare il trentesimo anniversario della sua vittoria al Rally di Montecarlo del 1964 assieme a Paddy Hopkirk, che prender\u00e0 anche lui parte all'evento. Si ritira nella seconda prova speciale per problemi di conduzione del carburante."}
{"id": "2321759", "revid": "110157", "url": "https://it.wikipedia.org/wiki?curid=2321759", "title": "Dunavars\u00e1ny", "text": "Dunavars\u00e1ny \u00e8 una citt\u00e0 di 7.000 abitanti situata nella provincia di Pest, nell'Ungheria settentrionale."}
{"id": "2321762", "revid": "36426", "url": "https://it.wikipedia.org/wiki?curid=2321762", "title": "Presentazione al tempio (Louvre)", "text": ""}
{"id": "2321768", "revid": "57342", "url": "https://it.wikipedia.org/wiki?curid=2321768", "title": "Geremia Giroldi", "text": "Carriera.\nIn Serie A ha vestito le maglie di Pallacanestro Milano, Brill Cagliari, Siena, Libertas Livorno e Pavia.\n\u00c8 stato general manager della Pallacanestro Lago Maggiore, nonch\u00e9 giocatore amatoriale per la Pallacanestro Verbano Luino, societ\u00e0 di Luino. Attualmente lavora come istruttore minibasket e allenatore delle giovanili proprio alla PVL."}
{"id": "2321772", "revid": "76963", "url": "https://it.wikipedia.org/wiki?curid=2321772", "title": "Stephanie Leonidas", "text": "Biografia.\nNata e cresciuta a Londra ma di origini greco-cipriote (il padre infatti \u00e8 nativo dell'isola). Ha due sorelle, Helena e Georgina, e un fratello, Dimitri. Si avvicina molto giovane al mondo dello spettacolo cominciando a recitare gi\u00e0 all'et\u00e0 di otto anni nel musical \"Oliver Twist\"; un anno pi\u00f9 tardi comincia ad apparire anche in televisione.\nProprio in ambito televisivo degne di nota sono le sue rappresentazioni nel film \"Daddy's Girl\" (2002) e nella soap opera \"Night and Day\" (2001). Nel 2002 arriva finalmente sul grande schermo con il film \"Fogbound\", ma il suo primo e vero grande successo \u00e8 per\u00f2 \"Yes\" (2004) nel quale recita accanto ad attori del calibro di Joan Allen e Sam Neill.\nPi\u00f9 recentemente la Leonidas \u00e8 apparsa nel film fantasy \"MirrorMask\", scritto da Neil Gaiman, nel quale interpreta il ruolo di Helena, nell'adattamento cinematografico della BBC su Dracula e infine in \"Crusade in Jeans\", basato sull'omonimo libro della scrittrice olandese Thea Beckman. Nel film \"Feast of the Goat\" del 2005, ambientato in Per\u00f9, in cui interpreta Uranita, sar\u00e0 presente anche la sua prima scena di nudo.\nPer quanto riguarda il teatro la giovane attrice britannica ha interpretato Adela ne \"La casa di Bernarda Alba\" di Federico Garc\u00eda Lorca e Dani in \"The Sugar Syndrome\" di Lucy Prebble."}
{"id": "2321777", "revid": "203463", "url": "https://it.wikipedia.org/wiki?curid=2321777", "title": "Campionato del mondo seniores di scacchi", "text": "Il campionato del mondo seniores di scacchi si \u00e8 svolto, a partire dal 1991, per i giocatori che hanno compiuto i 60 anni d'et\u00e0 al 1\u00ba gennaio dell'anno in cui si svolge la competizione.\n\u00c8 organizzato dalla FIDE con cadenza annuale, con il sistema svizzero su 11 turni. Le federazioni nazionali possono inviare qualsiasi numero di giocatori.\nIl campionato \u00e8 diviso in due sezioni, maschile e femminile. Il vincitore del torneo maschile riceve automaticamente, se non ne \u00e8 gi\u00e0 in possesso, il titolo di Grande maestro, la vincitrice del torneo femminile il titolo di Grande Maestro Femminile (WGM). Il campionato maschile ha registrato diverse volte un numero molto elevato di partecipanti: 200 nel 1998, 272 nel 2003, 215 nel 2004, 233 nel 2007.\nA partire dal 2014 il Campionato del mondo seniores viene suddiviso, in entrambe le categorie di genere (maschile e femminile), nelle sezioni di et\u00e0 over 50 e over 65."}
{"id": "2321779", "revid": "110157", "url": "https://it.wikipedia.org/wiki?curid=2321779", "title": "\u00d6rk\u00e9ny", "text": "\u00d6rk\u00e9ny \u00e8 una citt\u00e0 di 4.978 abitanti situata nella provincia di Pest, nell'Ungheria settentrionale."}
{"id": "2321781", "revid": "110157", "url": "https://it.wikipedia.org/wiki?curid=2321781", "title": "Nagymaros", "text": "Nagymaros (in slovacco \"Ve\u013ek\u00e1 Maru\u0161a\"; in tedesco \"Freistadt\") \u00e8 una citt\u00e0 di 4.469 abitanti situata nella provincia di Pest, nell'Ungheria settentrionale."}
{"id": "2321783", "revid": "400694", "url": "https://it.wikipedia.org/wiki?curid=2321783", "title": "John Carta", "text": "Soprannominato \"the Birdman\" (\"Uomo uccello\"), era pilota di elicottero e aeroplano. \u00c8 stato un pioniere del B.A.S.E. jumping. Reduce decorato della guerra del Vietnam per le missioni a bordo dell'elicottero Bell UH-1 Iroquois, speriment\u00f2 alcune speciali alette, chiamate \"bat wings\", che permettono il prolungamento della caduta con volo semi-orizzontale.\nBiografia.\nDa Alghero, sua citt\u00e0 di origine, si trasfer\u00ec a 12 anni negli Stati Uniti dove visse con una zia che mor\u00ec per\u00f2 di l\u00ec a poco, lasciandolo completamente solo. Dall'et\u00e0 di 14 anni fu costretto a fare lavori d'ogni genere per sopravvivere.\nNegli anni '60 si arruol\u00f2 volontario nell'Esercito degli Stati Uniti, entrando nei corpi speciali come paramedico e inviato in Vietnam, dove rimase due anni dal 1967 al 1969. Specializzato in aerotrasporti e pilota di elicotteri Bell UH-1 Iroquois, port\u00f2 a termine missioni di salvataggio e venne decorato con la Croce di guerra al valor militare.\nUna volta in congedo, come molti reduci, ebbe difficolt\u00e0 di inserimento e dovette adattarsi a lavorare come operaio. In seguito si mise in proprio con una impresa di carpenteria. Torn\u00f2 anche a pilotare un elicottero, portando turisti in escursione sui cieli di Manhattan.\nIl 16 agosto 1990, durante un lancio dall'American President building di Oakland, il suo paracadute si apr\u00ec solo parzialmente e Carta sub\u00ec fratture in varie parti del corpo. Il 29 settembre del 1990 durante un air show, ancora infortunato e ingessato, accett\u00f2 di prender parte a un volo dimostrativo con un aereo bimotore della seconda guerra mondiale Lockheed P2V Harpoon presso Sacramento, in California. Il pilota, probabilmente inesperto, durante una esibizione acrobatica, per un errore di manovra fece andare in stallo l'aereo, che precipit\u00f2 disintegrandosi nel Clear Lake. Con lui morirono sul colpo tutte le altre sei persone a bordo. Il corpo di John Carta venne recuperato dai sommozzatori dopo due giorni di ricerche.\nDopo i funerali di Stato le sue ceneri vennero trasportate in Italia e deposte presso il cimitero di Alghero; una parte fu sparsa dall'amico Jonathan Bowlin durante un lancio presso El Capitan nel parco nazionale di Yosemite. Anche Bowlin mor\u00ec poi il 9 maggio 1993 durante un lancio.\nParacadutista estremo.\nIl 10 settembre 1981 fu il primo uomo ad atterrare con un paracadute sul tetto della Torre Sud del World Trade Center, guadagnandosi la prima pagina del New York Post. I poliziotti che lo arrestarono gli comminarono una multa di 50 dollari per paracadutismo illegale. Si lanci\u00f2 atterrando nei pressi del World Trade Center anche nel 1987.\nNel 1982 atterr\u00f2 su una delle torri del ponte di Verrazzano: lanciatosi da un velivolo sul pilone del ponte, abbandon\u00f2 il paracadute principale per poi rilanciarsi con quello secondario fino a tuffarsi nel fiume sottostante. Anche in questa occasione venne arrestato.\nNel 1984 ide\u00f2 e costru\u00ec una rampa sul viadotto di uno dei ponti del Gran Canyon in Arizona e comp\u00ec un salto nel vuoto da una altezza di circa 250 metri a bordo di una motocicletta.\nIn seguito si lanci\u00f2 sia da elicotteri, sia da aerei su edifici in varie citt\u00e0 del mondo, si lanci\u00f2 inoltre da ponti o sommit\u00e0 di alti edifici, tra i quali la Torre di Pisa, con speciali paracadute ad ala da lui progettati e una tuta di lancio con superfici incrementate con ampie parti in stoffa sagomata tra le gambe e le braccia. Tra le varie imprese quella di essere stato il primo ad atterrare sulla sommit\u00e0 di una mongolfiera.\nNel marzo del 1987 si lanci\u00f2 dal George Washington Bridge tuffandosi nel fiume Hudson, con l'obiettivo di filmare l'impresa e vendere il video a un'emittente televisiva.\nRiferimenti nella cultura di massa.\nLa canzone del musicista britannico David Sylvian \"Jean The Birdman\" del 1993 \u00e8 ispirata alla vicenda di Giovanni Carta."}
{"id": "2321784", "revid": "767487", "url": "https://it.wikipedia.org/wiki?curid=2321784", "title": "Mark Wright", "text": "Carriera.\nGiocatore.\nClub.\nHa iniziato la sua carriera nell'Oxford United. Nel 1982 \u00e8 stato venduto al Southampton, dove \u00e8 rimasto per cinque stagioni. Tra il 1987 ed il 1991 ha militato nel Derby County. La sua ultima squadra professionistica \u00e8 stato il Liverpool, dove \u00e8 stato il perno della difesa fino al 1998.\nNazionale.\nHa debuttato nella nazionale maggiore inglese nel 1984, a 21 anni. Ha fatto parte della spedizione agli Europei del 1988, ai Mondiali del 1990 ed agli Europei del 1992. Su un totale di 45 presenze ha segnato una sola rete, nell'ultima partita del girone dei Mondiali di Italia '90, consentendo agli inglesi di battere 1-0 l'Egitto e quindi di qualificarsi agli ottavi di finale.\nAllenatore.\nTerminata la carriera da giocatore, dal 2000 \u00e8 divenuto allenatore professionista. Ha allenato il Southport, l'Oxford United e il Peterborough. Nella stagione 2008-2009 \u00e8 stato l'ultimo allenatore del Chester City prima del fallimento del club."}
{"id": "2321785", "revid": "110157", "url": "https://it.wikipedia.org/wiki?curid=2321785", "title": "Szob", "text": "Szob \u00e8 una citt\u00e0 di 2.971 abitanti situata nella provincia di Pest, nell'Ungheria settentrionale. \nSi trova sul Danubio, presso la confluenza del fiume Ipoly."}
{"id": "2321793", "revid": "767487", "url": "https://it.wikipedia.org/wiki?curid=2321793", "title": "Il pane nudo (film)", "text": "Il pane nudo (\"El Khoubz el Hafi\") \u00e8 un film del 2005 diretto da Rachid Benhadj.\nIl soggetto \u00e8 tratto dall'omonimo romanzo dello scrittore marocchino Mohamed Choukri.\nProduzione.\n\u00c8 una coproduzione marocco-algero-italo-francese.\nIl regista ha lavorato a lungo in collaborazione con lo scrittore, che era estremamente diffidente e gi\u00e0 aveva bloccato altri progetti di riduzione cinematografica per dissensi con gli autori. La collaborazione \u00e8 continuata fino a poco prima della morte di Choukri, avvenuta nel 2003.\nIl romanzo, di tipo autobiografico, racconta l'infanzia e l'adolescenza di Mohamed, che vive nel mondo violento della strada e fa la conoscenza di ogni forma di vizio e di delinquenza, fuggendo da un padre ubriacone ed abusivo e ritrovandosi con compagni e compagne nella sua stessa condizione, con cui intreccia legami intensi anche se effimeri, nel timore di ricreare una famiglia come quella da cui \u00e8 fuggito.\nLo stesso regista compare nel film in veste di attore, nel ruolo di Hamid, un nazionalista marocchino, compagno di prigione di Mohamed, che gli fa scoprire l'incanto della letteratura e gli insegna le prime due lettere dell'alfabeto arabo, 'alif e b\u0101', che insieme formano la parola \"ab\" \"padre\". Questo incontro con la scrittura sar\u00e0 determinante per lui, che fino ad allora era totalmente analfabeta e che a 20 anni comincer\u00e0 a studiare, divenendo poi maestro e, in seguito, romanziere.\nTrattandosi di una co-produzione, con un cast misto, il film \u00e8 stato realizzato contemporaneamente in pi\u00f9 lingue, e ogni attore recitava nella sua.\nDistribuzione.\nLa prima mondiale \u00e8 stata tenuta ad Algeri, citt\u00e0 natale del regista (domenica 10 luglio 2005, sala Ibn Zeydoun) ed a Casablanca (gioved\u00ec 21 luglio 2005, cinema Lynx, a margine del primo festival di Casablanca), in omaggio allo scrittore marocchino.\nSuccessivamente, il film \u00e8 stato presentato al Festival internazionale del Cairo, dove ha destato molto interesse perch\u00e9 anche in Egitto, come in molti altri paesi arabi, il romanzo di Choukri \u00e8 censurato.\nIl film \u00e8 uscito nelle sale italiane il 12 maggio 2006.\nCritica.\nA giudizio del pubblico e della critica arabofona, il marcato accento algerino di Benhadj sarebbe stato in contrasto con il ruolo di un nazionalista marocchino da lui interpretato.\nAl di l\u00e0 di questa e di altre minori imperfezioni marginali (come l'ambientazione a Casablanca e a Rabat, anzich\u00e9 a Tangeri, T\u00e9touan e Larache come nel libro), il film ha destato notevoli consensi sia per l'aderenza al testo originale sia per la brillante interpretazione degli attori (in particolare, l'italiana Marzia Tedeschi, nel ruolo di Sallafa, amante del protagonista, rasata a zero da un amante precedente), sia per la colonna sonora dell'algerino Safy Boutella (Pirmasens, 1950), formata da 18 brani che uniscono in un impasto originale sonorit\u00e0, ritmi e strumenti nord-africani, europei, sud-americani e statunitensi."}
{"id": "2321794", "revid": "125671425", "url": "https://it.wikipedia.org/wiki?curid=2321794", "title": "Biatorb\u00e1gy", "text": "Biatorb\u00e1gy (in tedesco \"Wiehall-Kleinturwall) \"\u00e8 una citt\u00e0 di 11.307 abitanti situata nella provincia di Pest, nell'Ungheria settentrionale."}
{"id": "2321795", "revid": "1826532", "url": "https://it.wikipedia.org/wiki?curid=2321795", "title": "Sonia Rykiel", "text": " \nIl suo vero nome era Sonia Flis.\nA lei si deve la nascita del termine \"d\u00e9mod\u00e9\", coniato nel 1976.\nCarriera.\nSonia Rykiel entr\u00f2 nel mondo della moda all'et\u00e0 di 17 anni, venendo assunta come vetrinista in un laboratorio tessile parigino. Inizi\u00f2 a disegnare abiti nel 1962, quando, durante la sua seconda gravidanza, non riusciva a trovare vestiti che le fossero comodi. Dopo aver ottenuto supporto dall'azienda del marito, nel 1968 la Rykiel apr\u00ec la sua prima boutique a Rue de Grenelle, nelle Gal\u00e9ries Lafayette. Soprannominata \"Regina del Tricot\", concentr\u00f2 la propria produzione sulla lana, dandole la stessa importanza che gli altri stilisti normalmente riservavano a tessuti pi\u00f9 pregiati. La Rykiel fu anche la prima stilista a produrre capi in maglia stampati, a realizzare maglioni di ogni foggia e misura e di ogni colore, anche se almeno all'inizio della sua attivit\u00e0 il suo colore preferito era il nero.\nLa sua fama si consolid\u00f2 dopo che \"Elle\" le aveva dedicato una copertina al suo lavoro. La produzione della stilista si estese quindi all'abbigliamento maschile e a quello per i bambini, ad una linea di accessori, ad una di profumi e ad una di cosmetica. Nel 2001 la direzione creativa del marchio pass\u00f2 da Sonia alla figlia Nathalie, ex-modella, che inaugur\u00f2 una linea di gioielleria, e dal 2003 una linea di \"sex toys\", appositamente venduti nel negozio \"Woman\" di Parigi. Dal 2005 sono state aperte tre boutique del marchio negli Stati Uniti (a Boston, New York e Guam).\nLa Rykiel scrisse due libri sulla moda (\"Et je la voudrais nue...\" e \"Paris Sur le pas de Sonia Rykiel\") ed una raccolta di favole per bambini (\"Tatiana Acacia\", con dedica alla nipote Tatiana); inoltre collabor\u00f2 al piano di restauro dell'Hotel Crillon e compose insieme al cantante Malcolm McLaren un brano del suo album del 1995 \"Paris\".\nNel 1985 le fu conferita la Legione d'onore.\nNel 2012 rivel\u00f2 di avere la malattia di Parkinson - da lei tenuta nascosta per quindici anni, fino a quando cio\u00e8 le era stato possibile - in un libro autobiografico intitolato \"N'oubliez pas que je joue\", dove non esit\u00f2 a descrivere tutti i segni visibili della patologia sul suo fisico, dai tremori alle difficolt\u00e0 di deambulazione.\nSonia Rykiel mor\u00ec a Parigi il 25 agosto 2016, lasciando due figli, la gi\u00e0 citata Nathalie e un maschio, Jean-Philippe, musicista e compositore, cieco dalla nascita. Era di religione ebraica."}
{"id": "2321799", "revid": "110157", "url": "https://it.wikipedia.org/wiki?curid=2321799", "title": "Magl\u00f3d", "text": "Magl\u00f3d \u00e8 una citt\u00e0 di 11.062 abitanti situata nella provincia di Pest, nell'Ungheria settentrionale."}
{"id": "2321806", "revid": "1114711", "url": "https://it.wikipedia.org/wiki?curid=2321806", "title": "Johan Fransson", "text": ""}
{"id": "2321807", "revid": "287204", "url": "https://it.wikipedia.org/wiki?curid=2321807", "title": "Unione Sportiva Cagliari 1951-1952", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1951-1952.\nStagione.\nNella stagione 1951-1952 l'Unione Sportiva Cagliari disput\u00f2 la Serie C, terzo campionato italiano classificato dalla FIGC come professionistico, secondo le regole stabilite dalla Carta di Viareggio.\nLa societ\u00e0, dopo la retrocessione della stagione 1947-1948 (era stata riammessa d'ufficio in Serie B dopo la seconda guerra mondiale) si ritrovava a disputare il 4\u00ba campionato consecutivo nella Serie C.\nLa riforma dei campionati attuatasi quell'anno, prevedeva una sola promozione in Serie B, che si sarebbe giocata tra le 4 formazioni vincenti dei rispettivi gironi del campionato.\nIl Cagliari, inserito nel girone C, vinse il suo raggruppamento lasciandosi alle spalle altre importanti formazioni italiane tra cui , , (all'epoca Anconitana) e nonch\u00e9 l'unica corregionale presente, la Carbosarda di Carbonia.\nNel girone finale, la societ\u00e0 sarda si impose rimanendo imbattuta, vincendo cinque partite e pareggiandone una soltanto. La squadra segn\u00f2 12 reti e ne sub\u00ec appena 5. Dietro il Cagliari arrivarono rispettivamente: , Toma Maglie e Vigevano.\nIl miglior marcatore dei sardi fu Erminio Bercarich che segn\u00f2 30 reti e ben 42 in appena due stagioni complessive al Cagliari."}
{"id": "2321808", "revid": "124095782", "url": "https://it.wikipedia.org/wiki?curid=2321808", "title": "T\u00f6r\u00f6kb\u00e1lint", "text": "T\u00f6r\u00f6kb\u00e1lint (in tedesco \"Gro\u00dfturwall\") \u00e8 una citt\u00e0 di 12.886 abitanti situata nella provincia di Pest, nell'Ungheria settentrionale."}
{"id": "2321815", "revid": "574302", "url": "https://it.wikipedia.org/wiki?curid=2321815", "title": "Boston Society of Film Critics Awards 1982", "text": "La 3\u00aa edizione dei Boston Society of Film Critics Awards si \u00e8 svolta il 6 febbraio 1983, per onorare l'eccellenza nell'industra del cinema per l'anno 1982."}
{"id": "2321818", "revid": "287204", "url": "https://it.wikipedia.org/wiki?curid=2321818", "title": "Unione Sportiva Cagliari 1950-1951", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1950-1951."}
{"id": "2321822", "revid": "1543377", "url": "https://it.wikipedia.org/wiki?curid=2321822", "title": "The People or the Gun", "text": "The People or the Gun \u00e8 un album del gruppo hardcore punk Anti-Flag, pubblicato tra il 5 ed il 9 giugno 2009 dalla SideOneDummy. \u00c8 il primo album con l'etichetta di Los Angeles, dopo la conclusione del contratto con la major RCA, che aveva prodotto i due album precedenti.\nLa prima traccia dell'album, \"Sodom, Gomorrah, Washington D.C. (Sheep in Shepherd's Clothing)\", \u00e8 stata pubblicata in streaming sul MySpace del gruppo in anticipo rispetto all'uscita dell'album, seguita poi dall'intera riproduzione sullo stesso sito. Una parte dei guadagni sulle prevendite dell'album saranno donati ad Amnesty International.\nTracce.\nTutte le tracce degli Anti-Flag\n\"Which Side Are You On? E.P.\".\nCon l'edizione australiana e con le prevendite statunitensi \u00e8 stato incluso un EP, dal titolo \"Which Side Are You On? E.P.\""}
{"id": "2321823", "revid": "767487", "url": "https://it.wikipedia.org/wiki?curid=2321823", "title": "Los Crudos", "text": "I Los Crudos erano uno dei pi\u00f9 influenti gruppi hardcore punk, formata a Chicago nel 1991. La band \u00e8 stata molto popolare nella scena DIY degli anni novanta. A differenza di molte altre band punk, i Los Crudos si distinguono poich\u00e9 cantano in spagnolo.\nSono stati descritti come \"una delle migliori band degli anni 90\" e \"una delle migliori band hardcore punk di sempre\" .\nScioltasi nel 1998, la band si \u00e8 riunita nel 2006 e nel 2008 per uno show a Southkore e a Chicago."}
{"id": "2321828", "revid": "3115", "url": "https://it.wikipedia.org/wiki?curid=2321828", "title": "Graphviz", "text": "Graphviz (abbreviazione di \"Graph Visualization Software\") \u00e8 un programma open source avviato da AT&amp;T Research Labs per disegnare grafi descritti nel linguaggio DOT. Fornisce anche librerie per le applicazioni per usare gli strumenti forniti. Graphviz \u00e8 free software con licenza Common Public License.\nArchitettura.\nGraphviz consiste in un linguaggio per descrivere i grafi chiamato linguaggio DOT e un insieme di strumenti che processano i file DOT:"}
{"id": "2321829", "revid": "120691717", "url": "https://it.wikipedia.org/wiki?curid=2321829", "title": "Zero Mostel", "text": "Attivo al cinema ma soprattutto in teatro (vincitore di tre Tony Award), dopo gli esordi a Hollywood nei primi anni cinquanta, divenne famoso nelle cronache per essere uno dei dodici personaggi dello spettacolo inseriti nella lista nera di Hollywood durante gli anni del Maccartismo: dopo la sua testimonianza davanti alla Commissione per le attivit\u00e0 antiamericane (HCUA), la sua carriera cinematografica s'interruppe per una quindicina d'anni.\nBiografia.\nSamuel Mostel era di famiglia ebraica: il padre Israel Mostel era un ebreo dell'Europa orientale, la madre Cina \"Celia\" Druchs era un'ebrea di origine polacca. Entrambi emigrarono negli Stati Uniti (Israel nel 1898, Cina nel 1908), dove si conobbero e si sposarono: l'uomo aveva gi\u00e0 quattro figli da un precedente matrimonio e ne ebbe altri quattro con Cina (Samuel era il settimo).\nLa numerosa famiglia and\u00f2 a vivere in una fattoria a Moodus (Connecticut), ma fece poi ritorno a New York per andare ad abitare nel \"Lower East Side\" di Manhattan. I genitori avevano molti problemi economici e Samuel inizi\u00f2 a frequentare la scuola pubblica: dai suoi familiari venne descritto come un bambino vivace, intelligente e con un gran senso dell'umorismo. Il padre vedeva in lui le doti di un futuro rabbino, ma Samuel preferiva dipingere e disegnare, una passione che mantenne per il resto della sua vita. Secondo lo scrittore Roger Butterfield, la madre di Samuel lo mandava al \"Metropolitan Museum of Art\" a copiare i quadri esposti (il bambino aveva una predilezione per lo \"Study For Woman in Black and Green\" dell'illustratore John White Alexander). Impar\u00f2 a parlare pi\u00f9 lingue: inglese, yiddish, italiano e tedesco.\nFrequent\u00f2 il City College di New York, istituzione pubblica per studenti delle classi meno abbienti dove si laure\u00f2 nel 1935. Dopo svariati lavori, nel 1937 trov\u00f2 impiego come insegnante di disegno e pittura presso il Works Progress Administration's Federal Art Project a Manhattan. Nel 1939 si spos\u00f2 con Clara Sverd, con cui and\u00f2 a vivere a Brooklyn: il matrimonio dur\u00f2 solo due anni (divorziarono nel 1944 e Mostel le pass\u00f2 una somma di denaro per tutta la vita). A detta di Clara, i due si separarono perch\u00e9 lui passava le intere giornate con gli artisti newyorchesi.\nCarriera.\nInizi.\nQuando ancora insegnava alla CCNY, Mostel cominci\u00f2 a interpretare ruoli comici durante delle letture presso alcuni musei newyorkesi: pass\u00f2 quindi a feste private, cabaret, night club ed esord\u00ec alla radio: in particolare, nel 1941, nel jazz club Cafe Society, gli venne affibbiato il soprannome \"Zero\" dall'agente del club, Ivan Black, che ebbe modo di dire come Mostel fosse \"un tipo che inizia dal nulla\" (\"Here's a guy who's starting from nothing\"). Inizi\u00f2 a lavorare nel nightclub il 16 febbraio 1942 e contemporaneamente debutt\u00f2 a teatro interpretando piccoli ruoli (non accreditato nel cast ufficiale) nella commedia \"Cafe Crown\" al Cort Theatre (141 spettacoli di fila fino al marzo del 1942), messa in scena da Elia Kazan. Il debutto ufficiale a teatro fu il 24 aprile 1942 al 44th Street Theatre con \"Keep 'em Laughing\" (77 spettacoli di seguito).\nEsord\u00ec nel cinema nel 1943 in \"Mademoiselle du Barry\", dove interpretava un doppio ruolo. Nello stesso anno, in piena Seconda guerra mondiale, venne chiamato alle armi ma scartato per un non ben specificato problema fisico: pass\u00f2 il resto della leva a intrattenere le truppe oltreoceano.\nNel 1944 spos\u00f2 Kathryn Harkin: dal matrimonio, durato fino alla morte di Mostel nel 1977, nacquero due figli, Josh (1946) e Tobias (1949).\nGli anni cinquanta e il Maccartismo.\nAl suo ritorno sulle scene, debutt\u00f2 in tv il 19 ottobre 1948 con la serie \"Off the Record\" (trasmessa da DuMont) e pi\u00f9 tardi in \"The Ford Theatre Hour\" della NBC. Nei primi anni cinquanta, fu impegnato al cinema in due ruoli drammatici nei film \"Bandiera gialla\" (1950) di Elia Kazan e \"La citt\u00e0 \u00e8 salva\" (1951) di Bretaigne Windust e Raoul Walsh.\nPoliticamente di sinistra, in piena caccia alle streghe, Mostel venne segnalato da Jerome Robbins alla HCUA e rese una testimonianza presso la commissione, il 14 ottobre 1955. Neg\u00f2 di essere comunista, ma al tempo stesso rifiut\u00f2 di fare nomi di altri personaggi, in quanto a suo dire la sua religione ebraica non glielo permetteva. Inserito nella \"lista nera\", perse ogni ruolo al cinema, in tv e perfino nei nightclub. Trov\u00f2 lavoro in piccoli spettacoli, poco retribuiti, in locali minori, e dovette vendere i suoi dipinti. In un casuale incontro con Elia Kazan a New York, Mostel rimprover\u00f2 al regista la sua confessione presso la HCUA.\nNon vi era una vera e propria \"black list\" nel teatro e Mostel venne contattato nel 1958 dal suo amico Burgess Meredith, noto liberale, che gli offr\u00ec il ruolo nella produzione off-Broadway \"Ulysses in Nighttown\" (basata sull\"'Ulisse\" di Joyce), che stava dirigendo. L'interpretazione dell'ebreo valse a Mostel un \"Obie Award\" e l'opera fu rappresentata anche a Londra e Parigi.\nIl ritorno alla ribalta di Broadway negli anni sessanta.\nApparve ancora in tv nell'episodio \"The World of Sholom Aleichem\" della serie \"Play of the Week\" (1959) e ritorn\u00f2 ufficialmente a Broadway con la commedia \"The Good Soup\" (ma non la interpret\u00f2, pur figurando nel cast, in quanto si ruppe una gamba e pass\u00f2 5 mesi in ospedale a causa di un incidente con un autobus).\nIl suo ritorno vero e proprio a Broadway fu un successo: interpret\u00f2 \"Il rinoceronte\" (1961), pi\u00e9ce tratta dall'opera di Eug\u00e8ne Ionesco, che gli valse un Tony Award nell'autunno del 1960 (reinterpret\u00f2 l'omonimo film nel 1974). In tv, ancora in \"Play of the Week\", interpret\u00f2 \"Aspettando Godot\" di Samuel Beckett (1961).\nCon l'amico Jack Gilford (anch'egli coinvolto nel maccartismo, assieme alla moglie, e inserito nella \"black list\") interpret\u00f2 il musical \"A Funny Thing Happened on the Way to the Forum\" per la regia di George Abbott, da cui venne tratto nel 1966 il film \"Dolci vizi al foro\" di Richard Lester. Del cast faceva parte, come coreografo, Jerome Robbins (che non venne accreditato), colui che aveva precedentemente compromesso Mostel di fronte alla Commissione Anti-americana. Dopo l'imbarazzo iniziale di Robbins, Mostel pass\u00f2 oltre, dimostrandosi un professionista esemplare: lo show and\u00f2 in scena per la prima volta all'\"Alvin Theatre\" l'8 maggio 1962 e fu un successo. Fu infatti la prima di ben 964 rappresentazioni consecutive (oltre all\"'Alvin\", venne eseguito anche al \"Mark Hellinger Theatre\" e al \"Majestic\") chiudendo il 29 agosto 1964. \"Dolci vizi al Foro\" vinse 6 Tony Award, incluso Miglior musical e Miglior regia (Abbott): Mostel si aggiudic\u00f2 il suo secondo Tony (anche Gilford venne candidato nella categoria attori).\nMostel continu\u00f2 il suo successo teatrale con un musical di culto, interpretando il lattaio Tevye in \"Fiddler on the Roof\", basato sulle storie di Sholom Aleichem. Con regia e coreografie di Jerome Robbins, \"Fiddler\" venne rappresentato il 22 settembre 1964 all'\"Imperial Theatre\" e chiuse i battenti 8 anni dopo, al \"Broadway Theatre\", il 2 luglio 1972 (con un intermezzo di rappresentazione al \"Majestic\"). Fiddler venne rappresentato 3242 volte, divenendo uno degli show di maggior successo della storia di Broadway. Il musical vinse 9 Tony Awards nel 1965 (tra cui \"Miglior Musical\", \"Regia\" e \"Miglior Attore\", il terzo Tony per Mostel nel giro di 4 anni). Nel 1972 a \"Fiddler\" venne assegnato uno speciale decimo Tony, per essere divenuto il pi\u00f9 longevo musical nella storia di Broadway.\nLa seconda vita cinematografica.\nFamosissimo ormai a teatro, Zero Mostel altern\u00f2 con cinema e tv il decennio 1965-1975, sebbene sia opinione comune che il suo talento non venne rappresentato al meglio sul grande schermo, come invece era accaduto sul palcoscenico, con l'eccezione del primo film di Mel Brooks, \"Per favore, non toccate le vecchiette\" (1967), che seguiva, come accennato, la versione cinematografica di \"Dolci vizi al Foro\" di Lester del 1966. La versione cinematografica di \"Fiddler on the Roof\", \"Il violinista sul tetto\" (1971), diretta da Norman Jewison, non ebbe il successo previsto, anche per l'interpretazione dell'attore israeliano Chaim Topol nel ruolo che era stato di Mostel (Topol venne candidato all'Oscar ma nell'opinione comune il pubblico aveva ormai identificato in quel ruolo Mostel, dopo il decennio di successi a Broadway). In quel periodo non ebbero fortuna nemmeno la commedia britannica di ambientazione storica \"Caterina sei grande\" (1968) di Gordon Flemyng, con Peter O'Toole e Jeanne Moreau, e il western parodistico \"Quel fantastico assalto alla banca\" (1969) di Hy Averback, ove Mostel apparve insieme a Kim Novak.\nNel 1974, diretto da Burgess Meredith, ripresent\u00f2 \"Ulysses in Nighttown\" a Broadway (ancora una candidatura ai Tony Awards, come \"Miglior attore\") e al cinema fece coppia con Woody Allen in \"Il prestanome\" (1976) di Martin Ritt, in cui interpret\u00f2 un personaggio \"autobiografico\" e drammatico, un attore inserito nella \"black list\" che arriva al suicidio. Dopo altre rappresentazioni a Broadway (tra cui quella di Shylock in \"The Merchant\" di Arnold Wesker, tratto da \"Il mercante di Venezia\" di Shakespeare), Mostel si ammal\u00f2 e venne ricoverato a Filadelfia, dove mor\u00ec l'8 settembre 1977."}
{"id": "2321830", "revid": "1573940", "url": "https://it.wikipedia.org/wiki?curid=2321830", "title": "Spedale dei Battenti", "text": "Lo Spedale dei Battenti era un edificio assistenziale situato nel centro storico di Istia d'Ombrone, frazione del comune di Grosseto. La sua ubicazione \u00e8 all'interno delle mura di Istia d'Ombrone, poco a ovest del Palazzo di Giustizia, tra Piazza Ombrone e il vicolo dei Battenti.\nL'istituzione sorse nel 1321 per dare assistenza ai bisognosi, risultando fin dagli albori alle dipendenze di Siena, citt\u00e0 che controllava in quell'epoca l'intero centro storico e gran parte del territorio. Inizialmente intitolato a San Bernardino, gli venne conferita la nuova denominazione nel 1498, quando risultava gestito autonomamente dalla Compagnia dei Battenti. Lo spedale continu\u00f2 a svolgere per vari secoli le sue funzioni di assistenza e ricovero per i pi\u00f9 bisognosi e per i malati. Nel 1752 la struttura pass\u00f2 allo Spedale di Santa Maria della Scala di Siena, sotto la cui giurisdizione prosegu\u00ec la sua attivit\u00e0 fino alla fine del Settecento, periodo in cui fu decisa la definitiva soppressione dai granduchi di Lorena.\nDello Spedale dei Battenti \u00e8 stata facilmente identificata la sua ubicazione e ricostruita la sua storia grazie a numerosi documenti e manoscritti storici e alla cartografia d'epoca. Tuttavia, dopo la sua soppressione, il fabbricato fu venduto a privati e adibito ad uso abitativo, con gli interventi di ristrutturazione susseguenti che hanno di fatto completamente modificato l'aspetto architettonico originario."}
{"id": "2321834", "revid": "287204", "url": "https://it.wikipedia.org/wiki?curid=2321834", "title": "Club Sportivo Cagliari 1929-1930", "text": "Questa voce raccoglie le informazioni riguardanti il Club Sportivo Cagliari nelle competizioni ufficiali della stagione 1929-1930."}
{"id": "2321844", "revid": "1305772", "url": "https://it.wikipedia.org/wiki?curid=2321844", "title": "Fasci giovanili di combattimento", "text": "I fasci giovanili di combattimento (abbreviato F.G.C. oppure al plurale FF.GG.CC.) furono un'organizzazione giovanile del Partito Nazionale Fascista.\nStoria.\nOrigini.\nLa prima organizzazione giovanile fascista era nata nel 1919 e all'interno dei singoli fasci: le Avanguardie giovanili studentesche. Era stato poi Michele Bianchi a organizzare nel 1921, all'interno del neonato PNF, il movimento giovanile del partito, denominandola Avanguardia giovanile fascista e confluita nel 1926 nell'Opera nazionale balilla.\nI fasci giovanili di combattimento furono costituiti dal Gran consiglio del fascismo l'8 ottobre 1930 per completare l'inquadramento formativo dei ragazzi e delle ragazze dai 18 ai 21 anni, non pi\u00f9 di competenza dell'Opera nazionale balilla.\nI ragazzi (avanguardisti) e le ragazze (giovani fasciste) dovevano ogni sabato partecipare al sabato fascista, continuando l'istruzione premilitare marciando in piazza o negli spazi a loro riservati dai gruppi rionali fascisti.\nLo sport dei fasci giovanili.\nNel 1927 il regime defin\u00ec l'attivit\u00e0 sportiva quale principale strumento per la crescita mentale e fisica dei giovani. Dette perci\u00f2 ordine a tutte le istituzioni pubbliche (podest\u00e0, enti sportivi provinciali fascisti e le province) di organizzare e gestire manifestazioni sportive.\nA tutti coloro che si iscrivevano al partito ed ai giovani che fossero entrati nei fasci giovanili, vennero garantite notevoli agevolazioni sia per l'acquisto di vestiario e materiale sportivo sia per l'iscrizione, la partecipazione e la visione delle manifestazioni sportive. Gli sconti riservati ai fasci giovanili erano normalmente tra il 20% ed il 25% delle tasse di iscrizione e partecipazione ai campionati. Questi ultimi erano loro riservati da ogni federazione sportiva, con tanto di attribuzione dei titoli di campione provinciale e regionale dei fasci giovanili.\nI gruppi sportivi ebbero uno sviluppo notevole soprattutto nel calcio e nella pallacanestro, diventando il fiore all'occhiello delle federazioni provinciali fasciste, che portavano le proprie rappresentative provinciali ai \"Littoriali dello Sport\", clou dell'attivit\u00e0 sportiva primaverile che si svolgeva a met\u00e0 maggio. Ai Littoriali tanti ragazzi e ragazze, gi\u00e0 \"promesse\" in ambito provinciale, fecero esperienza per diventare in seguito veri campioni sportivi ed olimpici.\nLa creazione della GIL.\nI fasci giovanili vincolavano all'attivit\u00e0 sportiva i giovani e le giovani fasciste fino ai 21 anni, in quanto non avevano la \"capacit\u00e0 giuridica\" ed i finanziamenti per poter gestire i gruppi sportivi e coprire a livello assicurativo gli atleti dopo la maggiore et\u00e0.\n\u00c8 per questo motivo che, al termine della guerra d'Etiopia, i fasci giovanili e l'Opera nazionale balilla furono uniti e convogliati nella G.I.L. (Giovent\u00f9 italiana del littorio), a cui il legislatore (1937) rese possibile trasformare le associazioni sportive giovanili in vere e proprie societ\u00e0 sportive autonome, finanziate dallo Stato oppure, avendo capacit\u00e0 giuridica, tramite sovvenzioni ed eredit\u00e0."}
{"id": "2321847", "revid": "339392", "url": "https://it.wikipedia.org/wiki?curid=2321847", "title": "Rosmini Trapani", "text": ""}
{"id": "2321852", "revid": "115362484", "url": "https://it.wikipedia.org/wiki?curid=2321852", "title": "PCX", "text": "Il PCX (PiCture eXchange) \u00e8 il formato nativo per il programma di grafica Paintbrush di Microsoft, che debutt\u00f2 con MS-DOS come risposta al programma \"PCPaint\" di IBM.\nCaratteristiche.\nIl PCX \u00e8 un formato di immagine di tipo \"device independent\" (cio\u00e8 indipendente dalla periferica e quindi non variante al variare dell'hardware sul quale viene riprodotto), raster, e con una palette iniziale che andava da 2 a 4 colori, o da 16 a 256 colori. Successivamente il formato venne esteso per poter gestire anche immagini truecolor, quindi con profondit\u00e0 di colore di 24 bit.\nStoria.\nFu molto diffuso all'inizio dell'era dei personal computer, anche durante l'avvento dell'interfaccia grafica, attorno al 1985, con l'introduzione di Microsoft Windows, ma venne gradatamente soppiantato da formati pi\u00f9 evoluti come TIFF, TGA e JPEG."}
{"id": "2321860", "revid": "599013", "url": "https://it.wikipedia.org/wiki?curid=2321860", "title": "Hnat Domenichelli", "text": "Statistiche.\n\"Statistiche aggiornate ad giugno 2013.\""}
{"id": "2321861", "revid": "1782831", "url": "https://it.wikipedia.org/wiki?curid=2321861", "title": "Bruinen", "text": "Il Bruinen o Rombirivo \u00e8 un fiume di Arda, l'universo immaginario fantasy creato dallo scrittore inglese J.R.R. Tolkien.\nL'alto corso del fiume \u00e8 sotto il potere del Signore di Gran Burrone, come espressamente indicato da Gandalf, pronto a gonfiarsi infuriato nel caso vi fosse bisogno di sbarrare il guado che protegge la valle.\nGeografia.\nIl Bruinen nasce nelle Montagne Nebbiose, percorre da est a ovest la stretta valle di Gran Burrone, attraversa in maniera tortuosa il Rhudaur, nell'Eriador Orientale e si congiunge al Fiume Bianco o Mitheithel. \nIl corso d'acqua dopo la confluenza \u00e8 chiamato Gwathl\u00f3 o Inondagrigio.\nL'agguato.\nLa sera del 20 ottobre del 3018 della Terza Era (1418 calendario della Contea) i Nove Spettri dell'Anello tesero un agguato alla Compagnia dell'Anello presso il Guado del Bruinen, ma i loro cavalli furono travolti da un'inondazione causata dai poteri congiunti di Elrond e Gandalf."}
{"id": "2321868", "revid": "831312", "url": "https://it.wikipedia.org/wiki?curid=2321868", "title": "Alessandro Caliogna", "text": "Statistiche.\nPresenze e reti nei club.\n\"Statistiche aggiornate al 19 dicembre 2010.\""}
{"id": "2321871", "revid": "2091899", "url": "https://it.wikipedia.org/wiki?curid=2321871", "title": "Episodi di Pocket Monsters Diamond &amp; Pearl", "text": "La serie \u00e8 stata trasmessa in Giappone a partire dal 28 settembre 2006. &lt;br&gt; In Italia la serie completa \u00e8 stata trasmessa tra il 17 settembre 2007 e il 30 aprile 2011.\nAsh giunge a Sinnoh, dove incontra il suo vecchio amico Brock e una ragazza, Lucinda, anche lei come Vera aspirante Coordinatrice, che si unisce ai due ragazzi in questo nuovo viaggio.\n\"Pok\u00e9mon Diamante\" e \"Perla\".\nLa serie \"Pok\u00e9mon Diamante\" e \"Perla\" \u00e8 stata trasmessa su Italia 1 dal 17 settembre 2007 all'8 marzo 2008.\nIn questa stagione (nella quale si raggiungono i 500 episodi dei Pok\u00e9mon) Ash conquista le prime Medaglie della Lega di Sinnoh e Lucinda i primi Fiocchi che le saranno utili per partecipare al Gran Festival. L'episodio 516 non \u00e8 stato trasmesso in Occidente in quanto riassume le avventure di Ash e Lucinda nella regione di Sinnoh.\nA partire da questa stagione \u00e8 presente un frequente utilizzo dell'artifizio della prolessi: gli episodi iniziano con scene di trama che si verificheranno successivamente nella puntata.\nQuesta \u00e8 l'ultima stagione ad essere stata trasmessa sui canali Mediaset.\n\"Pok\u00e9mon Diamante e Perla: Battle Dimension\".\nQuest'undicesima stagione dei Pok\u00e9mon \u00e8 la continuazione del viaggio nella regione di Sinnoh di Ash, Lucinda e Brock. In Italia fu trasmessa dal 30 marzo al 5 giugno 2009 sul canale satellitare Jetix e su K2, allora trasmessa in syndication su emittenti locali.\n\"Pok\u00e9mon Diamante e Perla: Lotte Galattiche\".\nLa serie venne trasmessa negli Stati Uniti d'America con il titolo \"Galactic Battles\" a partire dal 9 maggio 2009, al termine dei 52 episodi di \"Battle Dimension\". &lt;br&gt; In Italia and\u00f2 in onda su K2 dal 28 marzo 2010 fino al 29 giugno dello stesso anno.\nLa protagonista Lucinda cambia doppiatrice italiana, passando da Tosawi Piovani a Ludovica De Caro.\n\"Pok\u00e9mon Diamante e Perla: I Vincitori della Lega di Sinnoh\".\nGli episodi sono stati trasmessi negli Stati Uniti d'America a partire dal 5 giugno 2010, mentre in Italia sono stati trasmessi dall'emittente televisiva K2 dal 9 gennaio al 16 febbraio 2011 con i primi 19 episodi e dal 24 marzo al 30 aprile 2011 con i rimanenti 15. &lt;br&gt; Questa \u00e8 l'ultima serie ambientata nella regione di Sinnoh."}
{"id": "2321874", "revid": "24398", "url": "https://it.wikipedia.org/wiki?curid=2321874", "title": "Radiodiffusione Argentina all'Estero", "text": ""}
{"id": "2321876", "revid": "574302", "url": "https://it.wikipedia.org/wiki?curid=2321876", "title": "Boston Society of Film Critics Award per il miglior regista", "text": "Il Boston Society of Film Critics Award per il miglior regista (\"BSFC Award for Best Director\") \u00e8 un premio assegnato annualmente dal 1980 dai membri del Boston Society of Film Critics al miglior regista di un film distribuito negli Stati Uniti nel corso dell'anno."}
{"id": "2321888", "revid": "288300", "url": "https://it.wikipedia.org/wiki?curid=2321888", "title": "Ernesto Antonio Far\u00edas", "text": ""}
{"id": "2321889", "revid": "599013", "url": "https://it.wikipedia.org/wiki?curid=2321889", "title": "Enrique de la Fuente", "text": "Giocava nel ruolo di schiacciatore.\nCarriera.\nClub.\nInizia la sua carriera nelle serie maggiori nel 1996, nella squadra della sua citt\u00e0. La stagione successiva si trasferisce nel campionato francese, e nel 1999 arriva in Italia, dove disputa il campionato di A2 nelle file di Mezzolombardo. Alla fine della stagione la squadra acquisisce il titolo sportivo dal Porto Ravenna Volley, si trasferisce nel capoluogo trentino e diventa la Trentino Volley, dove Enrique riesce ad ottenere la salvezza. Nel 2001 viene acquistato da Piacenza, dove rimane due anni, ottenendo la promozione in A1. I successivi tre anni lo vedono impegnato nelle file del Perugia Volley. Termina la sua avventura italiana alla fine della stagione 2006-2007 alla Gabeca Pallavolo.\nTorna in patria, e col Club Voleibol P\u00f2rtol vince il campionato spagnolo. Disputa poi il maggior campionato turco.\nNazionale.\nEnrique \u00e8 uno dei migliori giocatori spagnoli, e ha fatto parte della nazionale che nel 2007 ha raggiunto la vittoria continentale. Sotto la guida dell'italiano Andrea Anastasi ha vinto il Campionato europeo di pallavolo maschile 2007, tenutosi in Russia, sconfiggendo in finale i padroni di casa al tie-break."}
{"id": "2321893", "revid": "1305772", "url": "https://it.wikipedia.org/wiki?curid=2321893", "title": "Quisca", "text": "Quisca (in sloveno: Kojsko) \u00e8 un paese della Slovenia, frazione del comune di Collio. La localit\u00e0 \u00e8 situata nella parte centrale del Collio sloveno a 269,3 metri s.l.m. ed a 3,0 kilometri dal confine italiano. L'insediamento (\"naselja\") \u00e8 anche costituito dagli agglomerati di: Nastecherzi (\"Stegar\u0161\u010de\") e \"Nad Bo\u0161ki\u010dem\".\nSopra il paese si erge maestosa la chiesa di Santa Croce (\"Sv. Kri\u017e na Taboru\") su di un'altura, di 288 m, detta \"Tabor\". Il campanile della chiesa gotica ha delle merlature un po' insolite che lo fanno sembrare pi\u00f9 simile a una fortezza. Le merlature sono per\u00f2 una caratteristica architettonica del Collio sloveno, a ricordare che un tempo in tutto il suo territorio vi erano dei paesi fortificati, o Tabori, che avevano la funzione di proteggere la gente dalle orde turche. \nLa strada che conduce alla chiesa \u00e8 accompagnata da tabernacoli della Via Crucis, che rivivono ogni anno in occasione della processione il giorno della Santa Croce. A pochi passi dalla chiesa si trovava anche una lastra commemorativa ad indicare il punto da dove Vittorio Emanuele III osservava il vicino settore del Fronte dell'Isonzo. La lastra \u00e8 attualmente custodita presso il museo del Goriziano (\"Gori\u0161ki muzej\"). La chiesa parrocchiale di Quisca \u00e8 invece dedicata a Santa Maria Assunta.\nSotto il dominio asburgico Quisca, fu frazione del comune di San Martino.\nDal 1920 al 1947 Quisca fu comune, assieme a San Martino, appartenente alla Provincia di Gorizia come \"San Martino-Quisca\".\nGeografia fisica.\nRappresentato nella carta IGM al 25.000: 26 III-SO\nCorsi d'acqua.\ntorrente Versa (\"Bir\u0161a\"); \"Treven\u010di\u010d\""}
{"id": "2321898", "revid": "122416308", "url": "https://it.wikipedia.org/wiki?curid=2321898", "title": "Gustavo Venturi", "text": "Biografia.\nNato a Rovereto, frequent\u00f2 l'Imperial Regio Ginnasio di Rovereto, al tempo citt\u00e0 dell'Impero Austro-ungarico. Dopo essersi laureato in giurisprudenza, si trasfer\u00ec a Trento dove divenne avvocato. Botanico dilettante, si interess\u00f2 principalmente ad essi muschi e ai licheni, divenendo uno dei pi\u00f9 noti e importanti briologi dei suoi tempi. Fu in contatto con la maggior parte dei botanici della sua epoca e mantenne corrispondenza con Giuseppe De Notaris, Elisabetta Fiorini-Mazzanti, Karl Gustav Limpricht, Caro Massalongo e Carl Friedrich Warnstorf. Dal 1871 a 1899 Venturi pubblic\u00f2 venti articoli sulla tassonomia del genere \"Orthotrichum\", descrivendo 19 specie, 3 sottospecie e 48 variet\u00e0. Contribu\u00ec inoltre alle pubblicazioni di Viktor Ferdinando Brotherus, Adalbert Geheeb, Antonio Marchese Bottini e Julius Roell. Il suo trattato sui muschi, \"Le Muscinee del Trentino\", fu pubblicato postumo nel 1899. Il suo erbario \u00e8 conservato nel MUSE - Museo delle Scienze.\nFu deputato per il Trentino al Parlamento di Vienna, dove si batt\u00e9 inutilmente per ottenere l'autonomia del Trentino.\nFu poeta in lingua ladina (fassano-calzet)"}
{"id": "2321902", "revid": "287204", "url": "https://it.wikipedia.org/wiki?curid=2321902", "title": "Velo Trapani", "text": "La Velo Trapani \u00e8 stata una societ\u00e0 di pallacanestro femminile di Trapani.\nStoria.\nNata come societ\u00e0 ciclistica, a partire dalla seconda met\u00e0 degli anni Trenta Giovanni Oddo fond\u00f2 e diresse la prima squadra femminile di pallacanestro che ebbe come playmaker Maria Giacoma Cernigliaro.\nSuccessivamente insieme alle esperienze del \"Dopolavoro Sportivo Virtus\" (dal 1964-65) e della \"Cestistica Edera\" (dal 1965-66) nella pallacanestro femminile, la Velo Trapani prender\u00e0 pi\u00f9 volte parte alla Serie B, fino al 1980 il 2\u00ba livello nazionale, tra gli anni '60 ed i '70.\nNel 1976 ottennero il principale successo giovanile: furono vicecampionesse d'Italia nella categoria \"juniores\", allenate da Alberto Cardella, venendo sconfitte in finale dalla Standa Milano.\nDopo anni fra la C e la B, tornarono al 2\u00ba livello nazionale in occasione della promozione in serie A2 nel 1985 battendo la Viscosud Bari per 65 a 58..\nLa societ\u00e0 scomparve nel 2003.\nColori e simbolo.\nColori sociali.\nLe divise della Velo Trapani erano granata con bordi color bianco per le trasferte, mentre per le partite casalinghe i colori s'invertivano. In passato la formazione indossava anche divise di colore nero con la scritta \"AS Velo Trapani\" in granata.\nIl colore granata rappresenta quasi sempre le principali societ\u00e0 sportive della citt\u00e0 di Trapani e deriva dalla \"Blasonatura rosso granata\" dello stemma cittadino. Nello specifico del basket il granata fu scelto anche dalla squadra maschile della \"Pallacanestro Trapani\" (1981-1997 e dal 2011) e dal \"Basket Trapani\" (1997-2011).\nImpianto sportivo.\nGli impianti che hanno ospitarono in passato le partite di basket femminile delle formazioni trapanesi furono la palestra \"Dante Alighieri\" (capienza: 300 spettatori) e la palestra \"Tenente Alberti\" (capienza: 800 spettatori). Prima della Seconda Guerra Mondiale e fino agli anni '60 le formazioni di pallacanestro sia maschile che femminile svolsero le proprie attivit\u00e0 presso la Palestra e campo \"degli Spalti\"."}
{"id": "2321913", "revid": "1305772", "url": "https://it.wikipedia.org/wiki?curid=2321913", "title": "Vercoglia di Quisca", "text": "Verc\u00f2glia di Quisca (in sloveno Vrhovlje pri Kojskem, in tedesco \"Vercoglia\" ) \u00e8 un paese della Slovenia, frazione del comune di Collio.\nLa localit\u00e0 \u00e8 situata nella parte orientale del Collio sloveno a 259.1 metri s.l.m. ed a 6.9 kilometri dal confine italiano.\nL'insediamento (\"naselja\") \u00e8 anche costituito dagli agglomerati di: Cernusco [o Cernasca] (\"\u010crna\u0161ko\") e Pajalo (\"Pojelo\").\nSotto il dominio asburgico Verc\u00f2glia di Quisca fu frazione del comune di San Martino.\nDal 1920 al 1947 fece parte del Regno d'Italia, frazione del comune di San Martino Quisca, inquadrato nella Provincia di Gorizia; pass\u00f2 poi alla Jugoslavia e quindi alla Slovenia.\nA nord dell'insediamento si trova la chiesa detta \u201cMadonna di Vercoglia\u201d dedicata a Santissima Madre di Dio.\nNelle vicinanze, vi erano le postazioni delle artiglierie italiane del vicino Fronte dell'Isonzo .\nGeografia fisica.\nRappresentato in parte nella carta IGM al 25.000: 26 III-SO\nAlture principali.\n\"Vrhovec\", mt 418"}
{"id": "2321917", "revid": "79227", "url": "https://it.wikipedia.org/wiki?curid=2321917", "title": "Dub Side of the Moon", "text": "Dub Side of the Moon \u00e8 un album musicale del gruppo reggae Easy Star All-Stars, pubblicato nel 2003. Come si evince dal titolo stesso, si tratta di una rivisitazione-omaggio di uno dei pi\u00f9 celebri dischi dei Pink Floyd, \"The Dark Side of the Moon\". Il disco include tutti i dieci pezzi presenti nell'album originale del 1973, ovviamente rivisti in chiave dub, con un'aggiunta di quattro bonus track.\nFra i cambiamenti pi\u00f9 notevoli rispetto ai brani originali, \u00e8 possibile citare il ritmo di \"Eclipse\", trasformato in questa versione in un 4/4 ; la presenza nell'incipit di \"Time\" di un orologio a cuc\u00f9, una trombetta militare ed il canto di un gallo in aggiunta all'originale ticchettio e suono di una sveglia; e la sostituzione dei rumori di registratori di cassa presenti all'inizio di \"Money\" con dei colpi di tosse.\n, ed \u00e8 stato sostenuto da un tour promozionale. Un DVD con una performance live di \"Dub Side of the Moon\" \u00e8 stato pubblicato nel 2006.\nSpecial Anniversary Edition.\nEsiste un'edizione speciale di Dub Side of the Moon che presenta due tracce aggiuntive:"}
{"id": "2321921", "revid": "94902", "url": "https://it.wikipedia.org/wiki?curid=2321921", "title": "Dub side of the moon", "text": ""}
{"id": "2321922", "revid": "94902", "url": "https://it.wikipedia.org/wiki?curid=2321922", "title": "The dub side of the moon", "text": ""}
{"id": "2321925", "revid": "36426", "url": "https://it.wikipedia.org/wiki?curid=2321925", "title": "Jaquerio", "text": ""}
{"id": "2321927", "revid": "80339", "url": "https://it.wikipedia.org/wiki?curid=2321927", "title": "Litanie dei Santi", "text": ""}
{"id": "2321929", "revid": "767487", "url": "https://it.wikipedia.org/wiki?curid=2321929", "title": "Gitagum", "text": "Gitagum \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nGitagum \u00e8 formata da 11 baranggay:"}
{"id": "2321933", "revid": "11190", "url": "https://it.wikipedia.org/wiki?curid=2321933", "title": "Valvola di Flutter", "text": ""}
{"id": "2321936", "revid": "436907", "url": "https://it.wikipedia.org/wiki?curid=2321936", "title": "Always Outnumbered, Never Outgunned", "text": "Always Outnumbered, Never Outgunned \u00e8 il quarto album in studio del gruppo musicale britannico The Prodigy, pubblicato nel 2004 dalla XL Recordings."}
{"id": "2321938", "revid": "767487", "url": "https://it.wikipedia.org/wiki?curid=2321938", "title": "Initao", "text": "Initao \u00e8 una municipalit\u00e0 di Terza classe delle Filippine, situata nella Provincia di Misamis Oriental, nella Regione del Mindanao Settentrionale.\nInitao \u00e8 formata da 16 baranggay:"}
{"id": "2321941", "revid": "124123", "url": "https://it.wikipedia.org/wiki?curid=2321941", "title": "Luigi Paolillo", "text": "Considerato uno dei maggiori pittori della Costa Amalfitana del XIX e XX secolo assieme a Luca Albino, Angelo Della Mura, Antonio Ferrigno. \nBiografia.\nLuigi Paolillo, a causa delle ristrettezze economiche familiari, fu indirizzato da giovanissimo alla vita ecclesiastica, che lasci\u00f2 ben presto per la vocazione pittorica. Cominci\u00f2 cos\u00ec l'apprendistato dapprima presso lo studio di Gaetano Capone e in seguito in quello di Raffaele D'Amato. All'et\u00e0 di diciassette anni si trasfer\u00ec a Napoli, dove studi\u00f2 all'Accademia di Belle Arti. Nel 1890 decise di trasferirsi in Argentina, a Buenos Aires, per poi ritornare in Italia nel 1903. \nUn nuovo viaggio in Argentina lo comp\u00ec dal 1907 al 1913, data di un nuovo ritorno in Italia, con dimora a Salerno. Nel febbraio di quest'anno fu ricevuto dal Re, al quale don\u00f2 una collezione di foto delle sue opere eseguite nel soggiorno nella Terra del Fuoco. Ma i suoi viaggi non erano ancora terminati: ripart\u00ec infatti per l'America nel 1921. Qui espose a New York, Filadelfia, Montevideo e Cincinnati. Nel 1929 fece ritorno definitivo in Italia, sposandosi e stabilendosi a Vietri, ove rimase fino alla morte. \nFu maestro, fra gli altri, della pittrice e fotografa Maria Bertolani. "}
{"id": "2321942", "revid": "697352", "url": "https://it.wikipedia.org/wiki?curid=2321942", "title": "VRAM", "text": ""}
{"id": "2321946", "revid": "123441749", "url": "https://it.wikipedia.org/wiki?curid=2321946", "title": "Radio Habana Cuba", "text": "Radio Habana Cuba o RHC \u00e8 il servizio radiofonico per l'estero dell'Instituto Cubano de Radio y Televisi\u00f3n, l'ente radiotelevisivo governativo di Cuba.\nStoria.\nL'avvio dell'emittente fu annunciato da Fidel Castro il 16 aprile 1961, dopo l'attacco aereo che precedette l'invasione di Cuba della brigata 2506 organizzata dalla CIA su ordine del governo degli Stati Uniti.\nIl nome \"Radio Habana Cuba\" fu utilizzato per la prima volta il 1\u00ba maggio 1961, in occasione della trasmissione dell'Atto di trionfo di Cuba contro l'invasione della Baia dei Porci, che si tenne nella Piazza della Rivoluzione della capitale cubana.\nGli strumenti di trasmissione di Radio Habana Cuba furono acquistati dal governo cubano in Svizzera dall'azienda Brown Boveri e consistevano in due trasmittenti da 10\u00a0kW e 100\u00a0kW e da vari sistemi di antenne.\nLa stazione di trasmissione \u00e8 ubicata nelle vicinanze della citt\u00e0 di Bauta, in mezzo alla laguna di Ariguananbo, furono installate linee telefoniche e di alta frequenza con gli studi dell'emittente Radio Progreso Cadena Nacional, che furono utilizzati fino a che non vennero costruiti gli studi propri di Radio Habana Cuba nel medesimo edificio ubicato nel centro di L'Avana.\nPresente.\nNella stagione radiofonica invernale 2015 Radio Habana Cuba trasmetteva in otto lingue: spagnolo, inglese, francese, portoghese, quechua, creolo haitiano, arabo ed esperanto.\nLa programmazione viene diffusa in modulazione d'ampiezza su onde corte, via satellite e via internet.\nL'emittente trasmette notizie, informazioni e relazioni su Cuba e il suo sviluppo, considerando comunque anche l'America Latina e il resto del mondo. Radio Habana Cuba dispone di un archivio sonoro di musica cubana di straordinario valore e diffonde musica tradizionale e moderna.\nIl segnale d'intervallo, che viene emesso all'inizio e alla fine delle trasmissioni consiste nelle prime battute della \"Marcia del Movimento 26 luglio\". Le trasmissioni iniziano ufficialmente e terminano con l'Inno nazionale."}
{"id": "2321948", "revid": "124737292", "url": "https://it.wikipedia.org/wiki?curid=2321948", "title": "Alberto Ercolani", "text": "Alberto Ercolani \u00e8 un attore romano attivo tra gli anni settanta e ottanta come interprete della televisione dei ragazzi. Nel cinema ha assunto lo pseudonimo di \u201cClaudio Saint Just\u201d in un solo film del 1979. Poi ha continuato la sua carriera da imitatore.\nBiografia.\nNel cinema la grande occasione di Alberto Ercolani arriva nel 1979, quando ha un ruolo di protagonista a fianco di Gloria Guida nel primo episodio del film \"La liceale, il diavolo e l'acquasanta\" di Nando Cicero. Per interpretare il ruolo di \"Ciclamino\", un angelo custode danzante, assume il nome d'arte di \"Claudio Saint Just\". La sua esperienza cinematografica non ha seguito.\nLa carriera di personaggio televisivo, iniziata nel 1974 nel cast dello Zecchino d'Oro di Cino Tortorella, prosegue su tutt'altra strada, come animatore, imitatore ed interprete della Televisione dei ragazzi. Lavora sia in Rai che Fininvest, nei maggiori programmi classici per ragazzi, condotti da Fabrizio Frizzi e Paolo Bonolis.\nIn TV \u00e8 stato ospite in Domenica In, Maurizio Costanzo Show, Gino Bramieri Show, Ci pensiamo il luned\u00ec.\nCome imitatore: nel 1975 in una tourn\u00e9e in Australia al seguito di Gianni Morandi, e l'anno successivo con Claudio Villa. I Cugini di Campagna e Little Tony in Stati Uniti al Madison Square Garden, poi di nuovo in Australia All Opera House di Sidney con Iva Zanicchi\nCome attore teatrale, Alberto Ercolani ha fatto parte del gruppo di Lando Fiorini, interpretato ruoli in commedie scritte da Enrico Vaime, Dino Verde e Piero Castellacci.\nContinuativo \u00e8 stato anche il lavoro di conduttore radiofonico fin dal 1972, quando venne scritturato dalla Rai per la trasmissione \"Sorella radio\" di Silvio Gigli. Fino al 2002 con \"Il programma lo fate voi\" con Fabio De Luigi e Paola Cortellesi."}
{"id": "2321949", "revid": "729019", "url": "https://it.wikipedia.org/wiki?curid=2321949", "title": "Jasaan", "text": "Jasaan \u00e8 una municipalit\u00e0 di Terza classe delle Filippine, situata nella Provincia di Misamis Oriental, nella Regione del Mindanao Settentrionale.\nJasaan \u00e8 formata da 15 baranggay:"}
{"id": "2321952", "revid": "767487", "url": "https://it.wikipedia.org/wiki?curid=2321952", "title": "Dorothy Hale", "text": "Appartenente all'alta societ\u00e0, fu protagonista di un famoso suicidio, gettandosi da un grattacielo.\nBiografia.\nNata con il nome di Dorothy Donovan, a sei anni fu mandata in convento, ma ben presto ne usc\u00ec e frequent\u00f2 una scuola di recitazione, fino a debuttare in teatro nello spettacolo \"Lady, Be Good\", dove faceva parte del coro. \nIn et\u00e0 adulta entr\u00f2 nell'alta societ\u00e0 con tutti i suoi lussi molto pi\u00f9 per la sua rimarcabile bellezza che non per i suoi talenti artistici; spos\u00f2 infatti il milionario finanziere Gaillard Thomas, figlio del facoltoso ginecologo Theodore Gaillard Thomas, ma le nozze furono molto brevi.\nNel 1927 port\u00f2 all'altare il ricco pittore Gardiner Hale, che mor\u00ec per\u00f2 soli quattro anni pi\u00f9 tardi. Questo evento, seguito da numerose relazioni infruttuose, la lasciarono finanziariamente completamente dipendente dai suoi ricchi amici.\nInfatti la sua carriera cinematografica non era stata particolarmente brillante: durante la sua vita recit\u00f2 solamente in due film, ma aveva ottenuto queste parti solamente grazie agli appigli che il marito vantava nel mondo del cinema. Parimenti nel 1935 aveva recitato nello spettacolo di Broadway \"Abide By Me\" grazie alla sua amica, e produttrice della commedia, Clare Boothe Luce.\nL'artista Frida Kahlo ha raffigurato la sua morte nel dipinto chiamato appunto \"Il suicidio di Dorothy Hale\"."}
{"id": "2321954", "revid": "118031", "url": "https://it.wikipedia.org/wiki?curid=2321954", "title": "Claudio Saint-Just", "text": ""}
{"id": "2321956", "revid": "767487", "url": "https://it.wikipedia.org/wiki?curid=2321956", "title": "Kinoguitan", "text": "Kinoguitan \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nKinoguitan \u00e8 formata da 15 baranggay:"}
{"id": "2321958", "revid": "24823", "url": "https://it.wikipedia.org/wiki?curid=2321958", "title": "Oberto da Pirovano", "text": ""}
{"id": "2321960", "revid": "1005847", "url": "https://it.wikipedia.org/wiki?curid=2321960", "title": "Elezioni generali in Uruguay del 1999", "text": "Le elezioni generali in Uruguay del 1999 si tennero il 31 ottobre (primo turno) e il 29 novembre (secondo turno) per l'elezione del Presidente e il rinnovo dell'Assemblea generale (Camera dei rappresentanti e Camera dei senatori).\nLe elezioni presidenziali videro la vittoria di Jorge Batlle, sostenuto dal Partito Colorado, che sconfisse al ballottaggio il candidato del Fronte Ampio Tabar\u00e9 V\u00e1zquez. Batlle entr\u00f2 in carica il 1\u00ba marzo del 2000 costituendo un governo di centrodestra assieme al Partido Blanco.\nPer quanto riguarda la Camera, 40 deputati su 99 sono andarono al Fronte Ampio, divenuta la prima forza politica e l'unico partito di opposizione all'eterogenea alleanza tra i \"blancos\" e \"colorados\"; dei restanti seggi, 33 furono assegnati ai colorados, 22 ai blancos e 4 ai socialdemocratici del Nuevo Espacio.\nAl Senato il Fronte Ampio si conferm\u00f2 primo partito con 12 seggi, mentre 10 andarono al Partido colorado, 7 ai nacional-blancos e 2 al Nuevo Espacio.\nIl nuovo vicepresidente nonch\u00e9 nuovo presidente del Senato divenne Luis Hierro L\u00f3pez, esponente del Partido Colorado.\nContesto.\nCandidati.\nSecondo la nuova legge elettorale approvata dal governo di Julio Mar\u00eda Sanguinetti in queste elezioni \u00e8 previsto il ballottaggio e le elezioni primarie per la scelta del candidato alla presidenza di ciascuna formazione politica nel caso in cui ci fossero pi\u00f9 candidature salvo la scelta unanime di un candidato da parte della sua formazione politica.\nI candidati che parteciparono alla competizione elettorale furono:\nFronte Ampio.\nIl Fronte Ampio, principale partito della sinistra del Paese, ha ottenuto un grande successo alle precedenti consultazioni presidenziali in cui ha ottenuto un 30% dei consensi tallonando gli altri due storici partiti dell'Uruguay, ossia il Partito Colorado e il Partito Nazionale, di tendenza liberale e conservatrice. Questo \u00e8 stato possibile attraverso la candidatura del popolare sindaco di Montevideo Tabar\u00e9 V\u00e1zquez che si \u00e8 affermato come leader del Frente.\nTuttavia all'interno delle correnti del partito sono emerse delle critiche nei confronti dell'ex candidato alla Presidenza e per questo motivo Danilo Astori ha deciso di presentare la propria candidatura alle elezioni primarie nazionali del paese organizzate per il 25 aprile del 1999. V\u00e1zquez prevale in modo netto sull'avversario.\nTuttavia per il Fronte Ampio la conquista del governo del Paese non \u00e8 facile: nonostante fosse primo nei sondaggi non superava il 50% dei consensi, percentuale ormai indispensabile dato che il governo di coalizione tra Partito Colorado e il Partito Nazionale ha approvato una riforma costituzionale che introduce il ballottaggio alle elezioni presidenziali.\nIl Fronte Ampio presenta un moderno programma vicino alle istanze della socialdemocrazia ma a causa della forte componente marxista i partiti di centro destra accusano il Fronte Ampio di aspirare ad una politica socialista pura.\nPartido Nacional de Uruguay.\nLo storico partito Nacional-blancos ha ottenuto alle ultime elezioni del 1994 un risultato inferiore alle aspettative ed \u00e8 stato costretto ad allearsi con il partito Colorado vincitore con Julio Mar\u00eda Sanguinetti, predecessore del Presidente Blanco Luis Alberto Lacalle. Il partito \u00e8 calato nei sondaggi a causa della delusione dell'elettorato nazionalista sulle scelte di governo di coalizione con i colorados e molti si sono spostati a sinistra confluendo nel progressista Fronte Ampio.\nLuis Alberto Lacalle vince le elezioni primarie del suo partito il 25 aprile del 1999 a seguito di una lotta all'ultimo voto all'interno del suo partito in cui molti non erano molto convinti che la candidatura dell'ex Presidente potesse giovare ai blancos.\nI Blancos tuttavia ribadiscono l'accordo con i Colorados per un eventuale governo di coalizione nel caso in cui nessuno dei due candidati avesse ottenuto il 50% pi\u00f9 uno al primo turno per evitare l'ascesa al potere della sinistra. Il risultato per\u00f2 penalizza molto il blancos che si allontanano dalla conquista della presidenza.\nPartido Colorado de Uruguay.\nLo storico partito liberale dell'Uruguay ha ottenuto gi\u00e0 due vittorie elettorali non consecutive dal ritorno alla democrazia nel Paese: una nel 1984 e l'altra nel 1994, entrambe con Julio Mar\u00eda Sanguinetti. Dato che la Costituzione impedisce la immediata rielezione, il partito ha dovuto ricercare un altro candidato alla Presidenza del Paese.\nJorge Batlle \u00e8 emerso come il pi\u00f9 indicato ed \u00e8 stato eletto alle elezioni primarie. Batlle appartiene all'ala pi\u00f9 schierata su posizioni di centro-sinistra e questo permetterebbe di dare una nuova immagine al partito cercando di recuperare l'elettorato pi\u00f9 progressista che un tempo votava i Colorados ma che adesso a causa dello spostamento verso centrodestra e in alleanza con i blancos hanno lasciato il partito e hanno optato per il Fronte Ampio.\nBatlle stipula come il suo predecessore Sanguinetti un patto di governo con il Partito Nazionale nel caso la forza politica non avesse ottenuto il 50% pi\u00f9 uno dei voti necessari non solo per vincere la competizione elettorale al primo turno ma anche per ottenere la maggioranza dei seggi al Congresso Nazionale dell'Uruguay.\nNuevo Espacio.\nIl partito di centro-sinistra Nuevo Espacio ha candidato alla Presidenza dell'Uruguay Rafael Michelini.\nUni\u00f3n C\u00edvica.\nIl partito ultraconservatore ha candidato Luis Pieri."}
{"id": "2321963", "revid": "767487", "url": "https://it.wikipedia.org/wiki?curid=2321963", "title": "Lagonglong", "text": "Lagonglong \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nLagonglong \u00e8 formata da 10 baranggay:"}
{"id": "2321967", "revid": "767487", "url": "https://it.wikipedia.org/wiki?curid=2321967", "title": "Church of Realities", "text": "Church of Realities \u00e8 il primo EP del gruppo musicale statunitense Hed P.E., autoprodotto nel 1995.\nIl disco.\nContiene otto tracce, di cui sei vennero ri-registrate per l'incisione dell'omonimo album di debutto."}
{"id": "2321973", "revid": "287204", "url": "https://it.wikipedia.org/wiki?curid=2321973", "title": "Macchine mortali", "text": "Macchine mortali (\"Mortal Engines\") \u00e8 un romanzo fantastico-fantascientifico per ragazzi scritto da Philip Reeve. Pubblicato nel 2001, ha vinto il Nestl\u00e9 Smarties Book Prize 2002 per la fascia di lettori dai 10 ai 15 anni. \u00c8 stato tradotto in italiano nel 2004 per Arnoldo Mondadori Editore.\nIl romanzo \u00e8 ambientato in una Londra futuribile steampunk. Da esso \u00e8 stato tratto un film omonimo del 2018.\nSerie.\nIl volume, il cui titolo richiama un verso dell\"Otello\" di Shakespeare, \u00e8 il primo dell'omonima serie che si potrebbe tradurre con \"Il quartetto delle Macchine mortali\" (\"Mortal Engines Quartet\" in inglese, \"Hungry City Chronicles\" in americano) composta da:\nSuccessivamente sono stati scritti tre romanzi prequel di \"Macchine mortali\":\nNel 2018 \u00e8 stato anche pubblicato \"Night Flights\", una raccolta di 3 racconti ambientati prima di \"Macchine Mortali\". \nSoltanto i primi quattro volumi sono stati tradotti in lingua italiana, editi da Mondadori.\nPrologo.\nLe vicende sono ambientate in un mondo post apocalittico steampunk, devastato in epoche passate da un olocausto nucleare (la Guerra dei Sessanta Minuti) che aveva causato enormi sconvolgimenti geologici. Per sfuggire ai continui terremoti, eruzioni vulcaniche e altre calamit\u00e0 naturali, l'inventore Nikolas Quirke aveva progettato un sistema (il \"darwinismo urbano\") in cui le citt\u00e0 erano state trasformate in enormi veicoli (le \"citt\u00e0 trazioniste\") che si aggiravano per il mondo desertificato in caccia di altre citt\u00e0 da depredare per utilizzarne le risorse naturali. Scomparse le nazioni, ogni citt\u00e0 costituiva uno stato a s\u00e9. Bench\u00e9 da allora il pianeta sia tornato stabile e le citt\u00e0 trazioniste non abbiano pi\u00f9 senso, il loro sistema continua a governare il mondo.\nMolte conoscenze tecniche e scientifiche si sono perse e i prodotti della Vecchia Tecnologia vengono ricercati e riportati alla luce da scavatori e archeologi. L'Europa, parte dell'Asia, il Nordafrica, l'Artide e l'Antartide sono occupate dalle citt\u00e0 trazioniste, il Nordamerica \u00e8 un deserto radioattivo, mentre nel resto del pianeta resistono le piccole \"citt\u00e0 stazioniste\" della Lega Anti-trazionista, che cerca di frenare lo spropositato consumo di risorse mondiali bloccando il nomadismo delle citt\u00e0.\nLondra.\nLondra \u00e8 la principale citt\u00e0 trazionista del romanzo e, come la maggior parte delle altre, \u00e8 costruita su una serie di livelli. Ci\u00f2 favorisce il distribuirsi della popolazione in un sistema di classi sociali, con le pi\u00f9 ricche e nobili insediate nei livelli superiori della citt\u00e0, appena al di sotto della cattedrale di San Paolo (unico edificio pre-trazionista sopravvissuto), mentre quelle meno abbienti vivono nelle parti inferiori (vicine al rumore e all'inquinamento dei motori). Gli uomini pi\u00f9 potenti di Londra sono raggruppati in quattro gilde:\nLondra \u00e8 ufficialmente governata da un sindaco eletto dai cittadini: Magnus Crome, che \u00e8 anche il capo della gilda degli ingegneri.\nTrama.\nPrima parte.\nTom Natsworthy \u00e8 un orfano quindicenne, apprendista storico di terza classe, che lavora come tuttofare nel museo di Londra. Nel tentativo di sventare il piano omicida di un'adolescente orribilmente sfigurata, Hester Shaw, che attenta alla vita dell'archeologo Thaddeus Valentine, Tom precipita nei Territori Esterni insieme alla ragazza, spinto dallo stesso Valentine. \nHester \u00e8 nata a Dunroamin, ex citt\u00e0 trazionista i cui abitanti hanno deciso di stabilirsi sull'Isola delle Querce, al riparo da altre citt\u00e0 feroci. Suo padre era agricoltore e la madre, Pandora, una storica, amica di Valentine, che ogni estate partiva con la sua aeronave in cerca di vecchi reperti. Sette anni prima la giovane aveva visto Thaddeus lottare con sua madre per sottrarle una sfera metallica ammaccata delle dimensioni di un pallone che chiamava Medusa. Impossessatosi dell'oggetto, Valentine aveva ucciso Pandora e il marito e, con un colpo di spada, aveva potuto solo sfregiare la piccola Hester che, raccogliendo le ultime forze, era riuscita a fuggire.\nTom e Hester si ritrovano soli e feriti in mezzo al deserto. Vengono raccolti dalla piccola e fatiscente citt\u00e0 trazionista di Speedwell per essere venduti come schiavi nel Raggruppamento Mercantile delle citt\u00e0 trazioniste. I due giovani evadono con l'aiuto da Anna Fang, una mercante con un passato di schiava, e con la sua mongolfiera raggiungono Airhaven, una citt\u00e0 volante tenuta sospesa da una serie di palloni. Qui sono raggiunti da Shrike, un predatore meccanico gi\u00e0 amico di Hester ma ora ingaggiato dal sindaco Crome per cercare e uccidere l'attentatrice di Valentine. I predatori o \"uomini rinati\" erano prodotti della Vecchia Tecnologia: usavano i cadaveri dei caduti in battaglia e li riportavano in una specie di vita grazie a macchine collegate al loro sistema nervoso. Hester, fuggita con la nave del padre dopo essere stata sfigurata da Valentine, era stata trovata svenuta da Shrike, che abitava in un villaggio di scavatori di siti archeologici di nome Strole. Shrike era un cacciatore di taglie che collezionava oggetti antropomorfi (in genere bambole o giocattoli). La giovane era stata con l'automa per cinque anni e, dopo aver riordinato i frammenti della sua memoria, aveva deciso di inseguire Valentine e ucciderlo con l'aiuto di Shrike. Il robot per\u00f2 si era rifiutato: aveva sentito parlare di Magnus Crome e della sua mania per la tecnologia, ed era convinto che, se fosse andato laggi\u00f9, la gilda degli ingegneri l'avrebbe ridotto in mille pezzi per studiarlo.\nMentre Anna Fang e i suoi amici tengono a bada l'enorme cyborg, Tom e Hester scappano con la nave di Anna. Inseguiti dall'aeronave di Shrike, i due atterrano in una palude asiatica e riescono a salvarsi solo grazie al tempestivo arrivo di una citt\u00e0 trazionista che sta effettuando una caccia e che, con i propri cingoli, sotterra Shrike. Tom e Hester, salendo su un'onda di fango generata dalle ruote, entrano nel livello inferiore della citt\u00e0 pirata di Tunbridge Wheels, dove vengono nuovamente imprigionati. Hester riconosce subito il crudele Chrysler Peavey, che non ha scrupoli nell'uccidere: al tempo in cui viveva a Strole con Shrike, Peavey era sindaco di un'altra piccola citt\u00e0 di scavatori che si fermava di tanto in tanto a comprare e vendere un po' di merce. Quando Tunbridge Wheels divor\u00f2 la loro cittadina, Chrysler e i suoi uomini si ammutinarono prendendo il potere nella nuova citt\u00e0.\nAccortosi che nelle gabbie si trova un londinese dei quartieri alti, Peavey decide di liberarlo per farsi raccontare usi e costumi della Londra \"perbene\". Chrysler infatti sogna di diventare un uomo rispettabile. Da scavatore senza alcuna istruzione \u00e8 diventato sindaco di una cittadina e ora di una citt\u00e0 pi\u00f9 vasta. Con tutte le ricchezze accumulate vuole trasformare Tunbridge Wheels in una citt\u00e0 ricca e maestosa, da lasciare in eredit\u00e0 ai figli. Per questo ha bisogno che Tom gli spieghi come dovrebbe essere la \"sua\" citt\u00e0 e gli insegni le buone maniere. Nel frattempo Tunbridge Wheels arriva alla spiaggia del mar di Khazak, dove Chrysler vuole assalire e depredare Airhaven, costretta a ormeggiare sull'Isola Nera per effettuare alcune riparazioni. Bombardata da Anna Fang, per\u00f2, Tunbridge Wheels s'incaglia in una scogliera e affonda.\nTom, Hester, Chrysler e alcuni suoi scagnozzi si salvano su un gommone e raggiungono l'isola dove si imbattono nuovamente in Shrike, che non ha mai smesso di inseguire la sua preda. Dopo aver ucciso i pirati, l'automa si dirige contro Hester ma Tom lo trafigge con un colpo di spada. Prima di collassare, Shrike rivela a Hester di aver fatto un patto con Magnus Crome: se si fosse lasciato smontare e studiare, gli ingegneri avrebbero trasformato Hester in un cyborg come lui.\nSeconda parte.\nTom e Hester vengono ritrovati da Anna Fang e dalla sua pattuglia della Lega Anti-trazionista. Insieme, decidono di andare a Londra per scoprire se il potente raggio verde con cui la citt\u00e0 incenerisce i suoi nemici sia originato da Medusa e se Crome intenda usarlo contro Shield-Wall, la grande fortezza che protegge le terre e le citt\u00e0 stazioniste della Lega. Nel loro viaggio fanno tappa in diverse citt\u00e0 trazioniste, tutte in fuga da Londra terrorizzate dal suo raggio distruttore.\nGiunti a Shield-Wall, Tom scopre Valentine che, ben mascherato, riesce a incendiare la flotta aerea della fortezza e, dopo aver ucciso Anna Fang, fugge su un'aeronave, inseguito da quella di Tom e Hester. Arrivano cos\u00ec a Londra dove Crome e i suoi ingegneri attendono Valentine nella cattedrale di San Paolo per attaccare e distruggere la fortezza nemica con il raggio di Medusa.\nHester, scesa dall'aeronave, viene catturata dai predatori di Crome e portata nella chiesa dove \u00e8 giunto anche Valentine, la cui aeronave ora pu\u00f2 assalire quella di Tom che per\u00f2 riesce a colpirla facendola precipitare in fiamme sulla cattedrale. Da l\u00ec il fuoco si propaga a tutto il livello superiore di Londra, Medusa \u00e8 danneggiata e Tom riesce a portare in salvo Hester con la propria aeronave un attimo prima che Medusa deflagri totalmente distruggendo con s\u00e9 anche gran parte della citt\u00e0.\nNell'ultimo capitolo Tom e Hester decidono di diventare mercanti e di continuare a vivere insieme.\nAdattamento cinematografico.\nNel 2018 dal romanzo \u00e8 stato tratto un film omonimo diretto da Christian Rivers."}
{"id": "2321974", "revid": "1543377", "url": "https://it.wikipedia.org/wiki?curid=2321974", "title": "Michele Apicella", "text": "Michele Apicella \u00e8 un personaggio immaginario del cinema italiano creato dalla fantasia del regista e attore Nanni Moretti. Protagonista, da lui stesso interpretato, di cinque dei suoi primi sei lungometraggi, \u00e8 considerato una sorta di alter ego di Moretti.\nBiografia.\nMichele Apicella (il cognome \u00e8 quello della madre di Moretti, Agata Apicella) non \u00e8 mai la stessa persona. In ogni film, infatti, ha una vita e una professione diversa, oltre naturalmente all'et\u00e0 progressivamente aumentata. Personaggio dotato di \"autonomia narrativa\", legato (ma non coincidente) con la figura del sessantottino, \"Michele Apicella non coincide con Nanni Moretti: \u00e8 un personaggio di finzione interpretato da Moretti, al quale il regista fa dire delle verit\u00e0 che condivide, ma la differenza tra i due rimane sempre avvertibile\". \"Rispetto ad un moralista classico, che giudicava le situazioni singole in base ad un presupposto universale, Apicella in base ad un presupposto tutto suo giudica situazioni di massa. \u00c8 un moralista moderno. \u00c8 dunque un moralista ideologico, osservatore e spregiatore di qualunque sfumatura d'esistenza diversa dalla sua\" . \"Il nuovo mostro degli anni '80, complesso, terribile, sconfitto\" .\nElenco dei film.\nDei primi sei film di Moretti, l'unico senza questo personaggio \u00e8 \"La messa \u00e8 finita\" (1985, a 32 anni), dove protagonista \u00e8 il prete don Giulio.\nUn antecedente del personaggio di Michele Apicella potrebbe essere l'Antoine Doinel di Fran\u00e7ois Truffaut. Per\u00f2, il personaggio di Truffaut \u00e8 lo stesso dall'adolescenza alla maturit\u00e0, mentre quello di Moretti, pur mantenendo l'identico nome, modifica da un film all'altro occupazione o professione. "}
{"id": "2321975", "revid": "767487", "url": "https://it.wikipedia.org/wiki?curid=2321975", "title": "Laguindingan", "text": "Laguindingan \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nLaguindingan \u00e8 formata da 11 baranggay:"}
{"id": "2321980", "revid": "287204", "url": "https://it.wikipedia.org/wiki?curid=2321980", "title": "FIBA European Champions Cup 1958", "text": "La stagione inaugurale della Coppa dei Campioni di pallacanestro venne vinta dai sovietici dell'ASK Riga sui bulgari dell'Akademik Sofia.\nPrimo turno.\nGruppo B.\nLe tre squadre vincitrici del gruppo B disputarono una serie di incontri tra loro per determinare l'ordine di qualificazione ai quarti di finale."}
{"id": "2321982", "revid": "767487", "url": "https://it.wikipedia.org/wiki?curid=2321982", "title": "Libertad (Misamis Oriental)", "text": "Libertad \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nLibertad \u00e8 formata da 9 baranggay:"}
{"id": "2321986", "revid": "767487", "url": "https://it.wikipedia.org/wiki?curid=2321986", "title": "Easy Star All-Stars", "text": "Easy Star All-Stars \u00e8 un gruppo di artisti reggae riuniti presso la comune etichetta discografica Easy Star Records, con sede a New York.\nSono noti principalmente per aver pubblicato album tributo di famosi dischi rock, riletti in chiave reggae/dub: \"Dub Side of the Moon\", pubblicato nel 2003, tributo a \"The Dark Side of the Moon\" dei Pink Floyd, e \"Radiodread\", pubblicato nel 2006, cover di \"OK Computer\" dei Radiohead. Hanno al loro attivo anche un disco di materiale originale, \"Until that Day\", uscito nel 2008.\nNall'aprile 2009 \u00e8 stato pubblicato un quarto disco, intitolato \"Easy Star's Lonely Hearts Dub Band\", rilettura questa volta di \"Sgt. Pepper's Lonely Hearts Club Band\" dei Beatles."}
{"id": "2321990", "revid": "729019", "url": "https://it.wikipedia.org/wiki?curid=2321990", "title": "Lugait", "text": "Lugait \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nLugait \u00e8 formata da 8 baranggay:"}
{"id": "2321997", "revid": "92723", "url": "https://it.wikipedia.org/wiki?curid=2321997", "title": "Basilinopoli", "text": "Basilinopoli (\"Basilinopolis\") \u00e8 stata un'antica citt\u00e0 dell'Asia Minore, sede episcopale della Diocesi di Basilinopoli.\nStoria.\nOriginariamente villaggio della provincia romana della Bitinia Prima, prese il nome \"Basilinopolis\" per volere dell'imperatore romano Giuliano, la cui madre si chiamava Basilina. Divenne poi sede episcopale e il suo primo vescovo, Alessandro, fu ordinato da Giovanni Crisostomo nel 400 circa. Gli succedettero Geronzio (451), Ciriaco (518), Sisinnio (680), Georgio (787) e Antimo (878).\nDurante il concilio di Calcedonia del 451, i metropoliti di Nicomedia e di Nicea si disputarono arduamente la giurisdizione su \"Basilinopolis\", che fu affidata al primo, rimanendo cos\u00ec fino a Manuele Comneno. Nel XV secolo, dopo la conquista degli Ottomani, la sede non compare pi\u00f9.\nL'esatta collocazione della citt\u00e0 non \u00e8 nota. L'archeologo William M. Ramsay riteneva che Basilinopoli sorgesse sulla riva occidentale del Lago di Nicea, vicino a Pazark\u00f6y, tra Nicea e l'attuale Gemlik."}
{"id": "2322000", "revid": "1573940", "url": "https://it.wikipedia.org/wiki?curid=2322000", "title": "Sinistra Unita e Alternativa", "text": "Sinistra Unita e Alternativa (in catalano: \"Esquerra Unida i Alternativa\" - EUiA) \u00e8 una coalizione di partiti politici catalani di orientamento socialista e comunista costituitasi nel 1998; rappresenta il referente regionale di Sinistra Unita.\nInizialmente l'alleanza raggruppava:\nSuccessivamente, queste ultime due formazioni politiche hanno sospeso la propria attivit\u00e0.\nIl raggruppamento aderisce al Partito della Sinistra Europea."}
{"id": "2322006", "revid": "287204", "url": "https://it.wikipedia.org/wiki?curid=2322006", "title": "FIBA European Champions Cup 1958-1959", "text": "La Coppa dei Campioni 1958-1959 di pallacanestro venne vinta, per il secondo anno consecutivo, dai sovietici dell'ASK Riga sui bulgari dell'Akademik Sofia."}
{"id": "2322007", "revid": "267975", "url": "https://it.wikipedia.org/wiki?curid=2322007", "title": "Sede titolare di Basilinopoli", "text": ""}
{"id": "2322008", "revid": "725", "url": "https://it.wikipedia.org/wiki?curid=2322008", "title": "Cornuda", "text": "Cornuda (IPA: ; \"Cornuda\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio di Cornuda, che si estende alla destra del Piave, \u00e8 in gran parte collinare. L'abitato insiste su una zona grossomodo pianeggiante, le cui altitudini variano da un minimo di 135 m s.l.m., riscontrabili all'estremit\u00e0 meridionale, a non pi\u00f9 di 165\u00a0m.\nLa porzione nordorientale comprende invece l'estremit\u00e0 orientale dei colli Asolani che si sviluppano sino ad Asolo. La \"cima\" pi\u00f9 elevata \u00e8 rappresentata dal monte Sulder (472\u00a0m) che domina il paese da ovest; si ricordano poi il Col del Spin (441\u00a0m), il monte Fagar\u00e8 (357\u00a0m) con l'omonimo Bosco del Fagar\u00e8 e il colle Cavasotta (265\u00a0m).\nDiversi, ma poco rilevanti, i corsi d'acqua. Si cita anzitutto il Nasson, che scorre a nordest del centro, poi il Ru Bianco, che procede verso sud, e infine la Brentella di Pederobba e il Canale di Caerano, canali artificiali che procedono rispettivamente lungo i confini orientali e meridionali.\nOrigini del nome.\nIncerte le origini del toponimo.\nUna prima ipotesi lo fa derivare dal latino \"cornua\" (\"corna\"), alludendo alla posizione della localit\u00e0, posta all'estremit\u00e0 orientale della centuriazione di Asolo, \"municipium\" in epoca romana. Un'altra spiegazione lo lega alle due colline, simili appunto a delle corna, ai cui piedi sorse l'abitato. Ancora, c'\u00e8 chi lo ritiene un'alterazione di un termine significante \"crocicchio\", avvicinandolo all'incrocio tra le vie Feltrina e la Piovega, importanti arterie sin dall'epoca antica.\nStoria.\nLa civilt\u00e0 \u00e8 qui comparsa gi\u00e0 in epoca preistorica, come testimonia la grande quantit\u00e0 di materiale litico che affiora un po' ovunque e i reperti rinvenuti nella valle di San Lorenzo. Durante l'edificazione della \"Filanda Serena\", nel 1881, furono inoltre individuati i resti di un presunto insediamento paleoveneto e romano.\nCornuda si svilupp\u00f2 nel corso delle invasioni barbariche, accogliendo i profughi dei villaggi vicini che cercavano una posizione pi\u00f9 protetta dagli attacchi. Prova della sua importanza fu l'edificazione di una pieve, sede di uno dei quattro arcipretati in cui si divideva la diocesi di Treviso dalla fine dell'VIII secolo. Di quest'epoca \u00e8 un documento che riporta per la prima volta il nome \"Cornuta\": ricorda i debiti contratti dagli abitanti con il monastero di Casier.\nDi quest'epoca \u00e8 pure la costruzione della Rocca, mentre pi\u00f9 tardo \u00e8 il castello di Colle. I fortilizi, feudi del vescovo di Treviso, furono distrutti durante il tormentato periodo ezzeliniano.\nSolo sul finire del Trecento cominci\u00f2 una maggiore stabilit\u00e0 dovuta alla conquista della Serenissima. Come per tutto l'entroterra veneto, anche a Cornuda l'economia agricola dipese dalle famiglie patrizie veneziane. Di questo periodo sono alcune ville.\nAlla caduta della Serenissima segu\u00ec un periodo turbolento in cui si avvicendarono le amministrazioni francesi e austriache. Passata definitivamente sotto il Regno Lombardo-Veneto, nel 1848 Cornuda fece da scenario a una battaglia del Risorgimento italiano, con la vittoria dell'esercito austriaco sulle truppe pontificie appoggiate da numerosi volontari. Tuttavia, il periodo asburgico \u00e8 noto anche per la realizzazione di alcune opere che portarono prosperit\u00e0 economica; ad esempio, fu potenziato il sistema ferroviario, rendendo Cornuda uno snodo fondamentale per i collegamenti tra la pianura e la pedemontana.\nSimboli.\nLo stemma del comune di Cornuda \u00e8 stato concesso con regio decreto del 31 gennaio 1929.\nMonumenti e luoghi d'interesse.\nArchitetture religiose.\nChiesa arcipretale di San Martino vescovo.\nLa chiesa di San Martino \u00e8 stata benedetta e aperta al culto nel 1925 e consacrata da mons. Antonio Mistrorigo, vescovo di Treviso, il 17 ottobre 1959.\nDi stile romanico-gotico, \u00e8 a croce latina, divisa su tre navate con due transetti e sei cappelle laterali.\nConserva al suo interno alcune opere di buon pregio artistico: la Pala della Deposizione di Paolo Schiavoni, la pala dell'Addolorata e la Pala della Madonna del Rosario.\nSantuario della Madonna della Rocca.\nIl complesso, che nei secoli ha subito vari rifacimenti, sorge a nord-ovest del centro, sulla cima di una collina. Custodisce una miracolosa immagine della Madonna, tuttora oggetto di venerazione non solo per i cornudesi, ma anche per le parrocchie circostanti che, annualmente, vi svolgono un pellegrinaggio.\nIl nucleo pi\u00f9 antico \u00e8 rappresentato dalla chiesa, eretta sui resti di un fortilizio (la Rocca, appunto) nella seconda met\u00e0 del Settecento. In seguito le si affianc\u00f2 un eremo maschile e, pi\u00f9 tardi, un convento femminile. Attualmente il luogo di culto \u00e8 gestito dalle Missionarie dell'Immacolata, officiate da un rettore.\nSimbolo del santuario era un'antichissima farnia che la tradizione voleva originaria della Terrasanta. Il 18 giugno 2010 l'albero \u00e8 crollato al suolo, suscitando grande scalpore.\nNella cantoria \u00e8 collocato un organo a un manuale d'ignota provenienza, acquistato, restaurato e collocato dall'organaro Silvano Girotto di Paese (Tv) .\nOratorio dei Santi Sebastiano e Rocco in Valle.\nL'antico oratorio dei santi Sebastiano e Rocco in Valle, cos\u00ec com'\u00e8, \u00e8 il risultato di una serie di importanti interventi succedutisi lungo i secoli.\nFino all'anno scorso era stato fatto tradizionalmente risalire alla seconda met\u00e0 del Quattrocento. L'Agnoletti, infatti, indicava come anno di fondazione il 1475, in quanto l'oratorio venne dedicato al santo protettore dalla peste come voto per un'epidemia che si diffuse in queste zone proprio nel 1474. Quel che \u00e8 certo \u00e8 che fu voluto ed eretto grazie alla benevolenza di un certo Notaio Vittore Fot\u00e0ro, cittadino cornudese, residente in Asolo, in segno di devozione che la dot\u00f2 di \u201c\u2026una pezza di terra prativa, arborata, vitegata e oliverata di campi uno e mezzo\u2026\u201d, corrispondente ad un fondo di circa ottomila metri quadri.\nSempre grazie a costui l'aula venne ornata con un affresco della \u201cVergine con Bambino tra i santi Sebastiano e Rocco\u201d collocato sulla parete di fondo. L'opera venne eseguita il 31 ottobre 1492, cos\u00ec come \u00e8 datata ed \u00e8 ancor oggi visibile, sebbene l'oratorio abbia subito dei consistenti rimaneggiamenti nel corso del tempo, poich\u00e9 essa venne strappata dal muro originale e mantenuta su una base muraria indipendente incorniciata in legno, addossata a una delle pareti laterali.\nIn seguito la chiesetta venne ceduta alla Scuola di Santa Maria di Asolo prima, e ai frati Minori Francescani nel 1510.\nL'oratorio venne restaurato nel corso del settecento, periodo in cui vennero rifatti i marmorini interni e forse la cornice perimetrale; poi nel 1913, su iniziativa dell'allora arciprete, don Benedetto Goggi, si decise di ampliarlo prolungando l'aula originaria con l'abbattimento della parete di fondo, sulla quale venne ritrovato l'affresco quattrocentesco.\nL'ampliamento della chiesa, eseguito in stile neogotico, fu progettato dal professor Vincenzo Rinaldo di Venezia, lo stesso che disegn\u00f2 la parrocchiale di Cornuda.\nLo stesso don Goggi, il 1\u00ba luglio 1919, con il consenso del Vescovo di Treviso, riconsacr\u00f2 l'altare e riutilizz\u00f2 l'oratorio per le normali funzioni della Parrocchia in attesa che la chiesa principale, distrutta dai bombardamenti, venisse riedificata.\nL'antico Oratorio racchiude al suo interno anche una pietra tombale in marmo bianco di pregevole fattura, scolpita con lo stemma nobiliare della famiglia Bettis, risalente al 1599. Al di sotto si trovano le spoglie di numerosi loro discendenti, ricordati in un documento custodito presso l'archivio parrocchiale di Cornuda.\nDal gennaio 2002 l'oratorio \u00e8 stato interessato da importanti interventi di restauro resi possibili grazie al sostegno economico dato e dai contributi volontari del Comitato San Rocco e, in larga misura, dalla Regione Veneto e dalla Presidenza del Consiglio dei Ministri.\nLa costruzione \u00e8 stata consolidata, restaurata l'orditura primaria del tetto e rifatto il manto di copertura al completo, ripuliti e consolidati i marmorini interni, restaurati gli affreschi, rifatta la pavimentazione interna, rinforzata la volta del sacello tombale, ripulite le parti lapidee, riportata a nuovi cromatismi la zona absidale, rifatti gli impianti, i portoni e le pavimentazioni esterne.\n\u00c8 stato proprio durante le ultime operazioni di restauro che sono emersi nuovi elementi ad arricchire ancora una volta la storia di questo antico monumento.\nMentre si stava intervenendo per togliere una parte di intonaco gi\u00e0 parzialmente distaccato, \u00e8 emersa traccia di una figura umana di notevole dimensione realizzata ad affresco e successivamente coperta da uno scialbo a calce e da un notevole strato di pi\u00f9 mani di marmorino. La scena completa, ha svelato le figure di san Sebastiano Martire e di san Rocco racchiuse all'interno di una cornice pittorica, affiancate alla sinistra da un'altra figura minore, forse un angelo, un bimbo o il ritratto di uno dei committenti. Inoltre, accanto al brano di affresco \u00e8 stata rinvenuta anche una delle originarie finestre dell'oratorio, che presenta sguinci laterali e inferiori ed \u00e8 di forma archiacuta.\nL'antico edificio veniva fatto risalire - fino a poco tempo fa - alla seconda met\u00e0 del Quattrocento, ma sulla base di questi recenti ritrovamenti si pu\u00f2 affermare senz'ombra di dubbio che l'Oratorio \u00e8 ancor pi\u00f9 antico, riconducibile probabilmente al XIV secolo.\nLe ipotesi pi\u00f9 accreditate circa l'origine dell'oratorio rimangono dunque una possibile peste, imperversata nella zona, che fece invocare il santo da poco morto, e subito acclamato come potente taumaturgo, oppure il passaggio delle sue reliquie nelle vicinanze.\nQualunque sia il motivo per cui fu eretto, resta confermata la presenza di un antico insediamento umano nella Valle di Cornuda e ci\u00f2 apre nuove prospettive di storia locale.\nIl 16 agosto 2006, l'edificio \u00e8 stato riaperto al culto alla presenza di monsignor Andrea Bruno Mazzocato, Vescovo di Treviso, il quale ha benedetto la nuova statua del santo (raffigurata in copertina), scolpita per l'occasione.\nOratorio dei Santi Vittore e Corona a Selvapudia.\nSi trova lungo il Ru Nero, ai piedi della Rocca. Di origini antichissime, conserva ancora l'originale aspetto romanico nonostante i numerosi restauri. Nel XII secolo vi furono traslate alcune reliquie attribuite ai santi Vittore e Corona, ai quali i cornudesi furono particolarmente devoti.\nArchitetture civili.\nPalazzo De Faveri Tron.\nIn prossimit\u00e0 del centro, \u00e8 una costruzione realizzata tra la fine del Settecento e l'inizio dell'Ottocento.\nIl complesso \u00e8 costituito da un corpo padronale compatto, affiancato da un volume a due piani, cui seguono un'adiacenza con portico e una torretta. Il tutto \u00e8 inserito in un vasto parco di alberi secolari.\nIl corpo padronale \u00e8 una costruzione a tre piani dalla facciata simmetrica e tripartita. Alla porta d'ingresso al piano terra corrisponde un'apertura con poggiolo al secondo e una semplice finestra al terzo. Le aperture centrali sono inoltre affiancate da due finestre per lato. Frutto di un recente restauro sono le due calotte in rame che coprono la porta d'ingresso e la sovrastante finestra e la meridiana affrescata.\nTipoteca Italiana.\nIl Museo della Stampa e del Design Tipografico, di livello mondiale per ricchezza delle collezioni e ambiente espositivo, avendo ricevuto la menzione d'onore al XXV Premio Compasso d'Oro ADI nel giugno 2018, si trova in via Canapificio 3 nell\u2019ex chiesa di Santa Teresa e nell\u2019adiacente foresteria. Gli edifici erano parte del Canapificio Veneto, un complesso industriale inaugurato nel 1883, primissimo esempio di fabbrica \"orizzontale\" progettata in funzione dell'energia elettrica e monumento alla Seconda Rivoluzione Industriale.\nIl contiguo \"Tipoteca Auditorium\" \u00e8 un edificio di alta valenza architettonica, voluto come spazio culturale e disegnato per ospitare convegni, presentazioni e spettacoli. \nMonumenti, cippi, lapidi, targhe.\nMonumento Ossario ai Caduti del 1848.\nIl Monumento Ossario ai Caduti del 1848, noto anche come Monumento dell'Aquila, \u00e8 situato sulla collina della Rocca di Cornuda.\nFu realizzato dallo scultore trevigiano Antonio Carlini per commemorare i dragoni pontifici morti nella carica suicida del 9 maggio 1848, al culmine della battaglia di Cornuda, combattuta fra le truppe austriache guidate dal generale Nugent e i dragoni pontifici al comando del generale Ferrari. Il loro sacrificio rallent\u00f2 temporaneamente l'avanzata austriaca. Fu inaugurato il 29 maggio 1898, alla presenza del Ministro Giuseppe Zanardelli e di uno dei cinque soldati sopravvissuti (il soldato Nicoletti).\nIl monumento \u00e8 costituito da un obelisco in pietra di Pove, sormontato da una stella dorata, che poggia su una larga base a gradoni e scalini in pietra. Ai piedi dell'obelisco si trova una grande aquila in bronzo, posata su uno scudo sotto al quale si trovano delle armi del 1848. Ai lati dell'obelisco quattro leoni sostengono altrettante targhe commemorative con le scritte:\nNella cripta interna riposano le ossa dei dragoni caduti, sepolti in precedenza senza alcun'indicazione, rendendo quindi impossibile l'identificazione.\nAl giorno d'oggi l'associazione cornudese Amici dell'Aquila si dedica alla manutenzione del monumento.\nPria morta.\nLa Pria Morta \u00e8 una pietra di discrete proporzioni, di probabile origine sepolcrale, che si trova in localit\u00e0 Biancospino, a Cornuda, sulla curva che porta ad Onigo. Su di essa \u00e8 inciso un cuore, a ricordo dei dragoni pontifici caduti nella battaglia di Cornuda.\nTradizione vuole che porti sfortuna, essendo stata rinvenuta nel luogo in cui ebbe luogo la famosa carica in cui vennero sterminati, il 9 maggio 1848, i dragoni pontifici; da essa trae ispirazione una leggenda che \u00e8 stata fedelmente riportata dallo storico cornudese prof. Giuseppe Corso:\nIn altre versioni invece i cavalieri, la sera d'Ognissanti, iniziano la loro spettrale cavalcata dal luogo in cui riposano, il Monumento dell'Aquila (Monumento Ossario ai Caduti) situato sulla collina della Rocca.\nSecondo la credenza popolare inoltre attorno alla Pria Morta e per un raggio di 50 m una volta non cresceva nemmeno l'erba e le piante di granoturco non facevano mai la pannocchia, mentre le attivit\u00e0 commerciali nei dintorni non decollavano. \u00c8 doveroso ricordare che il terreno dove \u00e8 posizionata la Pria Morta era un tempo semipaludoso, conosciuto fin dal 1700 con il nome di \"pal\u00f9\".\nInfine si narra che due ricche famiglie cornudesi, che si erano portate via la pietra per abbellire il loro giardino, dovettero riportarla precipitosamente al suo posto, perch\u00e9 nelle loro ville avevano cominciato a verificarsi dei misteriosi casi di morte improvvisa.\nEconomia.\nLa principale fonte di reddito per la popolazione rimane l'agricoltura, dove si coltivano cereali, grano, ortaggi e vite. Viene praticato anche l'allevamento, soprattutto di bovini e ovini. Il lavoro \u00e8 offerto da aziende industriali che abbracciano diversi settori. Le imprese commerciali soddisfano le esigenze della collettivit\u00e0, mentre i servizi comprendono uffici comunali, postali, Pro Loco, banche e uffici di consulenza informatica.\nSociet\u00e0.\nLingue e dialetti.\nAncora alla fine della seconda guerra mondiale la societ\u00e0 di Cornuda era nettamente divisa tra la classe piccolo-borghese (possidenti, professionisti, commercianti) e quella subalterna formata da contadini e braccianti. Questa distinzione si rifletteva anche nel dialetto, del quale si distingueva una variet\u00e0 \"de pi\u00e0sa\" (\"di piazza\"), vicina al dialetto di Treviso citt\u00e0, e una variet\u00e0 \"rustega\" (\"rustica\"), pi\u00f9 autentica perch\u00e9 tipica della cosiddetta zona di interferenza trevigiano-bellunese nella quale rientra anche Cornuda.\nIl fenomeno si \u00e8 col tempo affievolito e le nuove generazioni (qualora effettivamente conoscano il dialetto) risultano preferire la variante di piazza rispetto alla variante rustica, indipendentemente dalla provenienza sociale.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nCornuda \u00e8 attraversata alla SP84 e dalla SS348 \"Feltrina\" che s\u2019incrociano nel centro del paese. Successivamente, con lo sviluppo della \u201cnuova Feltrina\u201d, \u00e8 stato deciso di far deviare la strada in periferia, in modo da sgravare il traffico e rendere pi\u00f9 sicuro il centro citt\u00e0.\nLa citt\u00e0 \u00e8 servita dalle linee autobus della MOM che la collega con Conegliano, Pieve di Soligo, Montebelluna, Valdobbiadene e Asolo.\nFerrovie.\nLa Stazione di Cornuda, posta sulla linea Calalzo-Padova, \u00e8 servita da corse di treni regionali svolti da Trenitalia nell'ambito del contratto di servizio stipulato con la Regione Veneto."}
{"id": "2322011", "revid": "1519687", "url": "https://it.wikipedia.org/wiki?curid=2322011", "title": "Giavera del Montello", "text": "Giavera del Montello (\"J\u00e0vara\" o \"J\u00e0vera\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl nome Giavera \u00e8 chiaramente legato all'omonimo corso d'acqua. A sua volta, l'idronimo deriverebbe dal latino \"glaber\" \"liscio\" o altrimenti \"mondo\", in riferimento alle terre attraversate o alle sue acque.\nStoria.\nI primi insediamenti umani nel territorio di Giavera risalgono ai tempi dell'Uomo di Neanderthal, come testimoniano reperti litici e uno scheletro umano risalente a 40.000 anni fa sepolto nella grotta del Bo' de Pavei. La zona fu poi abitata dai sapiens sapiens, con arrivi di popolazioni da est, che si sono miscelati con i residenti cacciatori-raccoglitori, che arrivarono in Italia ad ondate nei secoli e millenni, apportando nuove migliorie di conoscenze tecniche e di linguaggio, visto che l'evoluzione arriv\u00f2 sempre dal medio oriente ed Africa del nord-est, che da sempre \u00e8 stato il fulcro dei miglioramenti, in quanto la fascia climatica lo permetteva.\nPoi, dopo il periodo del neolitico, gli antichi veneti erano presenti in tutto il Triveneto, anche se con le differenze dovute all'orografia e clima relativo. Villaggi erano molto rari e molto piccoli. Un aumento della popolazione si ebbe attorno al 1600 a.C., come lo fu per il medio oriente. La via dell'ambra, con i commerci dagli stati del nord, ne certifica gli scambi e quindi i passaggi fra i sentieri principali, anche se la popolazione era ancora molto rada. In pianura successivamente si svilupp\u00f2 la civilt\u00e0 delle Terremare e dei palafitticoli, dove alcuni villaggi raggiungevano pi\u00f9 di 1.000 abitanti e dove si sono trovate alcune ceramiche di epoca micenea, se non minoica.\nQuesta popolazione ebbe una crisi numerica molto forte, con un periodo climatico freddo e piovoso-umido, che determin\u00f2 il trasferimento della popolazione di pianura, verso le alture. I fiumi pi\u00f9 importanti subirono tutti deviazioni degli alvei.\nDalla fine del X secolo avanti Cristo, con un'altra delle tante migrazioni da est, arrivati dai passi del Friuli, si form\u00f2 la popolazione dei Veneti, oggi denominati Venetkens, che per la prima volta si diffusero in tutto il territorio, che era totalmente forestato, formando piccoli villaggi, a diversa tipologia abitativa, a seconda dell'orografia del territorio. Tutti comunque erano lungo il corso di un fiume o torrente, dove l'acqua era il bene primario.\nAttorno al 270/250 a.C. il mondo latino cominci\u00f2 ad affacciarsi con i primi commerci che arrivano dal mare, visto che i territori venetici furono invasi dai celto-galli, distruggendo l'avanzamento culturale portato dagli Etruschi che venivano dal sud padano, come dagli empori commerciali greci, etruschi e venetici insieme di Spina ed Adria, con le cittadine di Padova, Este, Oderzo, Mantova, Verona, Vicenza, Treviso, e altri centri minori, fra cui Aquileja, da cui inizi\u00f2 la costruzione della prima grande centuriazione agraria romana nel 181 a.C., e da cui part\u00ec la prima strada consolare Postumia e che aveva direzione Genova, passando fra la strada de Veneti che era pedemontana e la pianura media troppo adacquata, del 143 a.C.\nNel medioevo fu feudo dei Collalto per poi passare definitivamente alla Serenissima sul finire del XIV secolo. L'area fu particolarmente importante per la Repubblica in quanto dal bosco del Montello provenivano i pregiati roveri che rifornivano l'Arsenale.\nDurante la Grande Guerra, Giavera si ritrov\u00f2 in prossimit\u00e0 del fronte del Piave e fu sconvolta dalla battaglia del Solstizio, che si svolse presso la Valle dei Morti, a Santi Angeli.\nMonumenti e luoghi d'interesse.\nVille venete.\nDi seguito \u00e8 riportato un elenco delle ville venete presenti sul territorio comunale di Giavera:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nCusignana.\nSi trova a sud del capoluogo comunale, oltre il rilevato della ferrovia Montebelluna\u00a0\u2013 Susegana e San Rocco di Cusignana un tempo nota come Cusignana Bassa, il nome attuale si riferisce alla chiesetta di San Rocco, eretta nel 1868.\nSanti Angeli.\nSi tratta di una piccola borgata sorta sul versante settentrionale del Montello, lungo la presa VIII. \u00c8 condiviso tra i comuni di Nervesa della Battaglia e Volpago del Montello.\nEconomia.\nIl settore primario \u00e8 specializzato nella produzione di funghi, miele e soprattutto vino (Prosecco Doc, Asolo Prosecco Docg, Pinot Grigio, Chardonnay, Merlot e Cabernet). \nAttivo l'allevamento di bestiame destinato alla produzione di latte (Latteria Montello) e dei formaggi con un'azienda importante presente nel territorio la Nonno Nanni. Nel giardino dello stabilimento di Giavera del Montello \u00e8 stata realizzata una statua che rappresentasse il lavoro della famiglia Lazzarin con l\u2019immagine del latte in movimento, come una goccia che scende e poi risale su e nella primavera del 2012 venne acquistata la pietra bianca del Cansiglio sulla quale venne poi scolpita l\u2019evoluzione del latte.\nLe altre attivit\u00e0 industriali riguardano la produzione di mobili, calzature, abbigliamento sportivo e prodotti alimentari. Fiorente l'artigianato: oltre 170 aziende attive in vari settori (carpenteria, edilizia, lavorazione metallica). Assai presente anche la ristorazione.\nAmministrazione.\nAltre informazioni amministrative.\nIl comune \u00e8 stato costituito nel 1960 riunendo le frazioni di Giavera del Montello, Cusignana e Santi Angeli staccate dal comune di Arcade.\nSport.\nNel 1985 a Giavera del Montello furono tenuti i campionati del mondo di ciclismo su strada vinto da Joop Zoetemelk. La gara si svolse lungo la strada principale, via Schiavonesca.\nLa principale squadra di calcio della citt\u00e0 \u00e8 \"Giavera Calcio\" che milita nel girone P trevisano di 2\u00aa Categoria."}
{"id": "2322013", "revid": "339392", "url": "https://it.wikipedia.org/wiki?curid=2322013", "title": "Unified WWE Tag Team Championship", "text": ""}
{"id": "2322015", "revid": "326822", "url": "https://it.wikipedia.org/wiki?curid=2322015", "title": "Life Bites", "text": ""}
{"id": "2322016", "revid": "767487", "url": "https://it.wikipedia.org/wiki?curid=2322016", "title": "Magsaysay (Misamis Oriental)", "text": "Magsaysay \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nMagsaysay \u00e8 formata da 25 baranggay:"}
{"id": "2322018", "revid": "1983214", "url": "https://it.wikipedia.org/wiki?curid=2322018", "title": "Francisco de Garay", "text": "Biografia.\nDal 1514 al 1523 Garay fu governatore della Giamaica. Garay invi\u00f2 numerose spedizioni per esplorare, mappare e conquistare terre dalla Florida al Messico.\nNel 1519 Garay mand\u00f2 una spedizione guidata da Alonso \u00c1lvarez de Pineda a mappare la costa tra la Florida ed il confine settentrionale delle terre visitate da Diego Vel\u00e1zquez de Cu\u00e9llar. Il fiume Mississippi fu segnato sulle mappe come \"Rio del Espiritu Santo\" (\"fiume dello Spirito Santo\"). Garay guid\u00f2 anche spedizioni esplorative nella regione del fiume P\u00e1nuco. Entr\u00f2 in conflitti legali con Hern\u00e1n Cort\u00e9s e, durante le successive negoziazioni in Messico, mor\u00ec nel 1523."}
{"id": "2322022", "revid": "118031", "url": "https://it.wikipedia.org/wiki?curid=2322022", "title": "Rombirivo", "text": ""}
{"id": "2322024", "revid": "310650", "url": "https://it.wikipedia.org/wiki?curid=2322024", "title": "John Scalzi", "text": "Le sue opere di narrativa maggiormente note appartengono alla serie di \"Old Man's War\", per la quale ha ricevuto due candidature al premio Hugo per il miglior romanzo, che in seguito ha vinto nel 2013 per \"Uomini in rosso\" (\"Redshirts\", 2012). Ha vinto il premio John W. Campbell 2006 come miglior nuovo scrittore.\nBiografia.\nScalzi \u00e8 nato in California e ha vissuto la sua giovinezza nei sobborghi di Los Angeles, tra i quali Covina, Glendora e Claremont. Dopo le scuole superiori ha frequentato la University of Chicago dove si \u00e8 diplomato nel 1991.\nNegli anni successivi ha lavorato in qualit\u00e0 di giornalista per vari giornali e siti internet. Dal 1998 lavora come \"freelance\". \u00c8 sposato e ha una figlia, nata nel 1998."}
{"id": "2322025", "revid": "767487", "url": "https://it.wikipedia.org/wiki?curid=2322025", "title": "Manticao", "text": "Manticao \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nManticao \u00e8 formata da 13 baranggay:"}
{"id": "2322026", "revid": "120862830", "url": "https://it.wikipedia.org/wiki?curid=2322026", "title": "Pier Paolo Vergerio il vecchio", "text": "Biografia.\nDopo gli studi di grammatica nello Studio patavino, fu lettore di dialettica a Firenze, di logica a Bologna e poi, dopo una parentesi padovana, di nuovo a Firenze dove impar\u00f2 il greco da Emanuele Crisolora. Ma l'epidemia di peste scatenatasi a Firenze lo costrinse a rifugiarsi ancora una volta a Padova dove ottenne alcuni dottorati.\nNel 1405 si rec\u00f2 presso la corte di papa Innocenzo VII a Roma, dove scrisse la \"Poetica enarratio\" e le \"Quaestiones de Ecclesiae potestate\", sulla grave crisi che stavano attraversando Chiesa e Papato. Fra il 1414 e il 1418 accompagn\u00f2 il cardinale Bartolomeo Zabarella al Concilio di Costanza, dove svolse sottile opera diplomatica accattivandosi la stima dell'imperatore Sigismondo, che poi segu\u00ec in Boemia ed Ungheria.\nTraduttore dell\"'Anabasi di Alessandro\" di Arriano, studioso di Seneca e Ippocrate, Vergerio \u00e8 noto soprattutto per la commedia umanistica \"Paulus, ad iuvenum mores corrigendos\" (1388-1390) e per il trattato \"De ingenuis moribus et liberalibus adolescentiae studiis\" (1400-1402), dove espresse i nuovi valori educativi degli umanisti fiorentini, che consideravano gli \"studia humanitatis\" come i soli degni di un uomo libero e della sua vocazione mondana e civile."}
{"id": "2322042", "revid": "1318658", "url": "https://it.wikipedia.org/wiki?curid=2322042", "title": "PRS Guitars", "text": "La Paul Reed Smith Guitars (spesso abbreviata in PRS Guitars) \u00e8 un'azienda statunitense con sede in Stevensville, nel Maryland, fondata nel 1985 dal famoso liutaio e chitarrista Paul Reed Smith. La PRS Guitars \u00e8 costruttrice di chitarre elettriche e acustiche. Sebbene inizialmente queste fossero prodotte solo per musicisti locali, oggi le chitarre PRS sono apprezzate e usate da molti artisti di fama mondiale.\nCostruzione.\nMateriali.\nIl corpo delle chitarre PRS viene principalmente costruito in mogano, con un \"top\" in acero sulla maggior parte dei modelli. Molto spesso questi vengono dipinti con colorazioni elaborate quali le sfumature Sunburst o a volte sfumature meno naturali ma molto apprezzate esteticamente come il \"Violin Amber Sunburst\", sfumatura che ricorda le strisce di una tigre. I manici sono solitamente in mogano, anche se alcuni modelli presentano manici in acero o in palissandro; la tastiera \u00e8 costruita in palissandro per la maggior parte dei modelli, mentre solo su alcuni viene costruita in acero, come nel caso del modello Swamp Ash Special. Le finiture sul manico rappresentano uccelli posti in posizioni appropriate per tutta la lunghezza del manico, tranne nel caso dei modelli signature di Paul Allender, dove vi sono dei pipistrelli e di Johnny Hiland, dove si tratta di semplici pallini, e dei modelli DGT e SE, in cui sono incise delle lune. Vengono utilizzati materiali molto vari, come conchiglie, oro, avorio e a volte anche materiali rari come l'avorio di mammut.\nMeccaniche.\nI capotasti sono di materiali sintetici; le chiavi per l'accordatura sono disegnate dalla stessa PRS. Le chitarre PRS presentano 3 modelli di ponte: un ponte fisso pre-intonato di tipo stop-tail, che, seppure molto preciso grazie alle basse tolleranze di costruzione, ha il difetto di non permettere un cambio di intonazione per compensare un eventuale cambio di scalatura delle corde. Lo stesso ponte \u00e8 disponibile nella versione intonabile. Un altro modello \u00e8 il PRS tremolo, costruito sullo stile dei ponti tipo Fender Standard, ma con materiali diversi (per esempio, la plastica dura per il filetto della leva).\nPickup.\nI pickup di serie sono sempre progettati e costruiti dalla stessa PRS, tuttavia vi \u00e8 una certa riservatezza riguardo ai vari tipi di magneti e di fili usati per le bobine. Gli unici modelli senza pickup PRS sono il modello Swamp Ash Special, che ha come pickup centrale un Mini humbucker Seymour Duncan Vintage Rails e il modello Torero con pickup attivi EMG 85/81. Gli humbucker sono di diversi tipi, e sono i pi\u00f9 comuni tra i prodotti PRS. Il pi\u00f9 potente \u00e8 il magnete HFS (\"Hot, Fat and Scream\", caldo, corposo e urlante), mentre il meno potente \u00e8 il PRS#9, che produce un suono \"vintage\" e pi\u00f9 simile ad un single coil. Gli unici due modelli che montano un pickup single coil sono i modelli 513 e Custom 22/12, entrambi nella posizione centrale.\nEdizioni SE.\nPer tener conto della domanda di chitarre di fascia pi\u00f9 bassa, la PRS ha introdotto, negli anni novanta una nuova linea, la PRS SE, costruiti con legni di minor pregio, vernici opache e meno cura nelle finiture. Tutte le chitarre \"SE\" sono prodotte in Corea e godono di una buona diffusione fra i non professionisti dovuta - soprattutto nei primi anni di produzione - all'ottimo rapporto fra qualit\u00e0 e prezzo (quest'ultimo anche cinque volte minore rispetto ai modelli di fascia alta).\nEndorsers.\nTra gli endorser principali ci sono:"}
{"id": "2322043", "revid": "6923", "url": "https://it.wikipedia.org/wiki?curid=2322043", "title": "Fiat Impresit", "text": "Fiat Impresit S.p.A. era una azienda italiana che operava nel settore dell'ingegneria civile. Era parte del gruppo Fiat.\nStoria.\nL'azienda nasce nel 1929 per la costruzione di grandi opere di ingegneria civile e di fabbriche.\nNell'ambito di un processo di internazionalizzazione, nel 1955 con le ditte Girola, Lodigiani e Torno (il patto GILT) ottiene i lavori per la diga di Kariba, terminata la quale, senza pi\u00f9 la Torno, costituisce con Girola e Lodigiani la Impregilo.\nNel 1989 acquista Cogefar e si fonde con essa, creando \"Cogefar Impresit\".\nNel 1995 Fiat Impresit si concentra sul settore dell'ingegneria e dell'impiantistica, infatti nel 1995 acquista Italimpianti e Sfisa, holding del settore autostradale. La ribattezza Siway S.p.A. ed eredita le partecipazioni in Autostrada dei Fiori S.p.A. (25%), Salt S.p.A. (40.73%) e Sara S.p.A. (27.04%), pi\u00f9 altre partecipazioni che portavano a 600 i chilometri gestiti da Siway. Nel 1996 Siway viene venduta ad ASTM S.p.A.\nCuriosit\u00e0.\nNel 1982 l'azienda (come Cogefar-Impresit) \u00e8 stata coinvolta nella cosiddetta operazione \"Terra Bruciata\" (Tierra Arrasada), operazione per cui furono causate migliaia di morti in Guatemala, sui popoli maya che manifestavano contro le costruzioni volute dall'azienda italiana.."}
{"id": "2322045", "revid": "24823", "url": "https://it.wikipedia.org/wiki?curid=2322045", "title": "Galdino della Sala", "text": ""}
{"id": "2322047", "revid": "768068", "url": "https://it.wikipedia.org/wiki?curid=2322047", "title": "Complesso templare di Karnak", "text": "Il complesso templare di Karnak (di cui il Grande tempio di Amon e il Tempio di Luxor costituiscono solo una parte) si trova sulla riva destra, rispetto alla sorgente del Nilo e la sua costruzione procede di pari passo con la storia egiziana antica; esso \u00e8, infatti, un sovrapporsi di strutture successive tanto che \u00e8 oggi quasi impossibile individuare il nucleo originale (vedi fig. b.), risalente al Re Sesostris I della XII Dinastia, che era costituito da tre piccoli locali orientati Est-Ovest, oggi inesistenti, e di cui si conservano solo le soglie ubicate nell'area posteriore al santuario della \"barca sacra\" di Filippo Arrideo, e nei pressi del \"Chiosco di Sesostri I\" ricostruito con componenti rinvenuti quale materiale di riempimento del III Pilone (Seti I, XIX Dinastia).\nDalla XII alla XXX Dinastia, in un arco di oltre 1600 anni, ogni Re o Faraone ha lasciato la propria traccia apportando modifiche, talvolta sfruttando le preesistenti costruzioni come cave di materiale o \"usurpandole\" a proprio nome.\nSecondo la convenzione egiziana, la perfezione divina era costituita da una triade, o trinit\u00e0; anche nel caso del complesso templare di Karnak, si assiste alla medesima immagine talch\u00e9 la triade \u00e8 costituita dal citato Amon, dalla sua sposa Mut e dal figlio Khonsu che, pur non godendo di un complesso proprio, viene celebrato, come nella Festa di Opet, in entrambi i recinti dei genitori con un tempio a lui dedicato in ciascuno.\nIl recinto templare della Dea Mut (di circa m 250 x 400) \u00e8 collegato a quello del marito Amon da un \"dromos\", un viale di sfingi criocefale (ovvero con corpo di leone e testa di ariete), mentre in ognuno dei recinti maggiori si trova un lago per i lavacri sacri dei sacerdoti.\nPer quanto attiene al complesso di Amon vero e proprio, di difficile \"lettura\" alla luce dei molteplici interventi succedutisi in oltre 1600 anni, quattro sono i momenti fondamentali individuabili:\nIl complesso templare.\nPer avere idea delle enormi dimensioni del complesso templare di Amon oggi, si consideri che esso misura m. 400 x 600 circa, per un'area complessiva di circa .\nL'orientamento geografico del complesso \u00e8 duplice ed \u00e8 oggi individuabile dal posizionamento dei piloni la cui numerazione corrente, per\u00f2, non segue lo sviluppo storico costruttivo del complesso, bens\u00ec una progressione \"di comodo\" stabilita dagli archeologi: da est ad ovest, dall'esterno verso l'interno, per la parte pi\u00f9 antica (piloni da I a VI) e da sud a nord, ma dall'interno verso l'esterno, per la parte pi\u00f9 recente (piloni da VII a X).\nA riprova della difficolt\u00e0 di lettura del complesso (tenendo presente la numerazione attuale dei Piloni), si consideri che:\nPure alla XVIII Dinastia risalgono le tracce di un muraglione \"a rientranze e sporgenze\" (lettera \"B\" in fig. a), che riprende motivi architettonici tipici delle fortezze mesopotamiche, che delimitava l'area del complesso intorno al 1500-1400 a.C. Nell'area nord (contrassegnata dalla lettera \"C\" in fig. a) si trovano varie cappelle e santuari dedicati, in Epoca Tarda, al culto di Osiride.\nNell'area invece compresa tra il I ed il II Pilone (n.ro 3 in fig. a), si apre il \"Grande Cortile Porticato\" che ospita (n.ro 4) il tempio-deposito di Ramses III (XX Dinastia) adibito a ricovero delle barche sacre al Dio Amon.\nTra il tempio di Ramses III ed il II pilone si trova un ingresso monumentale denominato \"Vestibolo di Bubasti\" noto anche come \"Portico\" e realizzato dal sovrano della XXII dinastia, Sheshonq I.\nAnalogo impiego avevano tre sale del tempio di Seti II (n.ro 2) che ospitavano le barche della triade tebana: Amon, Mut e Khonsu.\nOltre il II Pilone (n.ro 5) si apriva un grande portico scoperto voluto da Amenhotep III (XVIII Dinastia) e trasformato, da Seti I e successivamente dal di lui figlio Ramses II, nella \"Grande Sala Ipostila\" con le sue 134 colonne. La facciata del tempio di Thutmosi I (XVIII Dinastia, area n.ro 6 in fig. a) d\u00e0 accesso al \"Luogo Prescelto\", il tempio di Amon propriamente detto (fig. b) e costituisce, oggi, il V Pilone. Ai lati del suo accesso, Thutmosi III eriger\u00e0 due pilastri rappresentanti le piante araldiche dell'Alto e Basso Egitto, rispettivamente il fior di loto e il papiro. Accanto ai due pilastri, all'epoca di Tutankamon, saranno edificate le statue di Amon ed Amonet.\nNell'area contrassegnata in fig. \"a\" dal n.ro 7, si apre l'Akh-Menu, la \"Sala delle Feste\" voluta da Thutmosi III, che ospitava il cosiddetto \"orto botanico\" ovvero la rappresentazione parietale della flora e della fauna incontrata dal grande Re guerriero nel corso delle sue 17 campagne di guerra e le cui conquiste,in tal modo, venivano offerte simbolicamente al Dio Amon. Oltre il santuario del Medio Regno (fig. b e lettera \"H\" di fig. a) si trovava l'obelisco di Thutmosi IV che oggi svetta in Piazza San Giovanni in Laterano a Roma. Qui erano ubicate, inoltre, le abitazioni del sacerdoti.\nNei pressi del lago sacro ad Amon (n.ro 8) si trova ancora oggi la statua gigante di Khepri, lo scarabeo sacro rappresentazione del Sole al suo sorgere.\nL'area contrassegnata dalla lettera \"I\" (in fig. a) \u00e8 comunemente nota come \"Cortile del Nascondiglio\"; \u00e8 qui, infatti, che in epoca tolemaica vennero sepolti ex voto ed offerte che si erano accumulate nel corso dei secoli e che, evidentemente, \"ingombravano\". Il VII e l'VIII pilone delimitano le aree contrassegnate dalle lettera \"L\" ed \"M\". Entrambi i Piloni vengono \"assegnati\" a Thutmosi III, ma mentre l'VIII \u00e8 sicuramente di tale sovrano della XVIII Dinastia, quasi certamente il VII venne eretto sotto Hatshepsut e successivamente \"usurpato\" dal figliastro.\nL'area contrassegnata dalla lettera \"N\" \u00e8, infine, delimitata dal IX e X Pilone di Horemhab; qui si manifesta l'usanza (in questo caso positiva) di riutilizzare antichi monumenti come \"cave di materiale\" edile. All'interno di tali piloni, infatti, sono state rinvenute migliaia e migliaia di \"talatat\" provenienti dal distrutto tempio dedicato ad Aton da Amnhotep IV/Akhenaton e che si trovava, molto verosimilmente, proprio in questa zona. Altre migliaia di tali mattoni (provenienti anche dalla demolita Akhetaton) sono stati inoltre rinvenuti quale riempimento del II Pilone (pure di Horemhab) e nelle fondamenta della \"Grande Sala Ipostila\" di Seti I e Ramses II."}
{"id": "2322049", "revid": "263989", "url": "https://it.wikipedia.org/wiki?curid=2322049", "title": "HC Dinamo Mosca", "text": ""}
{"id": "2322050", "revid": "76963", "url": "https://it.wikipedia.org/wiki?curid=2322050", "title": "Luigi Frusci", "text": "Biografia.\nFrusci combatt\u00e9 sul fronte meridionale al comando del generale Rodolfo Graziani durante la seconda guerra italo-abissina. Gli venne assegnato il comando del Corpo Indigeni Somali. Nell'aprile del 1936, durante la battaglia di Ogaden, Frusci comand\u00f2 la centrale delle tre colonne che attaccarono la \"linea Hindenburg\" degli etiopi.\nRientrato brevemente in patria, fu inviato nel Corpo Truppe Volontarie italiane durante la guerra civile spagnola. Nel 1938, al comando della Divisione CCNN \"Fiamme Nere\" combatt\u00e9 nella battaglia di Santander.\nNelle Forze armate dell'Africa Orientale Italiana durante la Seconda guerra mondiale, Frusci fu Luogotenente-Generale e Governatore dell'Eritrea, posizione nella quale non decise nell'estate del 1940 di insistere gli attacchi italiani nell'area del Sudan, riuscendo per\u00f2 a respingere gli attacchi inglesi sul confine. Nel novembre di quello stesso anno l'assalto a Gallabat fren\u00f2 i suoi intenti e gli alleati ebbero la meglio, riuscendo ad attraversare la frontiera meridionale ed a lanciare una controffensiva nel gennaio del 1941. Frusci condusse quindi alcune azioni belliche ad Agordat, Keren e nel resto dell'Eritrea.\nCon la caduta dell'Eritrea nelle mani degli inglesi, Frusci divenne prigioniero di guerra.\nLiberato nel dopoguerra, nel 1948 Frusci ricevette dal governo italiano l'onorificenza di \"Commendatore dell'Ordine Militare d'Italia\"."}
{"id": "2322051", "revid": "599013", "url": "https://it.wikipedia.org/wiki?curid=2322051", "title": "Andrew Hughes", "text": ""}
{"id": "2322053", "revid": "2043648", "url": "https://it.wikipedia.org/wiki?curid=2322053", "title": "La tavola imbandita", "text": "La tavola imbandita (titolo originale \"La desserte\") \u00e8 un dipinto a olio su tela (100x131 cm) realizzato nel 1896-1897 da Henri Matisse.\nStoria.\nEsso risale ad un periodo della vita dell'artista in cui pi\u00f9 forte \u00e8 l'influenza dell'impressionismo, con rimandi al realismo e all'arte giapponese. \u00c8 un genere di pittura che Matisse stesso definisce alcuni anni dopo \"insoddisfacente\". Tuttavia contava molto su quest'opera, esposta al Salon de la Soci\u00e9t\u00e9 Nationale des Beaux Arts, per guadagnarsi una certa fama.\nDescrizione.\n\"La tavola imbandita\" raffigura una scena di vita quotidiana: una donna, forse una domestica, che termina di preparare la tavola per il pranzo. La rappresentazione di questo tipo di scena era molto diffuso, basti pensare a \"La colazione dei canottieri\", ed era un tema gi\u00e0 caro a Matisse nel suo primo decennio di pittore. A questo proposito, ricordiamo tra le sue opere \"Donna che legge\" (1894) e \"La domestica bretone\" (1896). In particolare la scena a cui Matisse si \u00e8 ispirato per quest'opera \u00e8 \"La preghiera di ringraziamento\" di Chardin' (1740). La stessa scena verr\u00e0 ripresa dieci anni dopo con sostanziali cambiamenti dovuti alla crescente passione per il colore (\"La stanza rossa\" (\"Armonia in rosso\"), 1908).\nLa natura morta.\nAd un primo sguardo, balza subito all'occhio la ricca tavola che occupa buona parte dell'opera tagliandola in senso diagonale; in questa ripartizione geometrica alcuni critici hanno visto una reminiscenza di arte classica. Ci\u00f2 che colpisce della tavola \u00e8 la ricchezza di oggetti che vi si trovano nonch\u00e9 il loro dettaglio. Moreau, accusato di troppa indulgenza verso il suo allievo cos\u00ec commenta l'opera, e la tavola in particolare: \u201cLasciala cos\u00ec com'\u00e8: le caraffe sono bene equilibrate sulla tavola; potrei quasi appendere il mio cappello su quei tappi. Questa \u00e8 la cosa pi\u00f9 importante.\u201d\nLa tavola e ci\u00f2 che vi si trova sono raffrontabili alle altre nature morte dipinte da Matisse (ricordiamo che la sua prima opera fu \"Natura morta con libri\" del 1890), quali \"Prima natura morta arancione\" (1899) e \"Natura morta con arance\" (1899). Ne \"La stanza rossa\" invece il ricco assortimento di bottiglie e bicchieri \u00e8 sparito, la tavola e i suoi oggetti cedono il posto alle pareti dal colore acceso.\nLa figura femminile.\nNel dipinto la donna occupa una parte rilevante dello spazio e viene rappresentata nell'atto di sistemare i fiori ornamentali sulla tavola. La figura femminile \u00e8 costante nei quadri di Matisse, ma il riferimento resta l'elaborazione formale del tema nel quadro del 1908: qui la figura femminile \u00e8 ridotta a poco pi\u00f9 di uno schizzo e prende una parte pi\u00f9 ridotta del dipinto. Ne \"La domestica bretone\" la serva \u00e8 posizionata sul margine sinistro e il suo vestito pare pensato per confonderla con la tavola e il rosato delle pareti, onde concentrare l'attenzione sulla tavola al centro. Precedenti rappresentazioni di scene quotidiane vedono figure femminili pi\u00f9 in luce, oppure miste alle altre persone in scene di gruppo.\nTecnica.\nSulla tovaglia i piattini, le caraffe e i bicchieri di cristallo, disposti in file ordinate, creano una natura morta realizzata dal pittore con grande abilit\u00e0 tecnica. Ma la grandezza dell'artista si rivela nel colore della tovaglia, luminoso ma al tempo stesso riccamente sfumato, nell'intensit\u00e0 delle pennellate e nella tonalit\u00e0 di ombre studiate con grande attenzione. E si rivela anche nella maniera \u201cmodernista\u201d (alla Degas) di rappresentare la scena come se la si stesse vedendo dall'alto, secondo lo stile Giapponese.\nLa resa della profondit\u00e0 della stanza \u00e8 opera delle pareti: esse sono in netto contrasto con la tavola e con differenti piani di illuminazione lasciano intuire la grandezza della sala.\nLa luce proviene dalla finestra visibile sul fondo della sala, ma seguendo le ombre delle bottiglie pi\u00f9 scure possiamo ipotizzare una seconda finestra all'incirca alle spalle della donna; artificio questo che permette una illuminazione pi\u00f9 uniforme (anche se scarsa in quanto totalmente affidata alla luce solare) della tavola senza togliere realismo alla scena."}
{"id": "2322055", "revid": "287204", "url": "https://it.wikipedia.org/wiki?curid=2322055", "title": "Ugo II du Puiset", "text": "Era figlio di Ugo I, conte di Giaffa, e di sua moglie Mabile (o Mamilia) de Rouci.\nBiografia.\nArrivo nel Regno.\nSecondo Guglielmo di Tiro i genitori di Ugo andarono in pellegrinaggio in Terra Santa durante il regno (1118-1131) di Baldovino II ed Ugo nacque in Puglia durante il viaggio, siccome il neonato sembrava fragile di salute i suoi genitori non osarono fargli affrontare i rigori della traversata e lo affidarono al principe Boemondo di Taranto, erede del Principato di Antiochia.\nInvece John L. La Monte ritiene pi\u00f9 verosimile che Ugo I sia andato ad est con Boemondo di Taranto nel 1106.\nIn ogni caso Ugo I fu nominato Conte di Giaffa dopo il suo arrivo (da Baldovino I se nel 1106), ma mor\u00ec nel 1118; la vedova si rispos\u00f2 con Alberto di Namur che amministr\u00f2 la contea, regolarmente sottoposta alle incursioni dei Fatimidi d'Egitto.\nNon sappiamo dove Ugo trascorse la sua infanzia n\u00e9 quando si rec\u00f2 nel Regno di Gerusalemme.\nRen\u00e9 Grousset lo pone tra gli accompagnatori di Boemondo II quando questi and\u00f2 a prendere possesso del Principato di Antiochia, ma questo evento \u00e8 accaduto nel 1126 mentre Ugo \u00e8 gi\u00e0 conte di Giaffa nel 1123. \nInoltre, egli \u00e8 menzionato come amico d'infanzia della regina Melisenda di Gerusalemme, il che \u00e8 difficilmente possibile se una \u00e8 stata allevata a Gerusalemme mentre l'altro a Taranto.\nNel 1123 Ugo \u00e8 ormai maggiorenne, e forse Alberto di Namur \u00e8 gi\u00e0 morto, quando suo cugino il re Baldovino II gli assegn\u00f2 la Contea di Giaffa e gli diede in moglie Emelota (o Emma), nipote del Patriarca Arnolfo di Chocques e vedova di Eustachio I de Grenier, signore di Cesarea.\nUgo divenne il barone pi\u00f9 potente del regno, membro della famiglia reale in quanto parente della regina Melisenda, moglie di Folco di Gerusalemme; infatti i loro padri Ugo I e Baldovino II erano cugini, la nonna di Melisenda, che pure si chiamava Melisenda, era una sorella della nonna di Ugo, Alice. \nEgli fu devotamente leale a Baldovino II prima e poi anche a Melisenda, sebbene Ugo stesso avesse maggiori diritti al trono in qualit\u00e0 di erede maschio.\nUgo aveva uno stretto rapporto con Melisenda, ma \"... si diceva che avesse troppa familiarit\u00e0 con la regina...\" (Guglielmo di Tiro, 14.16) ed entr\u00f2 in conflitto con un geloso Folco che nel 1134 accus\u00f2 Ugo di avere una relazione con Melisenda.\nProbabilmente questa fu una mossa di Folco nella sua lotta per il potere contro la moglie.\nFonti contemporanee, come Guglielmo di Tiro, non danno credito all'infedelt\u00e0 di Melisenda sottolineando invece che Folco favoriva eccessivamente i nuovi crociati francesi appena arrivati da Angi\u00f2 a discapito della nobilt\u00e0 nativa del regno. \nSi diceva anche che Ugo era semplicemente arrogante e rifiut\u00f2 di rendere omaggio a Folco; quest'ultima voce sembra la base del racconto di Orderico Vitale, secondo il quale Ugo ed altri nobili furono offesi da Folco che, quando divent\u00f2 re, port\u00f2 con s\u00e9 nobili e consiglieri Angioini ignorando i baroni nati nel Regno.\nSe Melisenda fosse stata colpevole, probabilmente, la chiesa e la nobilt\u00e0 non si sarebbero pi\u00f9 tardi mobilitate per la sua causa.\nLa rivolta contro Folco.\nSembra che nel 1134 Ugo si sia ribellato contro Folco, insieme a Romano di Le Puy, signore d'Oltregiordano. \nSecondo Guglielmo di Tiro, il figliastro di Ugo, Gualtiero I de Grenier Signore di Cesarea (figlio di Emelota e del suo primo marito Eustachio I de Grenier), probabilmente spinto dallo stesso Folco, accus\u00f2 Ugo di tradimento e cospirazione dinanzi all\"'Haute Cour\" di Gerusalemme.\nUgo respinse le accuse e si decise che la questione sarebbe stata definita con un combattimento giudiziario; \nil giorno stabilito per\u00f2, per ragioni sconosciute, Ugo non si present\u00f2, quindi fu considerato colpevole \"in absentia\". \nA questa notizia Ugo si rec\u00f2 ad Ascalona per mettersi sotto la protezione degli egiziani, questi ultimi approfittarono di questa alleanza per invadere il sud del Reame di Gerusalemme fino ad Arsur.\nScottati da questo tradimento i valvassori di Ugo \"saggiamente si misero dalla parte del re\", con il suo connestabile Barisano e Baldovino di Ramla in testa abbandonando il loro signore e consegnarono Giaffa a Folco che respinse gli egiziani ma non pot\u00e9 impedire la presa di Paneas da parte di Zengi, l'atabeg di Mossul e di Aleppo. \nUgo riusc\u00ec a respingere l'esercito che gli era stato inviato contro ma non poteva mantenere la sua posizione indefinitamente, la sua alleanza con Ascalona gli cost\u00f2 il supporto a corte; alla fine non ebbe altra scelta che fare atto di sottomissione al re ed implorare il suo perdono.\nL'usuale punizione per questi atti era l'esilio perpetuo e la confisca dei territori del ribelle ma, in questo caso, forse per l'elevato status di Ugo nel Regno e per i suoi rapporti con la regina, o forse per placare odi e rancori, intervenne il Patriarca Guglielmo che negozi\u00f2 i termini di una pace non troppo onerosa per Ugo, si convenne che Ugo sarebbe andato in esilio per soli tre anni e che avrebbe riavuto i suoi feudi al ritorno.\nTentativo di assassinio.\nUgo era libero di restare a Gerusalemme mentre aspettava una nave che lo portasse in esilio.\nUn giorno, mentre giocava a dadi in strada, egli fu brutalmente aggredito da un cavaliere bretone, che fu rapidamente arrestato ed incarcerato: \nCorse la voce che lo stesso Folco avesse incaricato il cavaliere di assassinare Ugo, e l'opinione pubblica consider\u00f2 Ugo innocente delle accuse di tradimento e cospirazione. \nPer il partito della regina questa fu una ragione sufficiente per sfidare apertamente Folco, prima che il pubblico affronto costituito dalle accuse di infedelt\u00e0 di Folco compromettessero totalmente la posizione di Melisenda.\nFolco ordin\u00f2 \"...che la lingua non fosse inclusa tra le membra da mutilate\", presumibilmente per non essere accusato di aver tentato di far tacere il cavaliere.\nIn ogni caso, il cavaliere dichiar\u00f2 di aver agito di sua iniziativa: \nCiononostante Folco non ebbe pi\u00f9 l'appoggio del popolo nella controversia.\nUgo rimase nel Regno per breve tempo, mentre le sue ferite guarivano.\nEgli and\u00f2 poi in esilio in Puglia, dove il suo parente Ruggero II di Sicilia lo nomin\u00f2 Conte del Gargano. \nUgo non si riprese mai pienamente e mor\u00ec poco dopo il suo arrivo.\nConseguenze.\nChe Folco abbia o meno assoldato il cavaliere bretone, egli \u00e8 sospettato da Hans Mayer ed altri storici di aver spinto Ugo a ribellarsi cos\u00ec da poter prendere personalmente il controllo di Giaffa.\nPoich\u00e9 Ugo mor\u00ec prima della fine dei tre anni di esilio i suoi territori furono confiscati ed inclusi nei domini reali, dove rimasero per il resto del XII secolo. \nFolco inizi\u00f2 la costruzione di numerosi castelli nell'area, tra i quali Ibelin, per difesa contro le invasioni egiziane.\nCome conseguenza della rivolta, i vassalli minori di Giaffa come Ramla, divennero pi\u00f9 potenti.\nI signori di Ibelin e Ramla sarebbero divenuti importanti negli affari del Regno pi\u00f9 tardi nel corso del secolo. \nMelisenda, cui spettava legalmente il diritto di governare il regno con Folco come consorte, ebbe il supporto della Chiesa e di vari nobili e prese il sopravvento su Folco, la cui influenza dal 1135 in poi si deterior\u00f2 rapidamente. \nFolco ed i membri della sua fazione per qualche tempo si sentirono sgraditi e persino minacciati. \nDatazione della rivolta.\nLa rivolta di Ugo in passato \u00e8 stata datata nel 1132 in base ai resoconti di Guglielmo di Tiro e dello storico arabo Ibn al-Qalanisi. \nTuttavia \u00e8 probabile che la cronologia di Guglielmo sia confusa e che i riferimenti a conflitti nel Regno di al-Qalanisi riguardino quelli tra Folco e Ponzio di Tripoli nel 1132.\nUgo appare come Conte di Giaffa in documenti ufficiali datati 1133 e 1134, la data del 1134 \u00e8 oggi accettata dalla maggio parte degli studiosi."}
{"id": "2322058", "revid": "436907", "url": "https://it.wikipedia.org/wiki?curid=2322058", "title": "The Dirtchamber Sessions Volume One", "text": "Dirtchamber Sessions Volume One \u00e8 una compilation di remix di Liam Howlett del gruppo britannico dei Prodigy, pubblicato nel 1999 dalla XL Recordings.\nL'album \u00e8 composto da un mix di circa 50 canzoni di artisti diversi. Il lavoro deriva da una partecipazione di Howlett del 1998 come guest DJ nella trasmissione \"Breezeblock\" di Mary Anne Hobbs trasmessa dalla radio inglese BBC Radio 1."}
{"id": "2322061", "revid": "287204", "url": "https://it.wikipedia.org/wiki?curid=2322061", "title": "Jermain Taylor", "text": "Soprannominato \"Bad Intentions\", \u00e8 stato campione IBF, WBA, WBO e WBC dei medi. Taylor ha debuttato nel mondo dei professionisti nel 2001 e vinto i suoi primi 23 incontri, inclusi i successi contro gli ex campioni William Joppy e Raul Marquez.\nTaylor ha iniziato a combattere all'et\u00e0 di 13 anni. Ha conquistato numerosi premi nel corso della sua carriera da dilettante. Ha anche partecipato ai Giochi Olimpici di Sydney nel 2000, dove ha conquistato una medaglia di bronzo.\nUna volta passato al professionismo, il 16 luglio 2005 ha sconfitto Bernard Hopkins, diventando campione indiscusso dei pesi medi e conquistando tutte e quattro le cinture in possesso dell\"'Executioner\". Durante il suo periodo da campione Taylor ha vinto un rematch contro Hopkins, due sfide contro Kassim Ouma e Cory Spinks, e pareggiato con Winky Wright. Ha subito la sua prima sconfitta contro Kelly Pavlik e perso nuovamente contro di lui nel rematch svoltosi il 16 febbraio 2008. Successivamente Taylor \u00e8 passato ai supermedi. Il suo primo incontro in questa divisione lo ha visto vittorioso contro Jeff Lacy e gli ha fatto guadagnare la possibilit\u00e0 di conquistare il titolo WBC in possesso di Carl Froch. Avanti di un paio di punti secondo due giudici di gara su tre, Jermain ha dovuto arrendersi all'ultimo round per KO tecnico. Pur avendo perso la possibilit\u00e0 di conquistare il titolo di Froch, successivamente Taylor ha deciso di partecipare al Super Six World Boxing Classic, un torneo organizzato dalla rete Showtime, in collaborazione con la Sauerland Event. Dopo un ritiro durato due anni, nel 2011 \u00e8 tornato a combattere e tre anni dopo ha conquistato nuovamente il titolo IBF dei medi.\nA partire dal 2014, numerose vicende giudiziarie ne hanno compromesso la carriera ed in pi\u00f9 occasioni egli \u00e8 stato arrestato e successivamente rilasciato su cauzione.\nBiografia.\nOrigini ed inizi.\nJermain Taylor \u00e8 nato l'11 agosto 1978, a Little Rock, Arkansas. \u00c8 stato abbandonato dal padre assieme alle sorelle all'et\u00e0 di cinque anni. Dato che la madre Carlois lavorava a tempo pieno per i suoi figli, Jermain ha dovuto prendersi cura delle sorelle pi\u00f9 giovani gi\u00e0 da piccolo. Durante il suo periodo alla McClellan Magnet High School, Taylor ha praticato atletica leggera. Ha iniziato a tirare i primi pugni all'et\u00e0 di 13 anni ed \u00e8 stato allenato da Ozell Nelson, che ha fatto da secondo padre per il giovane pugile apprendista. Jermain ha vinto numerosi premi nel corso della sua carriera da dilettante, continuando a migliorare sempre di pi\u00f9. Nel 1998 ha vinto una medaglia di bronzo ai Goodwill Games. Tuttavia, la felicit\u00e0 per le sue numerose vittorie \u00e8 stata oscurata dall'assassinio della nonna di Jermain. Il primo indiziato per la morte della donna \u00e8 stato uno degli zii di Taylor, che aveva gi\u00e0 avuto dei precedenti penali. Quando \u00e8 stato interrogato dalla polizia riguardo all'omicidio, lo zio di Jermain ha bevuto una bottiglia di acido cloridrico, ma ha confessato di essere l'assassino poco prima di morire.\nCarriera.\nCarriera da dilettante.\nNel 2000, Taylor ha partecipato ai Giochi Olimpici di Sydney, diventando il primo pugile di Arkansas a riuscire a competere alle Olimpiadi. Jermain ha terminato l'evento conquistando una medaglia di bronzo.\nCarriera da professionista.\nNel dicembre 2000, Taylor ha firmato un contratto che lo ha legato al promoter Lou DiBella. Pat Burns \u00e8 diventato il suo allenatore, mentre il secondo padre di Jermain, Ozell Nelson, ha preso il ruolo di assistente. Il pugile di Arkansas ha debuttato nel mondo dei professionisti il 27 gennaio 2001, al Madison Square Garden di New York, contro Chris Walsh. Jermain \u00e8 riuscito a mettere al tappeto Walsh in due occasioni con il suo destro, vincendo l'incontro di debutto per KO tecnico al quarto ed ultimo round. Successivamente \"Bad Intentions\" ha combattuto altri sei incontri nel 2001, vincendoli tutti. Taylor ha continuato la sua striscia di vittorie per il 2002 e il 2003, prima di sconfiggere Alex Bunema il 27 marzo 2004. L'incontro successivo del giovane pugile di Arkansas si \u00e8 svolto il 19 giugno 2004, contro l'ex campione IBF dei pesi medi jr. Raul Marquez. Taylor ha controllato l'incontro utilizzando il suo jab ed il suo destro, in uno scontro nettamente dalla sua parte. Sul finire del nono round, Jermain ha messo in difficolt\u00e0 il messicano con un montante, per poi stenderlo al tappeto in seguito, pochi secondi prima della fine della nona ripresa. Tra il nono ed il decimo round, l'allenatore di Marquez ha deciso di porre fine al combattimento, decrentando la vittoria di Taylor per KO tecnico.\nTaylor VS Hopkins I e II.\nIl 16 luglio 2005 l'imbattuto Taylor ha affrontato Bernard Hopkins per il titolo di campione indiscusso dei pesi medi all'MGM Grand di Las Vegas, Nevada. A 40 anni, \"B-Hop\" \u00e8 entrato nel ring con una striscia vincente di 20 vittorie (tutte per la difesa del suo titolo) e senza subire una sconfitta da 12 anni. Hopkins era inoltre il favorito per la vittoria di questo incontro. Nelle prime due riprese Taylor \u00e8 stato in grado di utilizzare i suoi jab, ma nessuno dei due combattenti ha preso dei rischi. Hopkins \u00e8 stato paziente ed ha aspettato per qualche apertura nella difesa di Jermain, ma quest'ultimo ha tentato di non lasciare spazi. Nel 5\u00ba round \"The Executioner\" ha ferito Taylor alla testa con una serie di pugni. Tuttavia era Taylor il vero padrone dell'incontro essendo stato capace di dominare almeno 8-9 delle 12 riprese. Quando Hopkins ha capito che stava perdendo ha totalmente campiato stile, sfoderando finalmente un atteggiamento pi\u00f9 aggressivo, ma era troppo tardi. Solo un colpo da KO avrebbe potuto salvarlo dalla sconfitta, ma questo non \u00e8 arrivato e Hopkins \u00e8 stato costretto a cedere il titolo iridato dei medi dopo 20 difese consecutive. Taylor ha ottenuto una vittoria per \"Split Decision\" ma nella sostanza giusta. Due giudici hanno visto vincitore lo sfidante con due punti di margine (115-113), mentre il terzo, Jerry Roth, ha dato il match a Hopkins (116-112). Con questa vittoria Taylor \u00e8 diventato il nuovo campione indiscusso dei pesi medi, riuscendo a conquistare i titoli WBC, WBO E IBF dei medi, WBA dei supermedi e la corona \"The Ring\" dei medi. Hopkins ha tentato di protestare per la controversa decisione, ma il suo appello \u00e8 stato rifiutato dalla Nevada State Athletic Commission.\nIl 3 dicembre 2005 Taylor ha affrontato nuovamente Hopkins per l'atteso rematch al Mandalay Bay Resort &amp; Casino di Las Vegas. Questa volta, \"Bad Intentions\" \u00e8 uscito vittorioso per decisione unanime. Per l'occasione, Taylor ha reso vacante il titolo IBF dei medi il 12 ottobre del medesimo anno. Pochi giorni prima del rematch ci sono state tensioni tra Bernard e Jermain, dopo che Hopkins ha interrotto un discorso dell'avversario durante la conferenza stampa, chiamandolo con parole non molto gentili. Taylor ha risposto portando una bambola con scritto sopra il nome di Hopkins e \"piagnulone\", alla conferenza finale poco prima del match. Come nel primo scontro tra i due, Hopkins ha iniziato l'incontro lentamente, iniziando ad aumentare d'intensit\u00e0 nei round finali. Tutti e tre i giudici di gara hanno decretato la vittoria di Taylor con un punteggio di 115-113. Dopo questo evento, Taylor ha dichiarato che avrebbe accettato di affrontare il vincitore del match tra Winky Wright e Sam Soliman. Il 10 dicembre 2005 Wright ha sconfitto Soliman per decisione unanime, guadagnando il primo posto tra i pretendenti al titolo di Taylor.\nCampione dei medi.\nTaylor VS Wright.\nIl 17 giugno 2006 le chiacchiere di un possibile match tra Wright e Taylor hanno preso concretezza. I due si sono affrontati al FedExForum di Memphis, Tennessee. La WBC ha ordinato l'inizio delle negoziazioni per il match gi\u00e0 il 12 dicembre 2005, tentando tutto il possibile per dal vita allo scontro. L'accordo \u00e8 stato raggiunto 10 minuti prima della scadenza del termine. Ozell Nelson, insoddisfatto dei progressi compiuti da Taylor durante i match con Hopkins, \u00e8 riuscito a convincere Jermain a sostituire Pat Burns con la leggenda Emanuel Steward. Taylor ha ricevuto $3,75 milioni per il match, mentre Winky Wright ne ha ricevuti $3,5.Taylor era considerato il numero 1 della divisione, ma il suo titolo WBA era costantemente tenuto sott'occhio, per vari motivi legati anche al match con Hopkins. L'incontro \u00e8 stato molto attivo e combattuto per le prime 10 riprese, con Wright vittorioso nei primi round prima della rimonta del campione in carica. Al 9\u00ba round gli occhi di Winky erano gi\u00e0 malconci, per via dei potenti colpi ricevuti dall'avversario. All'inizio del round finale Wright era in vantaggio sui cartellini di 2 giudici su 3, ma la sua passivit\u00e0 in questa ripresa li ha portati a dare l'ultima ripresa a favore di Taylor. L'incontro \u00e8 cos\u00ec terminato con un pareggio. Taylor ha vinto su un cartellino 115-113, perso in un altro sempre 115-113 e pareggiato nell'ultimo per 114-114.\nIl 6 dicembre 2006 Taylor ha affrontato Kassim Ouma all'Alltel Arena di Little Rock, Arkansas, la sua terra natale. Taylor ha iniziato a dominare l'incontro sin dall'inizio, colpendo l'avversario con diretti e ganci. Tuttavia durante la seconda parte della gara Taylor ha iniziato a rallentare l'attivit\u00e0, procurandosi anche un taglio sopra l'occhio sinistro, dando a Ouma la possibilit\u00e0 di colpirlo maggiormente, anche se la maggior parte dei pugni di quest'ultimo non hanno centrato il bersaglio. Taylor ha vinto lo scontro per verdetto unanime con i cartellini 117-111, 115-113 e 118-110. Tuttavia dopo il match la WBA ha annunciato che Taylor non era pi\u00f9 il possessore della corona dei medi. Il 19 maggio 2007 Jermain Taylor ha affrontato l'ex campione indiscusso dei welters Cory Spinks al FedEX Forum di Memphis. Taylor ha preso il controllo della gara stando alla larga dall'avversario, utilizzando cos\u00ec l'allungo e un pugno alla volta. Nella 7\u00aa ripresa Spinks \u00e8 stato colpito da un potente destro di Taylor. Non avendo qualit\u00e0 fisiche che gli permettessero di centrare bene l'avversario, Spinks ha avuto difficolt\u00e0 a reagire. Taylor \u00e8 riuscito a mandare a segno 101 pugni su 319, contro gli 85 su 542 dell'avversario. Jermain \u00e8 riuscito a trionfare per \"Split Decision\" con due giudici a suo favore 117-111 e 115-113, e uno a favore di Spinks per 117-111.\nTaylor VS Pavlik I e II.\nNel suo incontro successivo, Taylor ha affrontato l'imbattuto Kelly Pavlik il 29 settembre 2007 al Boardwalk Hall di Atlantic City, New Jersey. Pavlik ha iniziato ad attirare l'attenzione del pubblico dopo una vittoria su Edison Miranda in un match per determinare lo sfidante numero uno di Taylor. Jermain e Kelly si erano gi\u00e0 incontrati in passato, il 9 febbraio 2000, come dilettanti: nell'occasione il pugile di Arkansas \u00e8 riuscito a sconfiggere Pavlik nel round di apertura delle prove per le Olimpiadi di Sydney. Lo scontro tra i due \u00e8 stato piuttosto acceso: gi\u00e0 alla 2\u00aa ripresa Taylor \u00e8 riuscito a stordire l'avversario con ripetuti e potenti destri, a cui si sono aggiunti colpi devastanti che hanno lasciato Pavlik in ginocchio. Quest'ultimo \u00e8 per\u00f2 riuscito a rialzarsi e a finire il round. Prima dell'inizio della 7\u00aa ripresa, i punteggi dei due rivali erano all'incirca in parit\u00e0. A circa un minuto dal termine del round Pavlik \u00e8 riuscito a colpire efficacemente l'avversario con un destro, mandandolo cos\u00ec all'angolo. Successivamente lo ha assalito con una combinazione letale di pugni, che lo hanno lasciato seduto e senza forze; l'arbitro, non intravedendo alcune reazione da parte di Taylor, \u00e8 stato costretto a fermare l'incontro e a dichiarare la sua sconfitta per KOT. Questo \u00e8 stato il primo knockdown subito da Jermain, in tutta la sua carriera professionistica.\nUn mese dopo, Taylor ha esercitato una clausola per ottenere una rivincita contro Pavlik. Il rematch si \u00e8 svolto ad un peso limite di 166 libbre (75\u00a0kg), qualche kilogrammo all'insopra del limite dei pesi medi. A causa di risultati poco confortanti n\u00e9 soddisfacenti, Emanuel Stewaed \u00e8 stato licenziato come allenatore di \"Bad Intentions\" e sostituito con Ozell Nelson. Il match si \u00e8 svolto all'MGM Grand di Las Vegas il 16 febbraio 2008 e nell'occasione Taylor ha subito la sua seconda sconfitta consecutiva, per decisione unanime: 112-116, 111-117 e 113-115.\nPesi supermedi.\nIl Super Six World Boxing Classic.\nNel mese di ottobre 2009, Jermain ha preso parte al Super Six World Boxing Classic, un torneo organizzato dalla rete Showtime in collaborazione con la Sauerland Event. Oltre a Taylor, la competizione vede la partecipazione di Carl Froch, Arthur Abraham, Andre Ward, Andre Dirrell e Mikkel Kessler.\nTaylor VS Abraham.\nLa prima fase del torneo ha visto match di grande interesse. Il primo sfidante designato di Jermain (28-3-1, 17 KO) \u00e8 stato l'imbattuto Arthur Abraham (30-0, 24 KO), tedesco di origini armene. I due si sono affrontati a Berlino. L'incontro \u00e8 stato molto attivo sin dalla prima ripresa, ma Taylor \u00e8 rimasto in gara solo fino alla met\u00e0 dell'incontro, calando alla distanza come \u00e8 solito fare. Ne ha approfittato Abraham, gi\u00e0 detentore della corona IBF dei medi, che ha fatto valere la propria boxe poco elegante ma proficua, scuotendo lo statunitense gi\u00e0 al 9\u00ba round. L'epilogo si \u00e8 svolto nell'ultima ripresa, quando, a solamente 15 secondi dal termine, un violentissimo gancio destro del tedesco ha letteralmente fatto crollare al tappeto Taylor, senza dargli alcuna possibilit\u00e0 di rialzarsi.\nLa vittoria ha portato Abraham a 3 punti, lasciando cos\u00ec lo sfortunato Jermain a secco.\nTaylor VS Ward.\nDopo la sconfitta il campione di Arkansas ha deciso di non ritirarsi, nonostante le voci che lo decretavano oramai finito e \"caduto\", e quindi di disputare i prossimi impegni che lo terranno occupato nell'ambito del SuperSix. Ciononostante tale decisione ha comportato un annuncio del manager di Jermain, Lou Di Bella, con il quale \"Bad Intentions\" ha vissuto gli alti e i bassi della sua carriera pugilistica. Di Bella ha dichiarato alla stampa: \"Da oggi rinuncio ufficialmente alla procura di Jermain Taylor. Lo faccio con il cuore pesante, ma \u00e8 un dovere primario nei riguardi del professionista e soprattutto dell'uomo. Taylor \u00e8 stato un pugile eccezionale e vittorie come quella su Bernard Hopkins rimangono nella storia del pugilato, ma io debbo rispetto principalmente all'uomo, generoso, buono con la famiglia ed chelui. Ho pensato anche al suo futuro e a quello dei suoi cari e gli ho offerto di entrare a far parte della nostra organizzazione. Per lui \u00e8 pronto uno stipendio e sono convinto che sarebbe per noi un validissimo aiuto. Mi fermo qui. Non far\u00f2 pi\u00f9 il procuratore del pugile Taylor, ma nei confronti dell'uomo sono disposto a tutto. Non posso pensare di soffrire ancora tanto, come mi \u00e8 capitato con Leavander Johnson\". Johnson, infatti, mor\u00ec 2005, in seguito ad un KO subito da Jesus Chavez.\nIl suo prossimo impegno lo vedr\u00e0 opposto ad Andre Ward (21-0, 13 KO). I due si affronteranno il 17 aprile 2010 per la corona WBA Super dei pesi supermedi. Per Jermain ci sar\u00e0 cos\u00ec la possibilit\u00e0 di riaffermarsi, dopo le 4 sconfitte subite negli ultimi 5 incontri.\nVita personale.\nTaylor \u00e8 sposato con l'ex giocatrice di pallacanestro dell'Universit\u00e0 di Louisiana, Erika Taylor, scelta nel secondo giro del draft della WNBA nel 2005 dai Washington Mystics. Jermain ed Erika hanno tre figlie. Taylor ha acquisito un'immensa popolarit\u00e0 nello Stato di Arkansas, dopo aver detto di essere fiero di provenire da questa regione. \u00c8 anche conosciuto per essere un grande fan dell'Universit\u00e0 dell'Arkansas ed ha visitato il luogo per parlare con la squadra di calcio locale. Nei suoi pantaloncini da combattimento, Jermain porta sempre con s\u00e9 uno stemma dei Razorback. \u00c8 stato nominato \"Arkansan dell'anno\" nel 2005 da \"Arkansas Times\". Nel 2007 Taylor \u00e8 stato incluso nella Hall of Fame di Arkansas Sports, assieme a due ex giocatori della National Football League, Rod Smith e Willie Roaf. Ha anche pubblicizzato la Everlast e posato per \"GQ\" e \"Vogue\"."}
{"id": "2322062", "revid": "767487", "url": "https://it.wikipedia.org/wiki?curid=2322062", "title": "Stop Me If You Think You've Heard This One Before", "text": "Stop Me If You Think You've Heard This One Before \u00e8 un brano della band inglese The Smiths.\nPubblicato anche come singolo, nel novembre del 1987, il brano \u00e8 contenuto anche nel quarto album, Strangeways, Here We Come e nelle successive raccolte Stop Me e The Very Best of The Smiths.\nRealizzazione.\nScritto da Morrissey e Marr e registrato presso gli studi \"Wool Hall\" di Bath, nella primavera del 1987, la canzone non venne mai pubblicata come singolo nel Regno Unito. Pare infatti che la BBC ne blocc\u00f2 la diffusione radiofonica a causa di presunti riferimenti nel testo a omicidi di massa, soprattutto dopo che, nell'agosto dello stesso anno, un uomo armato di mitra aveva aperto il fuoco sulla folla del mercato nel piccolo villaggio di Hungerford, uccidendo dodici persone e ferendone un'altra ventina, prima di togliersi la vita. Il singolo venne comunque pubblicato nel resto d'Europa, oltre che in America, Australia e Giappone.\nMorrissey interrogato in proposito dichiar\u00f2 in un'intervista all'NME del febbraio 1988: \"Avrei disperatamente voluto che [la canzone, \"ndr\"] fosse pubblicata. La Rough Trade invi\u00f2 dei promo a BBC Radio 1, ma loro dissero che mai in nessun caso l'avrebbero passata in radio, proprio a causa dei riferimenti all'omicidio di massa. Dissero che la gente l'avrebbe istantaneamente collegata con quello che era successo a Hungerford e che questo avrebbe spinto migliaia di persone a uscire e a comprare mitragliatrici, per uccidere i propri nonni. Penso allora che invece la Rough Trade avrebbe dovuto pubblicare \"Death Of A Disco Dancer\" solo per essere un po' indisponenti.\"\nLa copertina ritrae una foto dell'attore e cantante britannico Murray Head, tratta dal film \"Questo Difficile Amore\" (\"The Family Way\"), diretto da Roy Boulting, nel 1966.\nCover di Mark Ronson.\nIl 7 aprile 2007 il DJ e produttore Mark Ronson ha realizzato una cover del brano, intitolata semplicemente Stop Me, pubblicata dalla Columbia Records e inclusa nell'album Version.\nNonostante molti fan degli Smiths non abbiano apprezzato la versione \"stravolta\" del brano, il singolo ha comunque ottenuto un ottimo successo, raggiungendo la seconda posizione nella Official Singles Chart e la prima nella UK Download Chart. Nell'elenco stilato dalla rivista \"Rolling Stone\", la canzone si \u00e8 piazzata alla posizione n. 80 delle migliori 100 canzoni del 2007.\nPer il brano sono stati realizzati due videoclip; il primo ha per protagonista un uomo che trova un paio di scarpe viventi, che una volta indossate hanno il controllo su di lui; il secondo, internazionale, vede ritratte diverse persona piangere lacrime realizzate in animazione che creano piccolo inondazioni.\nIl CD contiene anche una cover di \"No One Knows\" dei Queens of the Stone Age."}
{"id": "2322072", "revid": "88740", "url": "https://it.wikipedia.org/wiki?curid=2322072", "title": "Stop Me", "text": ""}
{"id": "2322076", "revid": "729019", "url": "https://it.wikipedia.org/wiki?curid=2322076", "title": "Mercury Commuter", "text": "La Mercury Commuter era la station wagon full-size meno costosa prodotta dalla Mercury tra il 1957 e il 1968.\nStoria.\nQuando fu introdotta nella linea Mercury, la Commuter occup\u00f2 il segmento inferiore alle altre due familiari full-size della casa, cio\u00e8 Voyager e Colony Park. Nei primi due anni di commercializzazione era disponibile in versioni a due o a quattro porte, mentre a partire dal 1959 fu venduta solo in quest'ultima variante. La Commuter fu temporaneamente rimossa dalla gamma Mercury nel 1963, dando maggiore spazio alla Meteor, per poi essere reintrodotta l'anno successivo. Venne definitivamente eliminata nel 1968, insieme alle altre full-size Montclair e Park Lane."}
{"id": "2322077", "revid": "192549", "url": "https://it.wikipedia.org/wiki?curid=2322077", "title": "Ugo II di Le Puiset", "text": ""}
{"id": "2322078", "revid": "178779", "url": "https://it.wikipedia.org/wiki?curid=2322078", "title": "Campionato sovietico di hockey su ghiaccio", "text": "Il Campionato sovietico era il massimo campionato di hockey su ghiaccio dell'Unione Sovietica, che dava il titolo di campione dell'URSS (rus.: \u0447\u0435\u043c\u043f\u0438\u043e\u043d \u0421\u0421\u0421\u0420).\nStoria.\nNacque nel 1946-1947 (prima degli anni '40 non si giocava ad hockey in Russia, mentre era diffuso da secoli il bandy) e termin\u00f2 al termine della stagione 1990-1991, quando fu sostituito dal Campionato della CSI a seguito dello scioglimento dell'Unione Sovietica. In realt\u00e0 il cambio avvenne durante la stagione successiva, ed \u00e8 pertanto ancora dibattuto se il campionato 1991-1992 sia da considerarsi il primo campionato CSI o l'ultimo campionato URSS.\nL'HC Dinamo Mosca ha vinto sia la prima che l'ultima edizione del campionato, ma il club pi\u00f9 vittorioso \u00e8 stato l'HC CSKA Mosca, con 32 titoli. Ad ogni modo, tutti i titoli andarono a cinque squadre di Mosca (oltre alle due citate, VVS Mosca, HC Spartak Mosca e Kryl'ja Sovetov Mosca)."}
{"id": "2322080", "revid": "729019", "url": "https://it.wikipedia.org/wiki?curid=2322080", "title": "Motorway M1 (Inghilterra)", "text": "La M1 (o Motorway 1) \u00e8 un'autostrada in Inghilterra. \u00c8 una delle principali in direzione nord-sud e collega Londra a Leeds. La M1 \u00e8 considerata la prima autostrada interurbana inglese. L'autostrada \u00e8 lunga . Essa fa parte della strada europea E13.\nStoria.\nL'autostrada \u00e8 stata costruita in quattro fasi: la maggior parte dell'autostrada \u00e8 stata aperta nel 1959. Le due estremit\u00e0 della strada sono state estese in seguito: l'estremit\u00e0 meridionale nel 1977 e l'estremit\u00e0 settentrionale nel 1999."}
{"id": "2322083", "revid": "1305772", "url": "https://it.wikipedia.org/wiki?curid=2322083", "title": "Pierino Fornaciari", "text": "Biografia.\nNacque a Livorno il 13 aprile 1918, figlio di Arturo Fornaciari, un agente teatrale e di Maria Masacci, una cantante lirica (soprano lirico). Era pronipote di Luigi Fornaciari.\nDopo una breve esperienza di insegnante elementare, Pierino Fornaciari si iscrive all'Universit\u00e0 di Pisa, facolt\u00e0 di Lettere, e si laurea in Glottologia il 31 maggio 1944 con Clemente Merlo con una tesi su \"I deverbali nella lingua italiana\". Di sentimenti antifascisti, all'interno dell'Universit\u00e0 entra in contatto con la cellula comunista clandestina, organizzata tra gli altri da Umberto Comi, e viene a sapere delle organizzazioni partigiane attive sulle montagne della zona. Colpito dalla morte di Giovanni Gentile, filosofo da cui era stato deluso per la sua adesione al nazifascismo, il giorno seguente alla sua laurea si reca sulle Carline, il massiccio delle Colline Metallifere tra Volterra, Siena e Massa Marittima, guidato da un contadino della zona, Dino Dell'Aiuto, per entrare a far parte della XXIII brigata partigiana \"Guido Boscaglia\", sotto il comando di \u201cGiorgio\u201d Alberto Bargagna, nella compagnia di Vittorio Ceccherini detto \"Enzo\".\nNel giugno del 1944 la brigata liber\u00f2 porzioni di territorio tra Pisa, Grosseto e Siena, per poi entrare in contatto con la 5\u00aa armata alleata. Pedro, al comando di un gruppo di guastatori e cecchini, combatt\u00e9 lungo il fronte dell'Arno, liber\u00f2 Fornacette per poi raggiungere Cascina e da l\u00ec Pisa, dove fu tra i primi ad entrare assieme al maggiore statunitense Deane Keller il 2 settembre.\nAppena terminati i bombardamenti, i reparti partigiani e le truppe alleate si posero il problema dello stato e della conservazione dei numerosi beni culturali e monumentali della citt\u00e0 di Pisa. Pedro, in quanto laureato in lettere, fu incaricato dal Sindaco della Liberazione Alberto Bargagna detto \"Giorgio\" a fungere da collegamento con gli alleati (Deane Keller era professore di storia dell'arte) e di verificare lo stato dei danneggiamenti, specialmente al Campo dei Miracoli e agli edifici dell'Universit\u00e0. La missione era pericolosa, per la probabile presenza di bombe inesplose, mine e edifici pericolanti. Pierino prese nota dello stato di conservazione degli edifici nei suoi taccuini che rappresentano una preziosa testimonianza storica. Per questo, l'Universit\u00e0 di Pisa gli ha conferito un'onorificenza nel 2006.\nDopo la Liberazione, torn\u00f2 a Livorno. Riprese ad insegnare nelle scuole superiori (Liceo Scientifico prima, Istituto Magistrale poi). Si spos\u00f2 ed ebbe due figli, Marco Fornaciari valente violinista, e Paolo Edoardo detto Pardo Fornaciari, filologo mediolatinista, cantante e collaboratore del Vernacoliere. Abbandon\u00f2 il PCI dopo l'invasione sovietica dell'Ungheria nel 1956, entr\u00f2 nel PSI, poi nel Partito Radicale. Fu anche attratto per qualche tempo dalla Massoneria di Palazzo Giustiniani. Deluso dalla politica, si ritir\u00f2 del tutto dalla partecipazione pubblica e di dedic\u00f2 a una delle sue grandi passioni, la pittura. Le sue creazioni artistiche, rimaste sconosciute al pubblico ma apprezzatissime dagli specialisti che hanno potuto vederle, sono custodite dai figli Pardo ed Eleonora e dalla moglie Paola Pierozzi.\nHa insegnato per qualche tempo anche in Libano e in Egitto in un collegio dei salesiani, dove ha avuto come allievo Magdi Allam. Ha divorziato, si \u00e8 risposato con Paola Pierozzi ed ha avuto un'altra figlia, Eleonora Fornaciari. Durante la sua lunghissima carriera, ha insegnato lettere a molte generazioni di livornesi, ed era per questo molto noto come un insegnante esigente ma bravissimo.\nLe sue ceneri sono state disperse in montagna, presso il Capanno dei Partigiani, nel Podere delle Centinelle sulle Carline, il 13 aprile 2009, quando avrebbe compiuto 91 anni."}
{"id": "2322085", "revid": "2169361", "url": "https://it.wikipedia.org/wiki?curid=2322085", "title": "Allegoria sacra", "text": "L'Allegoria Sacra \u00e8 un dipinto olio su tavola (73x119 cm) di Giovanni Bellini, databile tra il 1490 e il 1500 circa e conservato nella Galleria degli Uffizi a Firenze. \u00c8 una delle opere pi\u00f9 enigmatiche e misteriose dell'artista e del Rinascimento in generale, a causa delle difficolt\u00e0 nell'assegnare un significato esatto al soggetto.\nStoria.\nNon esiste documentazione circa la commissione e la collocazione originaria dell'opera, che si trovava nel XVIII secolo nelle Collezioni imperiali di Vienna. Nel 1793 il direttore degli Uffizi Luigi Lanzi, desideroso di arricchire organicamente le collezioni della galleria fiorentina con un'opera importante che rappresentasse la scuola veneziana, propose un normale scambio di opere, che venne accettato. L\"'Allegoria\" arriv\u00f2 cos\u00ec a Firenze, con l'attribuzione per\u00f2 a Giorgione.\nFu Cavalcaselle il primo a restituire l'opera al Bellini (1871), oggi unanimemente accettata, nonostante in passato si fosse fatto anche il nome di Marco Basaiti (Morelli).\nLe proposte di datazione oscillano tra il 1487 e il 1504. Quelle pi\u00f9 tarde legano l'opera al dipinto che Isabella d'Este chiese al Bellini per il suo studiolo, un'ipotesi alquanto remota per le dimensioni incongrue e l'assenza di documentazione.\nDescrizione.\nLa scena \u00e8 ambientata in prospettiva, dentro un'ampia terrazza con un pavimento marmoreo policromo, separata dalla riva di un lago da una balaustra. A sinistra si riconosce Maria in trono, sotto un baldacchino con asta a forma di cornucopia (simbolo della sua funzione genitrice), e con quattro gradini ai piedi, sul cui lato si trova un fregio con scene del mito di Marsia, interpretato come un parallelo della Passione di Ges\u00f9.\nAccanto ad essa si trovano due figure femminili non identificate, forse due sante o due Virt\u00f9. Una delle due sembra sospesa in aria, ma ci\u00f2 potrebbe essere anche dovuto a una caduta del colore in corrispondenza delle gambe e dei piedi. Al centro si trovano quattro bambini che giocano con un alberello e con i suoi frutti argentei, forse l'albero della conoscenza, fonte di vita e sapienza. A destra si incontrano due santi facilmente identificabili dagli attributi: Giobbe e Sebastiano. Fuori dal recinto, appoggiati alla balaustra, si trovano poi san Giuseppe con le mani giunte in adorazione del bambino seduto sul cuscino, e san Paolo di Tarso con il suo attributo iconografico della spada, che tiene alzata avanzando verso sinistra, nell'atto di scacciare uomo con un turbante che si allontana, voltandogli le spalle. Bellini, in questa scena ha dipinto una raffigurazione della punizione del mago ebreo Elimas\ndiventato cieco e costretto a vagare nel buio, dopo aver contestato san Paolo durante al sua predicazione a Cipro, al cospetto del proconsole Sergio Paolo. Oltre un ampio lago si vede poi un vasto paesaggio, caratterizzato da speroni rocciosi a picco sull'acqua e popolato da uomini e animali (due viandanti con un asino, e una coppia, chiarissima, quasi illuminata di luce propria), con edifici costruiti nella vegetazione (un villaggio, una rocca sullo sfondo). Tra le figure si notano sulla riva un eremita con una croce in una grotta sulla riva (sant'Antonio Abate?), un pastore addormentato tra le sue pecore in un'altra grotta e un centauro.\nInterpretazioni.\nIl significato esatto del dipinto non \u00e8 stato ancora completamente svelato, sebbene siano state fatte varie ipotesi. Sicuramente ci\u00f2 manifesta come questo tipo di opere fosse destinato a un'\u00e9lite raffinata e preparata culturalmente, in grado di cogliere ogni sottigliezza.\nLudwig, agli inizi del XX secolo, forn\u00ec un'ingegnosa interpretazione, che vedeva nel dipinto una trascrizione pittorica del poemetto francese della prima met\u00e0 del XIV secolo il \"P\u00e8legrinage de l'\u00e2me\" (\"Pellegrinaggio dell'anima\") di Guillaume de Deguileville. Si tratterebbe quindi di un ideale percorso di purificazione e santificazione dell'anima. Il pastore eremita sarebbe sant'Antonio Abate, che scende dal suo eremo nel percorso spirituale ispirato al primo eremita san Paolo, e supera diversi ostacoli tra cui anche il centauro che lo aspetta alla fine della scala. La terrazza sarebbe il giardino del Paradiso, dove le anime del Purgatorio, rappresentate dai fanciullini, sostano prima di venire ammesse in cielo. Maria, avvocata degli uomini presso Dio, giudica i progressi delle anime aiutata dalla Giustizia coronata. Tra i fanciullini, che giocano con i pomi mistici, quello attaccato all'albero sarebbe un'anima chiamata alla beatitudine eterna. I due santi in piedi a destra sarebbero gli intercessori o patroni, magari legati ai committenti, mentre i due dietro la balaustra sarebbero Pietro e Paolo, che sorvegliano il cancello di accesso al recinto. Il fiume sarebbe il Lete, che circonda il Paradiso terrestre, mentre gli animali simboleggerebbero le virt\u00f9 dell'eremita: il mulo per la pazienza, la pecora per l'umilt\u00e0. Il centauro invece sarebbe il simbolo dei richiami del mondo, che ostacolano la via verso la virt\u00f9.\nL'interpretazione venne contestata da Rasmo, che propose invece una lettura pi\u00f9 generica come \"Sacra Allegoria\", cio\u00e8 una semplice sacra conversazione, girata di 90 gradi. Altri leggono il fanciullo sul cuscino con Ges\u00f9 Bambino, dando al dipinto il significato di una meditazione sul mistero dell'Incarnazione o della Redenzione (Robertson). Oppure potrebbe trattarsi di un'allegoria delle quattro figlie di Dio, Misericordia, Giustizia, Pace e Carit\u00e0 (Verdier) oppure una visione del Paradiso (Braunfels).\nStile.\nIl paesaggio riveste un ruolo importante, autentica passione della pittura veneziana da Bellini in poi. Attraverso una sapiente modulazione di luce e colore le figure sono modellate senza l'aiuto visibile del disegno. Le linee di contorno infatti scompaiono e i soggetti appaiono cos\u00ec come corpi fatti unicamente di luce e colore, tipici elementi della prospettiva cromatica veneta. L'atmosfera \u00e8 infatti impregnata di luce dorata, il naturalismo sottile e totale, il colore ricco e sfumato. Sebbene per\u00f2 vi si leggano i sintomi della nuova visione paesaggistica cinquecentesca, lo schema usato dal pittore \u00e8 ancora tradizionale, legato a una costruzione razionale e controllata dell'insieme di matrice quattrocentesca."}
{"id": "2322087", "revid": "1305772", "url": "https://it.wikipedia.org/wiki?curid=2322087", "title": "Br\u00e2n il Benedetto", "text": "Br\u00e2n il Benedetto (gallese Bendigeidfr\u00e2n, letteralmente \"Corvo Benedetto\", anche Br\u00e2n Fendigaidd) \u00e8 una divinit\u00e0 della mitologia celtica. Re di Britannia, veniva rappresentato come un gigante.\nLa sua figura appare in molte delle \"Triadi gallesi\", ma principalmente nel Secondo Ramo del \"Mabinogion\": \"Br\u00e2nwen, figlia di Llyr\". \u00c8 figlio di Llyr e Penarddun, e fratello di Br\u00e2nwen, Manawydan, Nisien e Efnysien.\nRuolo nel \"Mabinogion\".\nMentre siede su uno scoglio presso Harlech, Br\u00e2n osserva tredici navi avvicinarsi. Sono le navi di Matholwch, re d'Irlanda, che \u00e8 giunto per stringere alleanza con Br\u00e2n. A questo fine chiede la mano di sua sorella Br\u00e2nwen. Br\u00e2n accetta. Durante la festa di fidanzamento sopraggiunge Efnisien, un fratellastro di Br\u00e2nwen e Br\u00e2n, e domanda cosa succede. Informato del fatto, si infuria perch\u00e9 Br\u00e2nwen \u00e8 stata data in sposa senza il suo permesso. Sfoga il suo malumore sfigurando i cavalli di Matholwch. Matholwch si offende profondamente e Br\u00e2n tenta di ripagarlo dandogli nuovi cavalli, una verga d'argento e un piatto d'oro. Per dimostrargli la sua generosit\u00e0, Br\u00e2n gli dona anche un calderone magico che ha il potere di riportare in vita i morti.\nUna volta in Irlanda, Matholwch e Br\u00e2nwen sono trattati affettuosamente da tutto il popolo. Dopo un anno nasce l'erede al trono: Gwern. Ma i nobili irlandesi, non gradendo una regina straniera, spingono Matholwch a farla lavorare nelle cucine e ad essere schiaffeggiata ogni giorno dal macellaio. Br\u00e2nwen addomestica uno storno e lo manda attraverso il Mare d'Irlanda da suo fratello con un messaggio di aiuto. Ricevutolo, Br\u00e2n raduno i capi di 144 regni e salpa dal Galles verso l'Irlanda per soccorrerla assieme al fratello Manawydan. Come suo luogotenente del regno lasci\u00f2 in Britannia il figlio Caradawc assistito da Heveydd Hir, Unic Glew Ysgwyd, Iddic ap Anarawc Gwalltgrwn, Fodor ap Ervyll, Gwlch Minascwrn, Llassar ap Llaesar Llaesgygwyd e Pendaran Dyved.\nBr\u00e2n attraversa il mare a piedi e viene scambiato da dei porcai per una montagna. Quando Matholwch avvista il gigante, chiede la pace cedendo il trono a Gwern e, come gesto di buona volont\u00e0, costruisce una casa grande abbastanza per Br\u00e2n. I nobili irlandesi sono contrari, cos\u00ec si nascondono nella casa appena costruita in sacchi per la farina per attaccare di sorpresa Br\u00e2n. Efnisien intuisce cosa sta per succedere e li uccide nei loro sacchi.\nDurante il banchetto Efnisien getta nel fuoco suo nipote Gwern, scatenando la guerra. All'inizio gli Irlandesi sono in vantaggio grazie al calderone magico. Quando i loro morti sono messi al suo interno, tornano in vita e sono in grado di combattere come sempre, sebbene non possano parlare. Efnisien si finge morto e viene posto nel calderone che si spacca, facendo scoppiare il suo cuore. Alla fine i Gallesi vincono, ma solo sette uomini sopravvivono: Pryderi, Manawyddan, Gluneu Eil Taran, Taliesin, Ynawc, Grudyen ap Muryel e Heilyn ap Gwynn Hen. Br\u00e2n, prima di morire per ferita al piede causata da una freccia avvelenata, ordina che la sua testa venga tagliata e sepolta a Londra. Quando i sopravvissuti ritornano in Britannia, Br\u00e2nwen muore di dolore credendo di essere la causa della guerra e viene sepolta vicino al fiume Alaw in Anglesey.\nPer sette anni i sette sopravvissuti restano ad Harlech, dove sono intrattenuti dalla testa di Br\u00e2n, che continua a parlare e dagli incantevoli cinguettii degli uccelli di Rhiannon. In seguito si spostano a Gwales (spesso identificata con Grassholm Island, al largo del Dyfed), dove vivono ottant'anni in un castello incantato senza percepire il trascorrere del tempo. Alla fine uno di loro apre la porta della sala che guarda la Cornovaglia e l'afflizione per quello che \u00e8 accaduto si ripresenta. Come ordinato portano la testa, adesso muta, a \"Gwynfryn\", la \"\"Collina Bianca\" \" (forse il luogo dove oggi sorge la Torre di Londra) e la seppelliscono in direzione della Francia, cos\u00ec da scongiurare future invasioni.\nL'immagine della testa parlante \u00e8 ampiamente considerata una derivazione dall'antico \"culto della testa\": per i Celti la testa era considerata la dimora dell'anima.\nAltre associazioni.\nSecondo le \"Triadi gallesi\" la testa di Br\u00e2n fu sepolta a Londra dove sorge la Torre di Londra. Fino a quando rimarr\u00e0 l\u00ec, la Gran Bretagna sar\u00e0 protetta dalle invasioni. Tuttavia re Art\u00f9 dissotter\u00f2 la testa, dichiarando che il paese sarebbe stato protetto solo dalla sua grande forza. In epoca moderna si sono fatti dei tentativi per collegare la pratica ancora attuale di tenere i corvi della Torre di Londra sotto la cura degli Yeomen Warder Ravenmaster con la storia di Br\u00e2n, il cui nome significa \"Corvo\".\nMolti studiosi hanno notato somiglianze tra Br\u00e2n il Benedetto e il personaggio arturiano del Re Pescatore, il custode del Graal. Il Re Pescatore appare per la prima volta nell'opera del XII secolo \"Perceval o il racconto del Graal\" del francese Chr\u00e9tien de Troyes. Il Re Pescatore ha ricevuto una ferita mortale alla coscia (Br\u00e2n al piede) ma rimane in vita nel suo castello mistico di Corbenic grazie al Graal, in attesa di essere guarito da Parsifal. Successivamente nel suo\" Giuseppe di Arimatea\" Robert de Boron descrive la storia del Graal nei tempi antichi e dice che il primo Re Pescatore era un uomo chiamato \"Bron\". Per altro la storia gallese \"Peredur figlio di Efrawg\", una versione della storia di Perceval con notevoli differenze, rappresenta l'eroe in visita presso un misterioso castello, dove non trova il Graal ma piuttosto una testa umana troncata dal corpo. Inoltre alcune opere attribuiscono al Graal il potere di far risuscitare i morti, rendendolo simile al calderone di Br\u00e2n.\nNome.\nTutti i testi mitologici gallesi del \"Mabinogion\" sono stati redatti tra il XIV e il XV secolo in lingua medio gallese. Di conseguenza ci sono discrepanze riguardo alla forma dei nomi, perch\u00e9 le traduzioni inglesi conservano l'ortografia medio gallese, mentre le traduzioni in gallese usano l'ortografia del gallese moderno. Il medio gallese presenta alcune varianti del nome Br\u00e2n: \"Vran\" and \"Uran\".\nNel \"Mabinogion\" il personaggio \u00e8 praticamente citato esclusivamente come \"Bendigeituran\" (l'epiteto \"Bendigeit\" significa \"benedetto\" o \"lodevole\"). Le uniche eccezioni sono i patronimici di suo figlio Caradog ap Br\u00e2n e un singolo riferimento al suo raduno in Irlanda come \"Gwledd Br\u00e2n\", \"La festa di Br\u00e2n (o del 'Corvo')\". Questa consuetudine \u00e8 seguita nelle Triadi gallesi. Bendigeituran diventa \"Bendigeidfr\u00e2n\" o \"Br\u00e2n Fendigeid\" in gallese moderno. Bendigeidfran \u00e8 la forma usata in molti adattamenti in gallese moderno del \"Mabinogion\". Tuttavia riferimenti precedenti generalmente non includono l'epiteto, chiamando il personaggio \"Br\u00e2n fab Llyr\" o semplicemente \"Br\u00e2n\". Ifor Williams suppose che \"Bendigeit\" era un'aggiunta tarda, forse in sostituzione di una parola divenuta obsoleta al tempo della stesura del \"Mabinogion\". \"Vran\" appare in un'antica poesia nel Libro di Taliesin, Mentre Cynddelw Brydydd Mawr e Prydydd y Moch citano \"Br\u00e2n fab Llyr\" molte volte nelle loro poesie con grafie differenti. Tuttavia Bleddyn Fardd si riferisce a \"Benigeitran\" nella sua elegia per Llywelyn Ein Llyw Olaf ap Gruffydd, dimostrando che l'epiteto \"Bendigeit\" \u00e8 stato unito a Br\u00e2n gi\u00e0 alla fine del XIII sec."}
{"id": "2322088", "revid": "124625193", "url": "https://it.wikipedia.org/wiki?curid=2322088", "title": "Francesco Falconi", "text": "Biografia.\nHa frequentato il Liceo Scientifico Guglielmo Marconi della citt\u00e0 natale si \u00e8 laureato nel 2002 in ingegneria delle telecomunicazioni a Siena.\nHa esordito nel 2006 con la serie di romanzi fantasy per ragazzi \"Estasia\", pubblicati dalla Armando Curcio Editore. \"Danny Martine e la corona incantata\" \u00e8 un romanzo che l'autore ha scritto perch\u00e9 influenzato dalle opere di Michael Ende e successivamente pubblicato da Curcio nel 2006. Il secondo e il terzo romanzo della serie, \"Il sigillo del triadema e\" \"Nemesi sono usciti nel\" 2008 e nel 2009.\nNel 2010 si \u00e8 impegnato in difesa dell'ambiente con il romanzo sociale \"Gothica. L'angelo della morte\", edito da Edizioni Ambiente nella collana Verdenero. Sempre nello stesso anno si \u00e8 dedicato a libri per \"young adults\" con \"L'aurora delle streghe\", edito da Reverdito Editore.\nAd aprile 2011 \u00e8 stata pubblicata la biografia della cantante Madonna intitolata \"Mad for Madonna. La regina del pop\", edita Castelvecchi Editore. Parte dei ricavi di \"Mad for Madonna\" sono devoluti in beneficenza all'associazione Raising Malawi, fondata dalla stessa Madonna. A giugno, il suo racconto \"Anobium\" tratto dall'antologia \"Sanctuary\" \u00e8 stato riadattato in un podcast.\nNell'autunno 2011 pubblica una nuova serie per ragazzi, \"Evelyn Starr - Il diario delle due lune\", scritta a quattro mani con l'autore Luca Azzolini ed edita da Piemme, ritornando cos\u00ec al genere fantastico con il quale aveva esordito. Il 28 ottobre 2011 ha ricevuto il Premio Letterario Arte Giovane Roma 2011, genere \"young Adults\", patrocinato dal comune di Roma.\nA maggio sono stati pubblicati il secondo volume della serie \"Evelyn Starr\", intitolato \"La regina dei Senzastelle\" e un libro per young adults di genere gotico, edito Mondadori Editore, dal titolo \"Muses\".\nA marzo 2013 la casa di produzione Ipotesi Cinema ha opzionato i diritti cinematografici di Muses, l'autore \u00e8 anche co-sceneggiatore.\nA gennaio 2014 \u00e8 stata pubblicata dall'editore NPE un'antologia dal titolo \"Orologi senza tempo\", i cui proventi saranno devoluti per la ricostruzione della Citt\u00e0 della scienza, assieme ad altri scrittori italiani come Licia Troisi, Cecilia Randall, Barbara Baraldi. Il racconto si intitola \"La Contessa di Sangue\", una rivisitazione in chiave fantastica del personaggio storico di Erzs\u00e9bet B\u00e1thory. A maggio 2014 \u00e8 uscito un nuovo romanzo dal titolo Gray (Mondadori Editore). Il libro prende l'ispirazione da \"Il ritratto di Dorian Gray di Oscar Wilde\", sebbene la storia sia ambientata a Roma ai giorni nostri.\nA febbraio 2020 \u00e8 uscito il secondo romanzo di narrativa, \"Gli Anni Incompiuti\", edito da La Corte che a marzo 2020 \u00e8 stato candidato al Premio Strega, proposto da Alessandro Perissinotto.\nOpere.\nEstasia\nProdigium\nL'aurora delle streghe\nNemesis\nEvelyn Starr\nMuses\nAltre pubblicazioni\nRacconti in antologie con altri autori"}
{"id": "2322089", "revid": "599013", "url": "https://it.wikipedia.org/wiki?curid=2322089", "title": "Chiesa di Sant'Andrea Apostolo di Morego", "text": "La chiesa di Sant'Andrea \u00e8 un edificio religioso della frazione di Morego, nel quartiere genovese di Bolzaneto, in val Polcevera. La sua comunit\u00e0 parrocchiale fa parte del vicariato di Bolzaneto dell'arcidiocesi di Genova.\nStoria e descrizione.\nCitata per la prima volta in un documento del 1143, tra i primi rettori della chiesa vi fu la nomina di un prete Omodeo il 1\u00ba febbraio del 1188.\nNel corso dei secoli l'edificio sub\u00ec diverse ricostruzioni e rifacimenti come nel XII secolo e tra il XIII e il XIV secolo; un atto notarile dell'11 gennaio 1661 cita proprio le spese per il restauro effettuato tra il 1659 e il 1660, calcolate sulle 1621 lire genovesi. L'ultimo impianto del XVII secolo fu infine allungato nel corso del 1904.\nSaranno in tempi recenti le frequenti alluvioni che porteranno provvisoriamente per tre anni alla chiusura della chiesa al culto religioso fino all'ultimo intervento di restauro e conservazione effettuato dal provveditorato alle opere pubbliche, dalla curia arcivescovile genovese e dalla popolazione locale. Il 21 dicembre del 1980 sar\u00e0 l'arcivescovo di Genova cardinal Giuseppe Siri a riaprire l'edificio alla comunit\u00e0 di Morego."}
{"id": "2322095", "revid": "122865256", "url": "https://it.wikipedia.org/wiki?curid=2322095", "title": "Trasgressione", "text": "Con il termine trasgressione, si intende il comportamento di un soggetto che non rispetta le regole di determinati contesti.\nLa trasgressione non \u00e8 di per s\u00e9 negativa. In molti casi ha una valenza se non positiva, fisiologica e naturale come parte del comportamento evolutivo di un individuo. Trasgredire pu\u00f2 significare fare nuove esperienze uscendo da ci\u00f2 che \u00e8 considerato usuale e rassicurante; misurarsi con i limiti prestabiliti mettendo alla prova se stessi e gli altri, come avviene per esempio in adolescenza."}
{"id": "2322097", "revid": "287204", "url": "https://it.wikipedia.org/wiki?curid=2322097", "title": "Club Sportivo Cagliari 1930-1931", "text": "Questa pagina raccoglie i dati riguardanti il Club Sportivo Cagliari nelle competizioni ufficiali della stagione 1930-1931.\nOrganigramma societario.\nArea direttiva\nArea tecnica"}
{"id": "2322102", "revid": "101768", "url": "https://it.wikipedia.org/wiki?curid=2322102", "title": "Paul Reed Smith Guitars", "text": ""}
{"id": "2322111", "revid": "610351", "url": "https://it.wikipedia.org/wiki?curid=2322111", "title": "Campionati italiani invernali di nuoto 2005", "text": "Gli 8. Campionati italiani invernali di nuoto si sono svolti a Trieste, nel polo natatorio Bruno bianchi il 26 e il 27 novembre 2005. Erano iscritti 404 nuotatori, 200 femmine e 204 maschi. I campionati erano validi anche come selezione per gli Europei in vasca corta che si sono disputati nella stessa vasca due settimane dopo."}
{"id": "2322117", "revid": "729019", "url": "https://it.wikipedia.org/wiki?curid=2322117", "title": "AGO Flugzeugwerke", "text": "L'AGO Flugzeugwerke fu, fino al 1945, un'azienda aeronautica tedesca attiva nella produzione di aerei ad uso civile e militare. Le iniziali AGO ebbero diversi significati durante la vita dell'azienda ma la sua versione finale era \"Apparatebau GmbH Oschersleben\". Al suo apice poteva contare su una forza lavoro di 4\u00a0500 persone.\nStoria.\nLe origini.\nL'azienda ha origine nel 1911 a Monaco di Baviera quando viene fondata da Gustav Otto in collaborazione con il Dr Alberti con la ragione sociale di Gustav Otto Flugmaschinenwerke. Gustav, figlio del Dr Nikolaus Otto inventore del motore che porta il suo nome, fu un pioniere dell'aeronautica (licenza di pilota Nr. 34) ed un costruttore di motori. Come spesso avveniva agli albori della storia dell'aeronautica, oltre alla realizzazione di velivoli l'azienda integrava una scuola di volo che, negli anni seguenti, ebbe tra i suoi allievi anche l'asso dell'aviazione Ernst Udet.\nIl primo successo commerciale dell'azienda si deve al capo progettista Gabriel Letsch, il quale realizz\u00f2 un biplano da osservazione caratterizzato dalla propulsione in configurazione spingente che divenne ben presto l'equipaggiamento standard della \"Bayerischen Fliegertruppe\". Il velivolo adottava un motore raffreddato a liquido capace di erogare una potenza di 100 PS (73,5 kW) prodotto della stessa ditta e che portava il marchio \"Aviatiker Gustav Otto\" (AGO). Nel 1912 venne istituita una divisione separata con sede a Johannisthal, diretta da Elisabeth Woerner ed Hermann Fremery, e che assunse la denominazione AGO Flugzeugwerke marchio con il quale verr\u00e0 identificata la successiva produzione.\nLa prima guerra mondiale.\nAllo scoppio della prima guerra mondiale, l'Idflieg commission\u00f2 all'AGO una serie di velivoli da osservazione e ricognizione che produsse a cominciare dal C.I, un biplano a propulsione spingente progettato dall'ingegnere svizzero August H\u00e4feli. Il velivolo di maggiormente prodotto dall'azienda durante il conflitto fu il C.IV del 1916, con 70 esemplari realizzati.\nNel 1916, Gustav Otto apr\u00ec due nuovi stabilimenti, il primo a Monaco di Baviera, il quale assunse la nuova denominazione Bayerische Flugzeugwerke AG (BFW), seguito a breve distanza di tempo dal secondo ad Oschersleben, in societ\u00e0 con Josef Schnittisser, quest'ultimo nuovamente chiamato AGO ma questa volta con il significato di \"Aktiengesellschaft Gustav Otto\". Gli impianti di Oschersleben vennero utilizzati per la fabbricazione di componenti aeree per conto altre aziende aeronautiche fino alla fine della guerra.\nPeriodo interbellico.\nDopo l'armistizio, a causa delle limitazioni imposte alla Germania dal Trattato di Versailles, alla neoistituita Repubblica di Weimar la produzione aeronautica venne impedita ed Otto cerc\u00f2 di riconvertire l'azienda nel settore automobilistico con scarso successo tanto che, nel 1919, fu costretto a licenziare i dipendenti della societ\u00e0 di Berlino e di cedere la propria quota della fabbrica di Oschersleben.\nSi ritir\u00f2 definitivamente dall'attivit\u00e0 imprenditoriale trasferendosi sul lago di Starnberg dove pass\u00f2 l'ultimo periodo della sua vita e spegnendosi nel 1926. L'azienda continu\u00f2 comunque l'attivit\u00e0 e lo stesso anno si espanse acquisendo un terreno di 20 ettari nei pressi della \"Sudenburger Maschinenfabrik und Eisengie\u00dferei AG\" a Magdeburgo. Tuttavia non riusc\u00ec ad uscire dalla crisi economica e nel 1928 fu costretta a chiudere. Il 30 luglio 1930, le propriet\u00e0 dell'AGO vennero battute all'asta, con ordinanza del tribunale.\nIl periodo nazista.\nAlcuni anni pi\u00f9 tardi, il governo nazista ricostitu\u00ec l'azienda riproponendo il marchio AGO destinando nuovamente gli stabilimenti di Oschersleben alla produzione aeronautica conto terzi. Il primo ordine fu di 36 esemplari dei caccia Arado Ar 65, 197 Arado Ar 66 da addestramento e 71 caccia Heinkel He 51. Il 1\u00ba maggio 1935 venne portato in volo primo velivolo del lotto, probabilmente un Ar 65. Un secondo ordine venne commissionato alla fine del 1937; si trattava di una fornitura di 140 bombardieri in picchiata Henschel Hs 123 che segn\u00f2 l'inizio della costruzione di velivoli interamente metallici. Il successivo ordine fu di 241 addestratori Gotha Go 145 e 187 Arado Ar 96, assieme ad un iniziale richiesta di 150 Henschel Hs 126 da ricognizione aumentata a 390 unit\u00e0 nell'estate del 1938. Tra il marzo 1937 ed il marzo 1938 l'AGO costru\u00ec 121 Focke-Wulf Fw 44 seguita, sempre nel 1938, dall'inizio della produzione dei caccia Messerschmitt Bf 109 e, dal 1941, dei caccia Focke-Wulf Fw 190 che divennero i principali prodotti realizzati dall'azienda.\nNel 1935 venne riaperto anche il reparto di progettazione che inizi\u00f2 lo sviluppo del primo velivolo che portava nuovamente il marchio di fabbrica, il bimotore Ao 192 \"Kurier\" che rispondeva alla specifiche emesse dal Reichsluftfahrtministerium (RLM) per la fornitura di un aereo di linea e che venne portato in volo per la prima volta nel 1937. Ne vennero realizzati 7 esemplari prima che il contratto di fornitura fosse aggiudicato al concorrente Siebel Si 104 e la produzione venne interrotta. Un progetto per un nuovo caccia pesante, designato Ao 225, non super\u00f2 mai la fase del modello realizzato per la galleria del vento per cui il codice 225 venne riassegnato dall'RLM alla Focke-Achgelis.\nDal 1943 in poi, nel prosieguo della seconda guerra mondiale, gli stabilimenti AGO subirono ripetuti bombardamenti da parte delle forze aeree alleate che ne colpirono in pi\u00f9 occasioni le strutture limitandone drasticamente la capacit\u00e0 di produzione fino alla fine del conflitto. Nel 1947 quel che rimaneva dell'azienda venne requisito dal governo sovietica che aveva acquisito il controllo della regione e l'AGO cess\u00f2 definitivamente di esistere."}
{"id": "2322125", "revid": "102588859", "url": "https://it.wikipedia.org/wiki?curid=2322125", "title": "Aleksej Krav\u010denko", "text": "Carriera.\nNel 2009 ai campionati europei di tuffi di Torino, con 521,75 punti, ha vinto due medaglie. Una medaglia d'oro dalla piattaforma 10 metri battendo in finale il compagno di nazionale Dmitrij Dobroskok (493.30) e il tedesco Patrick Hausding (466.00) e una medaglia d'argento in coppia con Oleg Aleksandrovi\u010d Vikulov, alle spalle della coppia tedesca composta da Sasha Klein e Patrick Hausding."}
{"id": "2322126", "revid": "1776051", "url": "https://it.wikipedia.org/wiki?curid=2322126", "title": "Aktion 24", "text": "Aktion 24 \u00e8 il nome con il quale \u00e8 nota un'azione aerea suicida pianificata dalla Luftwaffe nell'aprile 1945. L'azione non fu mai eseguita, poich\u00e9 gli aerei furono distrutti prima dell'inizio della missione.\nLa pianificazione.\nL'operazione Aktion 24 aveva lo scopo di distruggere alcuni ponti ferroviari sul fiume Vistola, in Polonia, in modo da ostacolare i rifornimenti dell'Armata Rossa e rallentarne l'avanzata. Per questa missione, si decise di modificare quattro idrovolanti del tipo Dornier Do 24T, che avrebbero dovuto colpire altrettanti ponti in varie localit\u00e0: Varsavia, Toru\u0144, D\u0119blin e Dunjawec (presso Cracovia).\nGli aerei avrebbero dovuto essere portati in volo e fatti ammarare nei pressi dell'obiettivo. Poi, era previsto che i piloti abbandonassero il velivolo e si dirigessero verso le rive del fiume utilizzando un piccolo canotto, mentre l'aereo-bomba sarebbe stato diretto flottando da un pilota per operazioni speciali (Selbstopfer) verso l'obiettivo. Lo scopo era colpire i piloni di sostegno del ponte, in modo che l'esplosione li distruggesse e provocasse il collasso dell'intera struttura.\nLa missione.\nLa missione per\u00f2 non fu mai iniziata. Infatti, prima dell'inizio dell'operazione, un raid di B-24 Liberator sull'aeroporto di Reichlin distrusse tre dei quattro aerei. Il Feldwebel Hildebrandt prov\u00f2 a far rollare l'aereo rimasto da una zona segreta del lago M\u00fcritz, ma fu avvistato da P-51 Mustang del 354\u00ba Squadrone Caccia. Il velivolo fu colpito ed affond\u00f2 nel lago. Nel 1991, un Do 24T venne recuperato incompleto proprio nel M\u00fcritz, ed \u00e8 oggi esposto presso il Technikmuseum Speyer. Probabilmente si tratta proprio dell'aereo di Hildebrandt."}
{"id": "2322130", "revid": "599013", "url": "https://it.wikipedia.org/wiki?curid=2322130", "title": "Chiesa di San Biagio (Genova)", "text": "La chiesa di San Biagio \u00e8 un edificio religioso che sorge nell'omonima localit\u00e0, che fa parte del quartiere genovese di San Quirico, in val Polcevera. La sua comunit\u00e0 parrocchiale fa parte del vicariato di Bolzaneto dell'arcidiocesi di Genova.\nStoria e descrizione.\nLa parrocchiale di San Biagio, costruita sul sito di un'antica rocca difensiva, \u00e8 citata per la prima volta nel registro arcivescovile del 1143, in cui \u00e8 indicata come dipendenza della pieve dei Santi Cornelio e Cipriano di San Cipriano (Serra Ricc\u00f2), ma risulta parrocchiale gi\u00e0 a partire dal XIII secolo. La caduta di un fulmine nel 1639 caus\u00f2 seri danni al campanile e al tetto della chiesa e saranno gli stessi abitanti di San Biagio ad autotassarsi per affrontare le spese di riparazione stimate in 1.500 lire genovesi. La chiesa sub\u00ec ulteriori danneggiamenti da parte dell'esercito austriaco nel 1747 durante l'assedio di Genova, nel contesto degli avvenimenti legati alla guerra di successione austriaca.\nL'interno \u00e8 costituito da tre navate con quattro altari laterali e uno maggiore; gli affreschi, realizzati tra il 1880 e il 1882, sono opera del pittore Santo Bertelli di Gavi, mentre le decorazioni sono state terminate nel 1886. Nel 1822 venne eretta dall'arcivescovo Luigi Lambruschini a prevostura.\nAccanto alla chiesa sorge l'oratorio di Nostra Signora del Rosario, costruito intorno alla met\u00e0 del Seicento. L'edificio ha una struttura architettonica molto semplice, con un unico accesso sul lato a ovest."}
{"id": "2322133", "revid": "217591", "url": "https://it.wikipedia.org/wiki?curid=2322133", "title": "Santuario di Santa Maria dei Miracoli (Morbio Inferiore)", "text": "Il santuario di Santa Maria dei Miracoli \u00e8 un edificio religioso che si trova a Morbio Inferiore, costruito a partire dal 1595 sul terreno offerto dalla famiglia Silva, in seguito a un'apparizione mariana avvenuta, secondo la tradizione, nel 1594.\nDescrizione.\nEsterno.\nLa facciata della chiesa \u00e8 a capanna, ed \u00e8 formata da due ordini sovrapposti con lesene tuscaniche e separati da un cornicione, e da un timpano triangolare.\nNell'ordine inferiore, intervallati da lesene, si aprono i tre portali, due laterali gemelli ed uno centrale pi\u00f9 grande rispetto agli altri due. In corrispondenza del portale maggiore, nell'ordine superiore si aprono tre grandi finestroni rettangolari.\nAlla sinistra della facciata, si erge la torre campanaria, del 1924, con orologio.\nInterno.\nL'edificio a navata unica con breve transetto, coperto da una cupola ovoidale intradossata, presenta quattro cappelle laterali e un presbiterio quadrato.\nSulla moderna cantoria lignea in controfacciata, appositamente progettata nel 2001 dal Rizzi, si trova l'organo a canne Mascioni \"opus 1157\", costruito nel 2001. Lo strumento \u00e8 a trasmissione mista, meccanica per i manuali e il pedale ed elettrica per i registri e le combinazioni, ed \u00e8 diviso in tre corpi: il \"Positivo tergale\", corrispondente alla prima tastiera, sporgente dalla balaustra della cantoria e, agli angoli interni della cantoria, i due corpi che ospitano il \"Grand'Organo\", corrispondente alla seconda tastiera, e il \"Pedale\".\nPrecedentemente vi era un organo a trasmissione elettrica degli anni '50, nel quale erano inserite canne di scuola veneta sette-ottocentesca, costruito dalla ditta La Fonica di Padova. \u00c8 stato smontato nel 2000 per far posto all'attuale, e se ne sono perse le tracce."}
{"id": "2322137", "revid": "1982", "url": "https://it.wikipedia.org/wiki?curid=2322137", "title": "Francisco de Hoces", "text": "Biografia.\nNel gennaio del 1526 la \"San Lesmes\" fu colpita dalla burrasca a sud della foce orientale dello stretto di Magellano, alla latitudine di 56\u00b0S, dove la ciurma \"pens\u00f2 di vedere l'estremit\u00e0 della terra\". Solitamente questa frase viene interpretata nel senso che videro acque aperte ad ovest di quella che sembra essere l'estremit\u00e0 della Terra del Fuoco (Capo San Diego) o dell'Isola degli Stati (Capo San Juan). In entrambi i casi pensarono di aver trovato un canale tra oceano Atlantico ed oceano Pacifico a sud della Terra del Fuoco, precedendo quindi Francis Drake nella dimostrazione dell'esistenza di questo canale. Questo \u00e8 il motivo per cui alcuni storici spagnoli, argentini e cileni sostengono che il cosiddetto Canale di Drake dovrebbe essere invece chiamato \"Mar de Hoces\".\nDopo che la spedizione di Loaisa raggiunse il Pacifico attraverso lo stretto di Magellano, l'intera flotta fu dispersa da una nuova burrasca e la \"San Lesmes\" fu vista per l'ultima volta alla fine di maggio del 1526. Il destino della \"San Lesmes\" \u00e8 incerto, e viene descritto in maniera diversa da alcuni scritti europei del XVI secolo trovati in vari luoghi dell'Oceania. Secondo alcuni di questi avrebbe raggiunto l'isola di Pasqua, qualche isola dell'arcipelago polinesiano o addirittura la Nuova Zelanda. In ogni caso si pu\u00f2 parlare del primo sbarco europeo nel triangolo della Polinesia, precedendo di diversi decenni il primo evento certo. Lo scrittore australiano Robert Langdon \u00e8 stato il maggior sostenitore di queste teorie nei suoi libri \"The lost caravel\" e \"The lost caravel re-explored\"."}
{"id": "2322153", "revid": "123819704", "url": "https://it.wikipedia.org/wiki?curid=2322153", "title": "Art Toys", "text": "Con il termine Art Toys si intendono quei giocattoli da collezione, spesso prodotti in edizioni limitate, realizzati prevalentemente in plastica o vinile ma che talvolta possono essere prodotti anche in legno, metallo e stoffa.\nPanoramica.\nSpesso gli Art Toys sono autoprodotti da artisti, designer ed illustratori che traggono le proprie ispirazioni da una \"street culture\" che fonda le sue origini sui manga giapponesi ma che poi si \u00e8 velocemente sviluppata negli Stati Uniti, in Inghilterra, in Europa e pi\u00f9 recentemente anche in Italia.\nLa forma o sagoma di realizzazione preferita ricorda spesso la figura di un ipotetico pupazzo o personaggio dalle sembianze umane ma non sono pochi i casi che ritraggono personaggi dalle forme grottesche, animali, astratte o specificatamente di ispirazione fantasy.\nIl fenomeno Art Toys richiama milioni di appassionati in tutto il mondo che alimentano un mercato in continua evoluzione fatto di scambi, compravendita fra estimatori, collezioni pregiate, forum dedicati e mostre itineranti.\nSono venduti gi\u00e0 disegnati.\nCanvas Toys.\nCon il termine Canvas Toys si intendono quei personaggi dalla forma gi\u00e0 definita, prevalentemente di colore bianco e venduti rigorosamente non disegnati.\nSono i compratori stessi che si trasformano in artisti usandoli come se fossero delle tele pronte ad essere dipinte e personalizzate a seconda dei propri gusti e passioni.\n\u00c8 stata proprio la concezione di personalizzazione che ha permesso all'azienda Toy2R di rivoluzionare il mercato commercializzando i Qee, i primi giocattoli DIY \"Do-It-Yourself\", (coloralo da te) dando origine ad una vera e propria mania che ha permesso alla met\u00e0 del 2005 all'australiano Jeremyville di pubblicare il volume \u201cVinyl Will Kill!\u201d che per la prima volta ha fatto un'istantanea del movimento Canvas Toys delineandone i possibili sviluppi futuri.\nDa allora la comunit\u00e0 \u00e8 costantemente cresciuta ed \u00e8 stata supportata dai primi negozi specializzati e da forum in cui giornalmente si confrontano artisti, collezionisti o semplici amanti del design.\nAltri esempi celebri di toys sono i Munny prodotti dall'azienda Americana Kidrobot che pu\u00f2 essere considerata la contropartita dei Qee occidentali, i Tokidoki, i Be@rbrick, gli Yamataky che si contraddistinguono per aver ottenuto un brevetto d'invenzione internazionale in quanto capaci di svolgere molteplici funzioni, gli Sket-One, gli Iwg, gli Icebot ed altri. I pi\u00f9 belli raggiungono cifre molto elevate tanto da avere il privilegio di essere esposti in vari musei.\nArt Toys promozionali.\nNegli ultimi anni in concomitanza con l'affermazione del fenomeno Art Toys, si sono sviluppate nuove strategie di comunicazione nel campo pubblicitario e le aziende pi\u00f9 attente hanno deciso di legare i propri marchio come ad esempio Microsoft, Google, Nike, Adidas, Coca-Cola, Vans e Pepsi, firmando contratti per edizioni esclusive da abbinare ai loro prodotti o pi\u00f9 semplicemente utilizzando gli Art Toys come veicolo pubblicitario creando un legame emozionale con i propri clienti.\nBambole Ugly Dolls.\nSi deve all'amore dell'illustratore David Horvath per la sua fidanzata coreana Sun-Min Kim, alla quale scriveva allegando sempre un disegnino, la nascita delle Ugly Dolls.\nInfatti un giorno a questo personaggio arancione dalla forma indefinita che si chiamava Wage la fidanzata di Horvath diede una forma realizzando un primo prototipo in stoffa e regalandoglielo.\nIl risultato \u00e8 stato un grande successo commerciale e oggi le Ugly Dolls sono tantissime ognuna con una propria forma, colore ed un proprio carattere.\nSono disponibili in diversi formati, come portachiavi e stampate su magliette.\nOrigini.\nSono stati artisti come Eric So, Bounty Hunter, James Jarvis, Chao Xu, Michael Lau, Takashi Murakami i cui lavori sono stati esposti presso il Museum of Contemporary Art di Tokyo ed il Museum of Fine Arts di Boston, Nathan Jurevicius, Yusuke Akiko, Frank Kozik, Yawrogi, David Horvath, Julian Pastorino, Kawar e Scarygirl i cui personaggi sono basati sui fumetti dal suo stesso nome, e prodotti in collaborazione con la societ\u00e0 di Hong Kong Flyingcat, a tracciare le linee fondamentali di quella che oggi viene definita la scena degli Art Toys, unendo alle caratteristiche emozionali del giocattolo stesso, elementi di design, illustrazione e \"street culture\"."}
{"id": "2322159", "revid": "574302", "url": "https://it.wikipedia.org/wiki?curid=2322159", "title": "Boston Society of Film Critics Award per la migliore sceneggiatura", "text": "Il Boston Society of Film Critics Award per la migliore sceneggiatura (\"BSFC Award for Best Screenplay\") \u00e8 un premio assegnato annualmente dal 1980 dai membri del Boston Society of Film Critics alla miglior sceneggiatura di un film distribuito negli Stati Uniti nel corso dell'anno."}
{"id": "2322160", "revid": "190578", "url": "https://it.wikipedia.org/wiki?curid=2322160", "title": "Vera Panova", "text": "Biografia.\nPerse il padre, suicidatosi gettandosi nel Don, quando aveva solo cinque anni; la scomparsa del genitore rese pi\u00f9 grave la gi\u00e0 delicata situazione economica familiare: la Panova dovette, infatti, interrompere gli studi nel 1917 - anno della Rivoluzione di Ottobre. Appena diciassettenne, dovette trovarsi un lavoro per poter vivere decorosamente; trov\u00f2 un impiego come giornalista presso il \"Trudovoy Don\", un quotidiano di bassa tiratura della propria citt\u00e0 natale; usava firmarsi V. Staroselskaya, usando il nome del primo marito, o Vera Veltman. Prese a scrivere racconti a partire dal 1933, senza per\u00f2 riscontrare grande successo.\nDopo il fallimento del primo matrimonio, si un\u00ec in seconde nozze con il giornalista del \"Komsomolskaya Pravda\" Boris Vakhtin, dal quale ebbe un figlio, chiamato Boris anch'esso, nel 1930. Questi, tuttavia, fu arrestato nel 1935 e costretto nel campo di concentramento delle isole Soloveckie; sappiamo che l\u00ec si spense, ma nei documenti non \u00e8 riportata la data esatta della morte, avvenuta sicuramente verso la fine degli anni trenta. Ebbe modo di incontrare una sola volta il marito; da questa triste vicenda prese spunto per una storia intitolata \"Svidanie\". Temendo le Grandi purghe di Stalin, si risolse a riparare in un villaggio dell'Oblast' di Poltava, in Ucraina, chiamato Shishaki. Anche da questa vicenda seppe trarre spunti per altre due opere, \"Ivan Kosogor\" (1939) e \"Nella vecchia Mosca\" (1940).\nNel 1940 si trasfer\u00ec a Leningrado (San Pietroburgo); fu per lei l'ennesima sciagura: l'8 settembre 1941 l'esercito tedesco, comandato dal generale Wilhelm Ritter von Leeb, appena entrato nell'URSS prese d'assedio Leningrado. La citt\u00e0 fu liberata solo nel 1944. La Panova e il suo terzo marito erano stati costretti in un campo di concentramento situato nei pressi di Pskov; tuttavia, riuscirono a scappare e a rifugiarsi a Narva (oggi Estonia), dove vissero illegalmente in una sinagoga bombardata dai nazisti. Poi torn\u00f2 in Ucraina, approfittando del ritiro delle truppe tedesche dal fronte. Quando ormai la Germania nazista era ridotta a difendere i propri confini dagli attacchi dell'Armata Rossa, si trasfer\u00ec nuovamente, questa volta a Molotov, nei pressi dei Monti Urali, dove riprese a lavorare come giornalista e pubblic\u00f2 \"La famiglia di Pirozhkovs\", il suo primo romanzo.\nLa guerra, per\u00f2, non era ancora finita. La Panova fu, infatti, incaricata di seguire un treno ospedale per due mesi e di scrivere articoli dal fronte. Nel 1946, ripensando a questa esperienza, scrisse il suo secondo romanzo, \"Sputniki\", premiato col Premio Stalin. Nello stesso anno fece ritorno a Leningrado. Nel 1947 fu nuovamente insignita del prestigioso premio grazie ad un altro romanzo, \"Kruzhilikha\", nel quale narrava le storie di alcuni operai impiegati presso fabbriche costruite ai piedi degli Urali. Vinse il premio ancora nel 1949, questa volta con \"Yasny Bereg\", romanzo ambientato in un kolchoz. Scrisse poi \"Vremena Goda\" (1953), \"Seryozha\" (1955) e \"Romanzo sentimentale\", una sua parziale autobiografia (1958).\nGli anni cinquanta furono per lei \"gli anni d'oro della produzione letteraria\". Infatti, a partire dagli anni sessanta si dedic\u00f2 sempre di meno alla letteratura, scrivendo di tanto in tanto racconti e scenografie, senza neanche tanto successo. Prest\u00f2 la propria attenzione ai giovani autori emergenti, molti dei quali lei stessa aiut\u00f2 a raggiungere la fama (si pensi a Kazakov, Dovlatov, Konetzky, Bitov, Golyavkin...), sino al giorno della sua morte, il 3 marzo 1973. Oggi riposa accanto alla poetessa Anna Andreevna Achmatova, sua contemporanea. Suo figlio Boris, spentosi nel 1981, \u00e8 stato anch'esso scrittore, come la madre, e dissidente del regime, come il padre."}
{"id": "2322161", "revid": "599013", "url": "https://it.wikipedia.org/wiki?curid=2322161", "title": "Antonio Gualano", "text": "Biografia.\nPrima guerra mondiale.\nHa compiuto studi seminariali a Cassino, prima di arruolarsi volontario e partecipare alla Prima guerra mondiale, come \"ragazzo del 99\". All'indomani del conflitto compie un breve periodo di studi di Legge prima di essere ammesso all'Accademia di Modena. Alla fine degli anni Venti partecipa alle operazioni di riconquista della Cirenaica, mentre nel 1939 fa parte del corpo di spedizione in Albania, quale aiutante di campo del generale Alfredo Guzzoni. \nSeconda guerra mondiale.\nNel 1942 - 1943 \u00e8 nell'ARMIR, sotto il comando del generale Giovanni Messe, col grado di maggiore prima e di tenente colonnello dopo, e Direttore Trasporti dell'Intendenza di Armata su tutto il fronte. Nel corso della ritirata di gennaio 1942 - febbraio 1943 in occasione dell'Operazione Piccolo Saturno di parte sovietica, coordina efficacemente da Kharkov i rifornimenti logistici ai depositi di tappa della ritirata. Per queste azioni ottiene una Medaglia d'Argento . Nell'agosto 1943 accompagna la missione del generale Giuseppe Castellano ad Algeri per le trattative armistiziali ed \u00e8 anche presente a Cassibile. \nAltri incarichi.\nCol grado di colonnello, alla guida del 144\u00ba reggimento fanteria della divisione Mantova (reparto che dopo l'8 settembre aveva risalito l'Italia a fianco degli Alleati), il 14 settembre 1947 entra in Gorizia riassicurandone il possesso italiano in base alle decisioni della Trattato di Parigi. All'indomani della guerra ricopre numerosi comandi di prestigio. In particolare \u00e8 Comandante FTASE (Forze terrestri alleate del sud Europa) e sottocapo di Stato Maggiore dell'Esercito alla fine degli anni Cinquanta ed \u00e8 Capo di Stato Maggiore dell'Esercito Italiano dal 1960 al 1962, anno in cui va in pensione."}
{"id": "2322169", "revid": "83531", "url": "https://it.wikipedia.org/wiki?curid=2322169", "title": "Sella di Bondo", "text": "La Sella di Bondo (823 ) \u00e8 un valico alpino che si trova in Provincia di Trento (regione Trentino-Alto Adige) nelle Giudicarie.\nDal punto di vista orografico divide le Prealpi Gardesane (nelle Prealpi Bresciane e Gardesane) dalle Alpi dell'Adamello e della Presanella (nelle Alpi Retiche meridionali). \nLa sella rappresenta il punto di spartiacque fra il Chiese e il bacino del Sarca che confluisce nel Lago di Garda."}
{"id": "2322181", "revid": "123312763", "url": "https://it.wikipedia.org/wiki?curid=2322181", "title": "Eplerenone", "text": "L'eplerenone \u00e8 un farmaco diuretico risparmiatore di potassio, antagonista dell'aldosterone, utilizzato per il trattamento dello scompenso cardiaco.\n\u00c8 simile allo spironolattone (che fa parte della stessa classe), ma risulta essere molto pi\u00f9 selettivo per i recettori dei mineralcorticoidi piuttosto che per i recettori degli androgeni ed estrogeni. Questa sua maggior specificit\u00e0 d'azione si traduce in una minor incidenza di effetti collaterali rispetto allo spironolattone.\nCome indica la sua categoria, riesce ad indurre diuresi e quindi a promuovere l'escrezione di liquidi (riducendo, quindi, la pressione sanguigna) senza indurre un aumento dell'eliminazione del potassio.\nIndicazioni.\nL'eplerenone \u00e8 indicato per diverse condizioni patologiche.\nUna possibilit\u00e0 di somministrazione \u00e8 in associazione ad altri diuretici nella terapia dell'ipertensione per evitare una perdita eccessiva di K+ (ipokaliemia).\nIl principio attivo \u00e8 indicato per il trattamento delle condizioni di iperaldosteronismo sia primario, caratterizzate da una eccessiva secrezione del mineralcorticoide, come nel caso della sindrome di Conn, sia secondario, conseguenza invece di altre patologie determinanti una riduzione del volume ematico.\nIn associazione con i diuretici dell'ansa pu\u00f2 essere utilizzato in pazienti con cirrosi epatica per ridurre lo stato edematoso: infatti l'edema cirrotico \u00e8 responsivo agli antagonisti dell'aldosterone, mentre pu\u00f2 essere resistente ai diuretici dell'ansa a causa di una minore secrezione nel lume tubulare, sito in cui vanno ad agire.\nL'eplerenone \u00e8 somministrato, insieme alla terapia classica con betabloccanti, in pazienti affetti da disfunzione ventricolare sinistra ( LVEF \u2264 40%) e scompenso cardiaco dovuti ad infarto miocardico: il farmaco infatti determina una riduzione del rischio di mortalit\u00e0 del 15% e di sviluppare ulteriori patologie a carico del sistema cardiovascolare perch\u00e9 migliora la perfusione cardiaca.\n\u00c8 in grado di ridurre il rischio di prognosi infausta anche in pazienti adulti affetti da insufficienza cardiaca cronica in classe NYHA II e da disfunzione sistolica ventricolare sinistra con LVEF \u2264 30%.\nInfine se somministrato a bassi dosaggi riduce l'attivit\u00e0 infiammatoria dell'aldosterone: in questo modo \u00e8 in grado di ridurre l'albuminuria dovuta all'aumento di permeabilit\u00e0 dei capillari glomerulari nei pazienti diabetici.\nPosologia.\nL'eplerenone viene somministrato per via orale in forma di compresse che possono essere assunte con o senza cibo. In commercio sono disponibili formulazioni da 25\u00a0mg e da 50\u00a0mg. Il dosaggio \u00e8 valutato in base alla condizione del paziente e aggiustato all'occorrenza nel corso della terapia secondo i livelli di potassio nel sangue. Normalmente si inizia il trattamento a basse dosi (25\u00a0mg al giorno o a giorni alterni) per aumentarlo poi fino ad un massimo di 50\u00a0mg al giorno.\nPer i pazienti con scompenso cardiaco o con insufficienza cardiaca cronica la terapia prevede l'aumento progressivo del dosaggio iniziale da 25\u00a0mg al giorno fino al raggiungimento di 50\u00a0mg al giorno entro 4 settimane; dopo di che la dose rimane costante, ma pu\u00f2 essere ridotta se il potassio nel sangue aumenta eccessivamente secondo le indicazioni riportate in tabella.\nAi pazienti anziani \u00e8 somministrata la dose minima che non viene poi aumentata nel tempo. Ci\u00f2 \u00e8 dovuto al fatto che con l'avanzare dell'et\u00e0 la funzionalit\u00e0 renale si riduce con una conseguente riduzione dell'eliminazione del farmaco nelle urine e quindi un suo accumulo, con il rischio di iperpotassiemia.\nPer lo stesso motivo anche nei pazienti affetti da un danno renale lieve o moderato la somministrazione viene mantenuta a dosi minime.\nNei soggetti con un danno epatico l'eplerenone \u00e8 somministrato a bassi dosaggi, valutati frequentemente in base alle concentrazioni di potassio sierico. Questi accorgimenti sono necessari perch\u00e9 un danno epatico causa una riduzione del metabolismo del farmaco e il suo conseguente aumento di concentrazione nell'organismo.\nLa dose minima va mantenuta anche nel caso in cui il paziente assuma altri farmaci che interagiscono con il principio attivo.\nControindicazioni.\nL'eplerenone \u00e8 controindicato in caso di:\nFarmacodinamica.\nLa sua azione si esplica a livello della zona tra tubulo distale e dotto collettore, dove normalmente l'assorbimento di sodio dato dall'aldosterone \u00e8 dell'8% ed \u00e8 determinato dall'azione della pompa sodio potassio ATPasi presente a livello della membrana basolaterale della cellula del tubulo renale e dalla presenza, a livello della membrana apicale, di un canale del sodio. La pompa Na-K ATPasi determina l'entrata di potassio nella cellula scambiandolo con il sodio (che quindi viene espulso dalla cellula); ci\u00f2 crea un gradiente di concentrazione che determina il passaggio di sodio dal tubulo renale alla cellula mediante i canali. L'aldosterone \u00e8 un ormone mineralcorticoide ed esercita la propria attivit\u00e0 tramite due modalit\u00e0: la prima, detta \u201cnon genomica\u201d, consiste in un effetto rapido attuato a livello di varie cellule epiteliali; la seconda via, quella \u201cgenomica\u201d, consiste nell'attivazione della trascrizione di vari geni che codificano per fattori di crescita o coinvolti nel processo dell'infiammazione e per proteine di trasporto. In particolare, determina la produzione della sgk (serum glucocorticoid kinase) che attiva i canali del sodio della membrana apicale e la Na-K ATPasi basolaterale; ci\u00f2 determina un maggior riassorbimento di acqua e, di contro, l'escrezione di potassio.\nEplerenone agisce bloccando queste azioni e determina l'escrezione di sodio e acqua, con conseguente riduzione della volemia e, quindi, della pressione sanguigna; d'altra parte aumenta il riassorbimento di potassio, che risulta fondamentale in pazienti compromessi a livello cardiaco.\nNello studio EPHESUS (Eplerenone Post-acute Myocardical Infarction Heart Failure Efficacy and Survival Study), in cui \u00e8 stata indagata l'efficacia clinica e la sicurezza di questo principio attivo in pazienti compromessi a livello cardiovascolare, si \u00e8 osservato un aumento della concentrazione di aldosterone, dato dall'inibizione del meccanismo a feedback negativo che l'ormone esercita sul sistema renina-angiotensina-aldosterone.\nInfine, studi clinici hanno dimostrato la capacit\u00e0 dell'eplerone nel ridurre il rischio di mortalit\u00e0 in pazienti con patologie cardiovascolari (ad esempio disfunzione del ventricolo sinistro a seguito di infarto al miocardio o insufficienza cardiaca), per inibizione di effetti secondari dell'aldosterone a livello dei barorecettori e di rimodellamento di cuore e vasi.\nFarmacocinetica.\nEplerenone viene somministrato per via orale sotto forma di compresse, da assumere indifferentemente a stomaco pieno o vuoto, in quanto l'assorbimento del principio attivo non viene variato dall'eventuale presenza di cibo. Rispetto allo spironolattone risente di un minor effetto di primo passaggio, la biodisponibilit\u00e0 \u00e8 buona (\u00e8 del 69% facendo riferimento alla compressa da 100\u00a0mg) e in 1.5-2 ore raggiunge la concentrazione plasmatica massima di 1.72\u00a0\u00b5g/ml (per una compressa da 100\u00a0mg) e che \u00e8 proporzionale alla dose somministrata entro i 100 milligrammi, in dosi superiori \u00e8 leggermente inferiore.\nUna volta assorbito, si lega per il 50% alle proteine plasmatiche, in particolare alla glicoproteina alfa-1-acida, e per dosi maggiori alla dose terapeutica risulta essere concentrazione-dipendente; non si lega, invece, agli eritrociti.\nLo stato stazionario richiede due giorni per essere raggiunto e prevede un volume di distribuzione di 43-90 litri.\nViene metabolizzato a livello epatico dal CYP3A4 in alcuni metaboliti inattivi: 6-beta-idrossieplerenone (32%), 6-beta-21-diidrossieplerenone (20,5%), 21-idrossieplerenone (7.89%) e 6-beta-diidrossieplerenone; non risultano esserci modifiche a carico dell'anello epossidico o dell'estere metilico.\nLa sua emivita (ovvero il tempo necessario affinch\u00e9 la sua concentrazione plasmatica si dimezzi) \u00e8 di 3-6 ore e viene eliminato prevalentemente per via renale (67%) e in parte per via biliare (32%), dove risulta essere presente in forma immodificata in una bassa percentuale (5%). La clearance plasmatica, ovvero il volume di plasma da cui viene eliminato il farmaco nell'unit\u00e0 di tempo, \u00e8 di 10 litri/ora.\nParticolare attenzione va riservata a soggetti anziani, in cui si osserva un aumento della concentrazione massima del 22%, alla popolazione nera, in cui si osserva invece una riduzione di essa del 19%, ai bambini, in cui i valori cinetici sono dipendenti dal peso corporeo, e ai soggetti aventi patologie che colpiscono gli organi coinvolti nella cinetica del farmaco.\nIn particolare, nel caso di insufficienza cardiaca vi \u00e8 un cospicuo aumento dei livelli plasmatici e dell'esposizione sistemica al farmaco (rispettivamente del 30% e del 38%), cos\u00ec come nel caso dell'insufficienza epatica, dove la concentrazione aumenta del 3,6% e l'AUC aumenta del 42%.\nIn caso di insufficienza renale, la variazione dei parametri di farmacocinetica dipende dal livello di gravit\u00e0 della condizione: aumentano nei casi in cui si abbia un danno renale grave (si ha un incremento della concentrazione massima pari al 24% e dell'AUC pari al 38%) e diminuiscono nel caso in cui il danno sia tale da rendere necessaria l'emodialisi; in questo caso l'AUC si riduce del 26% e la concentrazione massima del 3%.\nEffetti indesiderati.\nTra le reazioni avverse causate dalla somministrazione di eplerenone, le pi\u00f9 comuni sono:\nInterazioni farmacologiche.\nLa somministrazione di eplerenone con altri farmaci substrati del CYP3A4 \u00e8 da evitare per i seguenti motivi:\nIn terapia, l'assunzione di eplerenone con ciclosporina e tacrolimus \u00e8 fortemente sconsigliata, perch\u00e9 questi due farmaci possono causare una diminuzione della funzionalit\u00e0 renale e quindi un aumento del rischio di iperpotassemia. Se la somministrazione \u00e8 necessaria \u00e8 consigliato monitorare i livelli di potassio sierici.\nLa digossina assunta con eplerenone subisce un aumento della propria esposizione sistemica del 16%.\nLa co-somministrazione con (R) o (S)-Warfarin, inibitore dei citocromi epatici, riduce il metabolismo dell'eplerenone.\n\u00c8 da evitare anche la somministrazione di Litio con eplerenone, perch\u00e9 \u00e8 stata dimostrata la sua tossicit\u00e0 quando assunto con diuretici e ACE-inibitori. In caso di impossibilit\u00e0 monitorare la concentrazione plasmatica di Litio.\nEvitare l'assunzione di integratori di potassio per l'aumento del rischio di iperpotassemia. Questo rischio \u00e8 maggiore anche in caso di co-somministrazione di eplerenone con ACE-inibitori e/o con farmaci che agiscono sul sistema Renina Angiotensina (Sartani). Anche l'assunzione di trimetoprim con eplerenone causa un aumento del rischio di iperpotassemia.\nAttenzione poi all'assunzione di eplerenone con Farmaci antinfiammatori non steroidei (FANS), perch\u00e9 questi, agendo direttamente sulla filtrazione glomerulare, possono provocare insufficienza renale acuta; particolarmente a rischio sono i pazienti anziani e quelli disidratati.\nLa somministrazione di eplerenone con alfa-1 bloccanti, antidepressivi triciclici, neurolettici, amifostina e baclofene pu\u00f2 causare un aumento degli effetti ipotensivi e il rischio di ipotensione posturale.\nLa somministrazione concomitante di glucocorticoidi e tetracosactide con eplerenone pu\u00f2 causare una diminuzione degli effetti antiipertensivi, ad esempio ritenzione di sodio e di liquidi."}
{"id": "2322194", "revid": "729019", "url": "https://it.wikipedia.org/wiki?curid=2322194", "title": "AGO C.I", "text": "L'AGO C.I fu un aereo da ricognizione monomotore biplano prodotto in modesta quantit\u00e0 dall'azienda tedesco imperiale AGO Flugzeugwerke GmbH negli anni dieci del XX secolo.\nCaratterizzato dall'insolito aspetto dovuto al gruppo motoelica in configurazione spingente ed una struttura a doppia trave di coda, durante la prima guerra mondiale venne adottato principalmente dalla Luftstreitkr\u00e4fte, la componente aerea del Deutsches Heer (l'esercito imperiale tedesco), e serv\u00ec come base di sviluppo per le successive serie C-Typ prodotte dall'azienda.\nStoria del progetto.\nDurante le prime fasi della prima guerra mondiale, il rapido sviluppo dell'industria aeronautica rese necessario un costante adeguamento della flotta aerea delle varie nazioni impegnate nel conflitto. L'Idflieg, organo deputato alla gestione dell'aeronautica militare dell'Impero tedesco, emise a tal proposito una serie di specifiche atte ad ottenere velivoli dalle sempre migliori prestazioni, adeguate alle nuove esigenze belliche, da destinare ai reparti della Luftstreitkr\u00e4fte, la componente aerea del Deutsches Heer (l'esercito imperiale tedesco).\nNel 1915 l'Idflieg emise una specifica per la fornitura di una nuova tipologia di velivolo da ricognizione biposto basata sui B-Typ ma che adottava un armamento difensivo. I nuovi velivoli, che assunsero la designazione di C-Typ, dovevano essere caratterizzati dallo spostamento del posto di pilotaggio all'abitacolo anteriore lasciando quindi la possibilit\u00e0 all'osservatore di essere dotato di una mitragliatrice, differentemente dai precedenti ricognitori dove era posizionato davanti al pilota. Questo permetteva all'equipaggio di avere capacit\u00e0 difensiva nei confronti della caccia nemica che si stava velocemente sviluppando.\nBench\u00e9 la quasi totalit\u00e0 dei velivoli sviluppati dalle aziende tedesco-imperiali per quel ruolo rispecchiarono quella configurazione, vi furono delle eccezioni.\nLa AGO Flugzeugwerke era stata fondata come divisione della precedente Gustav Otto Flugmaschinenwerke, la quale aveva riscosso un buon successo commerciale dalla produzione del proprio primo velivolo, caratterizzato dalla propulsione in configurazione spingente. Per ottemperare alla richiesta Idflieg l'azienda prefer\u00ec riproporre quella stessa impostazione sfruttando l'esperienza acquisita nello sviluppo del precedente modello affidandone la progettazione all'ingegnere svizzero August H\u00e4feli. Haefeli disegn\u00f2 un velivolo dalla configurazione alare biplana abbinando una gondola centrale che integrava i due abitacoli aperti, l'anteriore destinato all'osservatore/mitragliere ed il posteriore al pilota, alle due travi di coda laterali che partendo dai montanti pi\u00f9 interni terminavano nei due elementi verticali dell'impennaggio.\nIl prototipo venne portato in volo nei primi mesi del 1915 e presentato alla commissione esaminatrice Idflieg ottenne l'autorizzazione all'avvio della produzione in serie, unico modello in dotazione all'aviazione militare tedesco-imperiale del periodo.\nIn seguito ne venne realizzata una versione idrovolante, identificata come C.I-W (W da Wasser, tradotto dalla lingua tedesca \"acqua\") prodotta in un singolo esemplare, dotato di galleggianti in sostituzione del carrello d'atterraggio.\nTecnica.\nL'AGO C.I era un velivolo dall'aspetto anticonvenzionale che riproponeva l'impostazione generale del francese Farman MF.11 o del britannico Airco DH.1, biposto monomotore ad elica spingente e carrello fisso, introducendo tuttavia alcune significative differenze.\nLa gondola centrale, a sezione rettangolare e realizzata con struttura in legno ricoperta di pannelli in compensato e tela trattata, era caratterizzata da due abitacoli aperti in tandem, l'anteriore destinato all'osservatore con funzione anche di mitragliere difensivo ed il posteriore al pilota.\nLa configurazione alare era biplana con ala superiore, posizionata alta a parasole, ed inferiore, posizionata bassa rispetto alla gondola centrale, dalla medesima apertura, collegate tra loro da una tripla coppia di montanti per lato integrati da tiranti in cavetto in acciaio. Alla coppia pi\u00f9 interna erano collegate le due travi di coda che si prolungavano in altrettanti elementi verticali caratterizzati da una pinna dorsale triangolare abbinata ad un timone, collegati tra loro da un unico piano orizzontale integrato da tiranti.\nIl carrello d'atterraggio era un quadriciclo fisso, molto semplice, montato su una struttura tubolare al di sotto della gondola centrale, dotato di ruote di grande diametro, integrato posteriormente con una coppia di pattini d'appoggio ammortizzati posizionati all'apice posteriore di ogni trave di coda.\nLa propulsione era affidata ad un motore in configurazione spingente, o un Mercedes D.III o un Benz Bz.III, entrambi 6 cilindri in linea raffreddati a liquido in grado di erogare una potenza rispettivamente pari a 160 PS (118 kW) e 150 PS (110\u00a0kW), posizionato all'apice posteriore della gondola centrale ed abbinato ad un'elica bipala in legno a passo fisso. L'impianto di raffreddamento prevedeva l'installazione di due radiatori posizionati ai lati della gondola centrale.\nL'armamento difensivo era costituito da una singola mitragliatrice Parabellum MG 14 calibro 7,92 mm montata su supporto brandeggiabile ad anello sull'abitacolo anteriore.\nSi registrano anche alcune modifiche operate sul campo dai piloti, tra cui la rimozione di parte del carrello d'atterraggio per l'installazione di attacchi per bombe da caduta, tuttavia incidenti in fase di atterraggio sconsigliarono il proliferarsi delle stesse che non furono mai ufficialmente autorizzate dall'idflieg.\nImpiego operativo.\nGli AGO C.I iniziarono ad essere consegnati ai reparti ai Feldflieger Abteilung (FFA) della Luftstreitkr\u00e4fte nel giugno 1915 per essere impiegati sul fronte occidentale. Gli equipaggi apprezzarono le caratteristiche del modello, per la facilit\u00e0 di pilotaggio, di decollo, di atterraggio e per l'eccellente visibilit\u00e0. Inoltre, almeno inizialmente, riusc\u00ec ad ottenere un considerevole vantaggio tattico in quanto la maggior parte dei modelli in dotazione agli avversari, britannici e francesi, erano in genere disarmati.\nL'unico C.I-W venne impiegato dalla Kaiserliche Marine, la marina militare tedesco imperiale, nel ruolo di ricognitore/pattugliatore marittimo."}
{"id": "2322195", "revid": "254401", "url": "https://it.wikipedia.org/wiki?curid=2322195", "title": "Chiesa di San Francesco alla Chiappetta", "text": "La chiesa di San Francesco alla Chiappetta, con annesso convento, \u00e8 un edificio religioso del quartiere genovese di Bolzaneto, in val Polcevera, affidata ai frati minori conventuali. La sua comunit\u00e0 parrocchiale fa parte del Vicariato di Bolzaneto dell'arcidiocesi di Genova.\nStoria.\nLa fondazione.\nIl sito sul quale sorgono la chiesa e il convento di San Francesco in origine e fino alla met\u00e0 dell'Ottocento costituiva l'ultima propaggine della collina di Murta e si trovava sulla sponda destra del Polcevera, all'interno di un'ampia ansa formata dal torrente.\nSecondo la tradizione, il terreno fu donato dalla nobile famiglia Lercari (che possedeva nella zona un palazzo di villeggiatura) allo stesso san Francesco, che sarebbe transitato da Genova nel 1213 durante il suo viaggio in Marocco, ma non esistono documenti che attestino questo fatto.\nLa donazione del terreno \u00e8 invece documentata da un atto notarile del 7 luglio 1280, in cui veniva definita la convenzione con la quale Costantino Lercari donava il terreno ai frati francescani, perch\u00e9 vi costruissero una chiesa e vi stabilissero una loro comunit\u00e0.\nIl testo della convenzione \u00e8 riportato nel volume di P. Filippo Pittaluga indicato in bibliografia.\nNegli anni immediatamente successivi fu edificato il convento e alcuni anni dopo l'annessa chiesa, come attestato da un piccolo bassorilievo in marmo raffigurante un \"Agnus Dei\" che porta la data del 5 luglio 1290, gi\u00e0 collocato sopra l'ingresso principale e spostato all'interno della chiesa durante i lavori di ristrutturazione del 2012-2013.\nCome attestato da un'epigrafe collocata nel corridoio adiacente al presbiterio della chiesa, nel 1292 i fratelli Costantino e Ughetto Lercari fecero costruire nella chiesa una tomba per s\u00e9 e per i propri discendenti;\nNei secoli successivi, altre famiglie, nobili (Ghersi, Serra e Spinola) e borghesi (Cavo, Giordano, Sedevolpe, Semino, Tatis, Vinelli), finanziarono il convento in cambio del diritto alla sepoltura nella chiesa, come attestato da altre lapidi sepolcrali, oggi collocate nel pavimento del coro.\nNel 1563 la chiesa fu consacrata da monsignor Gerolamo Ferragatta, vescovo di Vire, in Francia e futuro vescovo di Aosta.\nFino alla met\u00e0 del Seicento il convento rimase l'unica costruzione nella zona della Chiappetta (nome che deriva da una corruzione del termine latino \"Clapeta\", cio\u00e8 \"cappelletta\"). A partire da quell'epoca intorno al convento sorsero alcune costruzioni fino a formare un piccolo borgo, con case, botteghe, un mulino e un'osteria; alcune di queste case sono ancora esistenti, altre furono demolite intorno alla met\u00e0 dell'Ottocento durante i lavori di arginatura del Polcevera, poich\u00e9 si trovavano nell'area ora percorsa dal nuovo letto del torrente.\nI locali del convento sono stati per secoli un punto di riferimento anche per funzioni amministrative civili (\u00e8 ricordata tra l'altro l'elezione, il 21 giugno 1583, dell'Abate del Popolo.)\nLa ristrutturazione secentesca.\nNella seconda met\u00e0 del Seicento la chiesa fu completamente ristrutturata, e trasformata dall'originale stile romanico-gotico in stile barocco.\nIn occasione di questi lavori furono anche costruiti il campanile a torre, oggi dotato di un concerto di otto campane, e il chiostro quadrangolare colonnato con un pozzo al centro.\nL'Ottocento (dalla soppressione napoleonica al ritorno dei frati).\nNel 1798, a seguito delle leggi napoleoniche sulla soppressione degli ordini religiosi, i frati francescani dovettero lasciare il convento e la chiesa fu affidata al clero diocesano fino al 1896, anno in cui poterono farvi ritorno. Al momento della soppressione del convento nel borgo della Chiappetta erano censite otto case, 14 botteghe, un mulino, cinque stalle e un'osteria; tutti questi immobili erano all'epoca ancora di propriet\u00e0 del convento di san Francesco di Castelletto, dal quale fino al 1703 dipendeva quello della Chiappetta.\nNel 1805, dopo il forzato abbandono dei frati, i locali del convento furono venduti a privati, ad eccezione della chiesa con le sue pertinenze, che pass\u00f2 sotto la giurisdizione della curia genovese e fu affidata al parroco di San Martino di Murta. Da allora, e fino al 1896, la chiesa fu amministrata da un \"custode\" (sacerdote con funzioni di cappellano, nominato dal parroco di Murta) coadiuvato dai \"massari\" o \"fabbriceri\", laici che amministravano i beni ecclesiastici curando la manutenzione degli edifici e le spese per l'esercizio del culto. Nei primi tempi i custodi furono scelti tra sacerdoti appartenenti allo stesso ordine soppresso.\nLe cronache del tempo registrano che il 28 luglio del 1834 nel convento fu ospitato l'ex re del Portogallo, Michele I, di passaggio a Genova. Il 26 agosto di quello stesso anno il complesso sub\u00ec una grave alluvione, l'ultima di una lunga serie. Infatti, essendo posto in riva al torrente Polcevera e non protetto da alcun argine, in occasione di forti piogge la chiesa, il convento e le case circostanti erano frequentemente esposte a piene improvvise e devastanti.\nFino alla met\u00e0 del XIX secolo la chiesa e il convento si trovavano sulla sponda destra del Polcevera, all'interno di un'ampia ansa formata dal torrente.\nQuando intorno al 1850 fu costruita la ferrovia Genova-Torino, fu rettificato ed arginato il corso del torrente eliminando l'ansa da questo formata.\nFu scavato, per circa 500 m, un nuovo tratto di letto che tagliava la base della collina di Murta immediatamente a monte del convento di San Francesco, che in tal modo pass\u00f2 dalla destra alla sinistra del Polcevera e fu in breve tempo contornato da numerose abitazioni costruite sul vecchio greto del torrente, ora interrato, che andavano progressivamente a costituire l'attuale abitato di Bolzaneto.\nNella seconda met\u00e0 dell'Ottocento furono eseguiti diversi interventi all'interno della chiesa; i pi\u00f9 significativi furono la decorazione dell'abside e del presbiterio e l'affresco nella volta della navata, opera di Francesco Semino, raffigurante \"San Francesco in gloria\" (1873).\nIl convento e le sue pertinenze nel corso degli anni furono oggetto di vari cambi di propriet\u00e0, prima di ritornare all'Ordine Francescano nel 1896. Tra il 1878 e il 1895 i locali ospitarono provvisoriamente anche una sezione, con circa 100 posti letto, dell'ospedale psichiatrico genovese, in attesa del completamento del complesso manicomiale di Cogoleto.\nIl 2 ottobre del 1896, in occasione della solennit\u00e0 di S. Francesco, i Frati Minori Conventuali presero nuovamente possesso della chiesa e del convento, dopo 98 anni di assenza.\nIl Novecento.\nNel 1925 il convento acquist\u00f2 dal Comune di Bolzaneto un tratto del marciapiede all'esterno della chiesa per la costruzione delle tre cappelle laterali di destra, per ospitare gli altari, in precedenza interni alla navata, che risultava quindi assai angusta.\nNell'agosto del 1961 con decreto del cardinale Giuseppe Siri la chiesa, fu eretta in parrocchia, affidata ai Frati Minori Conventuali.\nAvvenimenti recenti.\nLa chiesa dal 2011 al 2013 \u00e8 stata sottoposta a restauri che hanno interessato il campanile, la facciata e il prospetto affacciato su via P. Pastorino.\nCome stabilito dal capitolo della provincia religiosa di S. Antonio dei Frati Minori Conventuali, tenutosi a Padova nel mese di luglio 2013, i frati hanno lasciato il convento della Chiappetta a partire da settembre 2014. \u00c8 cos\u00ec cessata, dopo oltre sette secoli, e dopo 118 anni dal ritorno dopo le leggi di soppressione del 1797, la presenza francescana a Bolzaneto, bench\u00e9 la curia arcivescovile abbia mantenuto come parroco l'ultimo padre guardiano dei frati minori conventuali.\nDescrizione storico-artistica.\nConvento.\nIl convento della Chiappetta \u00e8 un grande edificio su tre piani a pianta quadrata, con un piccolo chiostro interno, formato da 15 archi sorretti da altrettante colonne. Nel cortile interno del chiostro si trova un pozzo in muratura risalente al XVII secolo.\nUn tempo, prima della costruzione dell'argine (che ora passa a pochi metri dall'edificio e sul quale corre la ferrovia Genova-Torino), alle spalle del convento vi era un vasto orto, coltivato dai frati e che costituiva una delle fonti principali del loro sostentamento. Questo orto si estendeva su terreni oggi occupati dall'argine stesso e dall'attuale corso del torrente Polcevera.\nIn origine l'orto costituiva una \u201cclausura all'aperto\u201d, cio\u00e8 un appezzamento di terreno non accessibile ai laici, caratteristica dei pi\u00f9 antichi conventi francescani.\nChiesa.\nLa chiesa annessa al convento, intitolata a San Francesco d\u2019Assisi, \u00e8 a navata unica con un piccolo atrio (derivato dalla chiusura dell'originario pronao durante la ristrutturazione secentesca) e sei cappelle laterali.\nIn origine costruita in stile romanico-gotico, come tutte le chiese francescane del XIII secolo, fu trasformata nel XVII secolo in stile barocco. La facciata \u00e8 molto semplice e rispecchia ancora lo stile originario. La pavimentazione \u00e8 in marmo a disegni geometrici.\nQuesta ristrutturazione, conclusasi ai primi del Settecento, viene attribuita all'architetto e stuccatore lombardo Francesco Muttoni (1668-1747), autore anche dei disegni dell'altare maggiore e degli altari laterali.\nL'interno della chiesa \u00e8 stato interamente decorato nel 1867 dagli indoratori e pittori genovesi Giuseppe Leoncini e Paolo Boccardo.\nNella controfacciata, al di sopra dell'ingresso principale \u00e8 un pregevole organo, fabbricato nel 1884 dalla ditta Mascioni di Cuvio (Varese).\nPresbiterio e coro.\nL'altare maggiore in marmo \u00e8 opera di Francesco Muttoni. Intorno all'altare si trovano alcuni notevoli dipinti del XVI e XVII secolo:\nGli ultimi due si trovano sulle pareti ai lati dell'altare. Sulle stesse pareti, collocate su mensole, si trovano quattro statue in legno, opere di artisti gardenesi, raffiguranti \"San Francesco\", \"Sant'Antonio di Padova\", \"Santa Elisabetta d'Ungheria\" e \"San Luigi IX di Francia\" (questi ultimi patroni del Terzo Ordine Francescano).\nOltre al gi\u00e0 citato affresco nella volta della chiesa che rappresenta \"San Francesco in gloria\", eseguito nel 1873 da Francesco Semino (1832-1883), nella volta del presbiterio si trova un affresco di Virginio Grana (1830-1888), raffigurante la \"Madonna con San Francesco e Sant'Antonio\". Un altro affresco, del pittore bergamasco Umberto Marigliani (1885-1960), si trova nella volta dell'abside.\nCappelle laterali.\nLungo la navata si trovano sei cappelle, tre per ciascun lato, che ospitano gli altari secondari.\nOratorio.\nL'oratorio della locale confraternita, che fa parte del complesso conventuale, era dedicato alla Nativit\u00e0 della Beata Vergine, ma comunemente \u00e8 chiamato \"oratorio di san Francesco\". Se ne hanno notizie documentate dalla met\u00e0 del XV secolo. Documenti di archivio attestano la vitalit\u00e0 della confraternita di san Francesco nel corso dei secoli, prima della sua soppressione nel 1811.\nUn tempo le pareti erano decorate con dodici grandi affreschi raffiguranti episodi della vita di San Francesco. L'edificio, riacquistato dai francescani nel 1928, dal 1929 per molti anni divenne un teatro in cui operava una piccola compagnia filodrammatica; dopo alcuni anni di abbandono, nel 1976 fu trasformato in palestra, da alcuni anni \u00e8 utilizzato come salone per incontri e manifestazioni.\nFestivit\u00e0.\nLa principale solennit\u00e0 \u00e8 la festa di S. Antonio di Padova, il 13 giugno, in cui la statua del santo viene portata in processione per le strade cittadine.\nAltra importante festivit\u00e0, anche se in forma meno solenne, pur essendo il santo titolare della chiesa, \u00e8 quella di S. Francesco d'Assisi (4 ottobre)."}
{"id": "2322202", "revid": "204012", "url": "https://it.wikipedia.org/wiki?curid=2322202", "title": "Acanthosis nigricans", "text": ""}
{"id": "2322203", "revid": "125266495", "url": "https://it.wikipedia.org/wiki?curid=2322203", "title": "Thom Kallor", "text": "Thom Kallor \u00e8 un personaggio dei fumetti creato da Otto Binder e George Papp, pubblicato dalla casa editrice statunitense DC Comics. Si tratta di un supereroe originario del XXX secolo dove ha preso il nome Starboy ed \u00e8 stato a lungo membro della Legione dei Supereroi. Dopo aver compiuto un viaggio temporale nel primo decennio degli anni duemila, \u00e8 stato membro dell'ultima incarnazione Justice Society of America con il nome di Starman VIII. Dopo gli avvenimenti della saga Flashpoint (dal 2011) la continuity del personaggio \u00e8 stata revisionata.\nBiografia del Personaggio.\nOrigini.\nThom \u00e8 nato nel XXX secolo da due genitori originari del pianeta Xanthu. Durante la sua nascita si trovava a bordo di un osservatorio spaziale dove il padre, come astronomo, stava facendo ricerche per catturare e riutilizzare l'energia stellare. Probabilmente queste circostanze donano al neonato la capacit\u00e0 di usare tale energia per aumentare la massa e la gravit\u00e0 degli oggetti. Da adolescente usa questi poteri per diventare un supereroe del suo pianeta d'origine. Insieme ad altri ragazzi dotati di superpoteri fonda un supergruppo chiamato Uncanny Amazers, il cui fine \u00e8 proteggere la zona di spazio vicina al suo pianeta natale Xanthu. Alla fine del XXX secolo arriva a visitare la Terra e grazie alla sua fama viene chiamato ad unirsi alla Legione dei Supereroi con il nome di Starboy.\nLa reincarnazione di Scalphunter.\nSembra che Thom sia la reincarnazione di personaggi del passato che sono stati protettori di Opal City. Il primo di cui si ha notizia \u00e8 l'eroe del Vecchio west dal nome Brian Savage detto Scalphunter. Si tratta di un avventuriero figlio di coloni europei che viene allevato dagli indiani. Siamo nella seconda met\u00e0 dell'Ottocento. Verso la fine di quel secolo si ritrova ad essere sceriffo di Opal City e diventa amico dell'essere immortale Shade. Questi assiste alla sua morte in seguito ad una resa dei conti (dicembre 1899). Prima di morire Scalphunter rivela a Shade che un giorno torner\u00e0 ad Opal e sar\u00e0 ancora li per proteggerla. La predizione pare avverarsi quando un secolo dopo nella stessa citt\u00e0 opera un detective dal nome Matt O'Dare, un agente corrotto della polizia di Opal. Shade gli \u00e8 caro amico e non si preoccupa delle attivit\u00e0 illecite di Matt e non le rivela neppure ai familiari o allo stesso Jack Knight (Starman VII). Alla fine Matt si redime nella battaglia finale degli Starmen contro Mist I e Culp (la nemesi di Shade). Con il suo sacrificio contribuisce a salvare la citt\u00e0. Morente rivela alla sua famiglia, a Jack e a Shade che ha una visione di un lontano futuro in cui sar\u00e0 di nuovo un eroe ed un giorno torner\u00e0 ad Opal come Starman. Rivela che il suo nome sar\u00e0 \"Tom\".\nPeriodo da Legionario.\nCome membro della Legione dei Supereroi si dimostra valoroso e all'altezza delle battaglie da affrontare. In questo periodo si innamora ed \u00e8 ricambiato nei sentimenti dalla Legionaria Dream Girl (\"Nura Nel\"). Nel 2998 il suo Pianeta Xanthu viene minacciato da una nube scura che si ingrandisce e ingloba ogni cosa vi si trovi di fronte. Viene subito mandato ad investigare con una pattuglia della Polizia Scientifica e la Legionaria Shadow Lass (\"Umbra\"). Dalla nube, chiamata \"Dark Colossus\" fuoriesce un'astronave terrestre proveniente dal passato. A bordo incontra Jack Knight (Starman VII), Mikaal Tomas (Starman III) e un ologramma di Ted Knight (Starman I). Riconosce Jack e Ted come leggendari eroi del passato che hanno portato il nome Starman e apprende che sono finiti l\u00ec per caso a seguito di un'anomalia spazio temporale causata dalla nube. Jack e Mikaal decidono di aiutare Lui e Umbra nel tentativo di raggiungere il cuore di questa minaccia e sventarla prima che l'intero pianeta vi sparisca all'interno. Il loro viaggio dura diversi giorni e subiscono numerosi attacchi da esseri spettrali composti dalla stessa sostanza del \"Dark Colossus\". Grazie all'uso della \"Cosmic Rod\" e della tenacia di Thom e Umbra raggiungono il centro dell'anomalia e scoprono trattarsi di Shade, un ex-supercriminale residente ad Opal City ed amico di Jack. Questi rivela di essere stato infettato da un cancro che a met\u00e0 del XXI secolo gli ha fatto perdere il controllo dei suoi poteri. Essendo diventato una minaccia per al Terra si \u00e8 spostato in un'altra dimensione da cui \u00e8 emerso nel futuro ed \u00e8 da qui che ha cercato l'aiuto di Jack in quanto solo la \"Cosmic Rod\" pu\u00f2 eliminare la sua malattia. Starman VII usa l'energia stellare della \"Cosmic Rod\" combinata a quella di Mikaal per curare Shade e far svanire l'enorme massa scura. Shade decide di rimanere nel XXX secolo e rivela a Thom Kallor (\"Starboy\") che \u00e8 destinato a viaggiare indietro nel tempo al XXI secolo ed assumere il ruolo di Starman dopo Jack Knight. Thom decide di non parlarne ai suoi compagni legionari e apprende che una volta tornato indietro nel tempo dovr\u00e0 cambiare il suo nome in \"Danny Blaine\" per mantenere segreta la sua identit\u00e0 alle persone che lo conosco nel periodo attuale.\nEspulsione dalla Legione dei Supereroi.\nThom commette un crimine imperdonabile per un membro della Legione: commette un omicidio. Si tratta di auto-difesa in quanto uccide \"Kenz Nuhor\", che innamoratosi di Dream Girl cerca di porre fine alla vita di \"Starboy\". Nonostante questo Thom viene espulso dalla Legione dei Super-Eroi e si unisce alla Legione degli Eroi Sostituti. Decide di lasciare momentaneamente la Terra e tornare su Xanthu. Brainiac 5 lo sceglie per compiere una missione segreta nel passato.\nViaggio nel passato.\nCome gli \u00e8 stato predetto da Shade, Thom torna indietro al XXI secolo, nel nostro tempo presente. Per l'occasione Brainiac 5 gli realizza un nuovo costume che risulta essere una mappa interdimensionale per le 52 terre parallele del \"Multiverso\". Non \u00e8 chiaro se per errore o per volere di Brainiac, Thom prima di arrivare su Terra 0 (luogo dove si svolge la continuity degli albi DC Comics) si ritrova in una Terra alternativa (Terra-22). Si tratta del luogo dove sono avvenuti i fatti descritti nella miniserie Kingdom Come. Da qui riesce comunque a raggiungere Terra 0. Il problema \u00e8 che Thom soffre di una forma borderline di schizofrenia e senza le medicine a disposizione nel XXX secolo non riesce pi\u00f9 a ragionare lucidamente e a elaborare pensieri coerenti. Nonostante ci\u00f2 viene preso come membro della rinata Justice Society of America con il nome di Starman VIII. Durante i periodi di inattivit\u00e0 viene ricoverato nell'Ospedale psichiatrico \"Sunshine Sanital\". Oltre ai medici si occupa di lui lo stesso Dottor Mid-Nite. Durante i suoi vaneggiamenti ripete ossessivamente \"52\". Di fronte alla morte di Mr.America, perde il controllo dei suoi poteri sulla gravit\u00e0. Si sente a disagio nei confronti di un omicidio e rivive il suo passato citando il nome Kenz Nuhor, la violazione del codice della Legione e la votazione con la quale fu espulso (10 contro 9). I suoi compagni della Justice Society riescono a calmarlo senza per\u00f2 capire il significato di ci\u00f2 che dice.\nGog.\nDurante una missione con la \"Justice Society\" crea un Buco Nero in miniatura per assorbire l'energia sprigionata da un demone di nome Goth. Cos\u00ec facendo, apre un portale dimensionale che porta sulla Terra il Superman della realt\u00e0 alternativa denominata Terra-22 (Earth-22). Thom rivela di esserci gi\u00e0 stato nel suo viaggio dal futuro al presente. Si tratta di un mondo dove la Justice Society non si \u00e8 mai riformata e i super-eroi non hanno avuto una guida morale. Questo porta all'arrivo di un supereroe di nome Magog che crea un disastro in cui muioino milioni di persone. Il Superman che arriva da tale dimensione \u00e8 pi\u00f9 anziano di circa 20 anni rispetto al Kal-El della nostra realt\u00e0 ed \u00e8 amareggiato per la morte di Lois Lane e il suo fallimento nel proteggere la sua Terra. Entra a far parte momentaneamente della JSA e li aiuta nel sconfiggere il Magog che si trova nella nostra dimensione e l'essere alieno che lo ha creato: il Dio Gog. All'inizio questa entit\u00e0 sembra benevola ed essa stessa distrugge Magog (\"William Matthews\") e cura Thom Kallor dalla sua schizofrenia. Si scopre per\u00f2 che Gog \u00e8 in realt\u00e0 un essere parassita che consuma la stessa Terra. Superman di Terra-22 e Starman VIII riescono ad abbatterlo. Thom apre un portale dimensionale per portarlo ai confini dell'Universo e imprigionarlo nel \"Source Wall\". Le conseguenze sono che tutte le sue opere ritornano come erano e Thom rimane malato di schizofrenia. Superman di Terra-22 gli chiede di rimandarlo nella sua dimensione e Starman VIII, in un momento di lucidit\u00e0 riesce a individuarne le coordinate sul suo costume. Lo rimanda nel suo universo dove avr\u00e0 la possibilit\u00e0 di riparare agli errori fatti.\nAction Figures.\nLa Dc Direct ha prodotto un Action Figure di Thom Kallor con il costume di Starman VIII, in vendita da aprile 2009. Il soggetto si basa sul Design creato per il personaggio da Alex Ross e fa parte di una prima serie di prodotti dedicata ai membri della Justice Society. Nella confezione si trova anche una testa smontabile alternativa con il volto senza maschera e il viso di Thom Kallor. Di questa serie di action figures (\"Justice Society of America Series 1 Action Figures\") fanno parte anche Flash (Jay Garrick), Lanterna Verde (Alan Scott), Sandman."}
{"id": "2322207", "revid": "610351", "url": "https://it.wikipedia.org/wiki?curid=2322207", "title": "Campionati italiani invernali di nuoto 2004", "text": "I Campionati italiani invernali di nuoto 2004 si sono svolti a Treviso il 15 e il 16 dicembre 2004."}
{"id": "2322210", "revid": "104458", "url": "https://it.wikipedia.org/wiki?curid=2322210", "title": "B\u00f8rre N\u00e6ss", "text": "Biografia.\nHa debuttato in campo internazionale partecipando ai Mondiali juniores di Schonach im Schwarzwald del 2002, arrivando 23\u00ba nella sprint.\nIn Coppa del Mondo ha esordito l'8 marzo 2003 nella 50\u00a0km a tecnica classica di Oslo (46\u00b0), ha ottenuto il primo podio il 12 marzo 2004 nella sprint a tecnica libera di Pragelato (3\u00b0) e la prima vittoria il 5 marzo 2005 nella sprint a tecnica libera di Lahti. Specialista delle gare sprint, nella classifica di specialit\u00e0 si \u00e8 piazzato quinto nel 2004-2005, settimo nel 2006-2007 e nono nel 2007-2008.\nDal 2011 gareggia prevalentemente in Marathon Cup.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2322215", "revid": "729019", "url": "https://it.wikipedia.org/wiki?curid=2322215", "title": "Encefalomielite", "text": "Per encefalomielite in campo medico, si intende qualunque malattia che interessa al contempo cervello e midollo spinale.\nSintomatologia.\nFra i sintomi e i segni clinici ritroviamo febbre, cefalea, dolore, vomito, rigidit\u00e0 alla nuca, convulsioni, paralisi fino a coma e morte.\nPrognosi.\nLa prognosi cambia a seconda dei casi, i fattori determinanti sono l'estensione dell'infiammazione, l'et\u00e0 e le cause che hanno portato a tale manifestazione."}
{"id": "2322221", "revid": "277947", "url": "https://it.wikipedia.org/wiki?curid=2322221", "title": "National Gallery of Victoria", "text": "La National Gallery of Victoria (NGV) \u00e8 il pi\u00f9 antico e pi\u00f9 importante museo d'arte di Melbourne ed uno dei pi\u00f9 prestigiosi dell'Australia. Fondato nel 1861 sulla scia delle grandi collezioni pubbliche inglesi, dal 2003 \u00e8 articolato in due sezioni: NGV Australia e NGV International. Il museo ha in collezione pi\u00f9 di 60.000 opere ed oggetti, riferibili a molte culture ed epoche differenti.\nStoria.\nGran parte della collezione internazionale nacque in seguito ad acquisti statali e donazioni, come quella del legato di Alfred Felton (1904), che comprendeva 15.000 opere tra pittura, scultura e arti applicate.\nLa sede storica della NGV si trova sulla St. Kilda Road, nelle vicinanze del fiume Yarra e venne inaugurata nel 1968, a completamento della prima fase del Victoria arts Center, un gruppo di edifici destinati a attivit\u00e0 culturali dei quali fa parte anche l'Hamer Hall e l'Arts Centre.\nL'edificio ospit\u00f2 l'intera collezione d'arte statale fino al 1999, quando venne chiusa per il riordino durante la costruzione della nuova sede per la collezione aborigena, delle Isole dello stretto di Torrens e di artisti australiani. La ristrutturazione, ad opera dell'architetto Mario Bellini, cost\u00f2 un importo complessivo di 168 milioni di dollari australiani. Nel 2003 la NGV International riapr\u00ec la sede storica con una collezione di arte europea, asiatica, americana e oceanica, per un totale di circa 39.000 oggetti.\nCollezioni.\nNGV International.\nNella NGV International la sezione di arte antica ha collezioni di arte dell'Antico Egitto, della Grecia antica, di Roma, di arte precolombiana, oltre ad alcune sale dedicate all'arte primitiva oceanica, con pezzi databili al XIX e XX secolo.\nLa sezione dei Disegni e delle stampe possiede circa 16.000 esemplari. La collezione di pittura occidentale spazia dal 1200 all'arte contemporanea, con un'ottima copertura soprattutto dell'arte britannica, ma notevoli collezioni anche di arte olandese, italiana e di area germanica. Tra le opere di autori italiani sono rappresentati Agnolo Gaddi, il Sassetta, Paolo Uccello (\"San Giorgio e il drago\"), Dosso Dossi (\"Ritratto di Lucrezia Borgia\"), Paolo Veronese, Giambattista Pittoni (\"Maria Maddalena\"), Tintoretto, Marco Palmezzano, Luca Giordano, Giovanni Battista Tiepolo, Pompeo Batoni, Bernardo Bellotto, Amedeo Modigliani e altri. Tra gli artisti internazionali figurano Jan van Eyck, Hans Memling (\"Vergine che mostra il Cristo dolente\") Nicolas Poussin, Rembrandt, Rubens, ecc.\nL'arte asiatica ha pezzi provenienti da molti paesi, dalla Cina al Gandhara, dal Giappone alla Cambogia khmer.\nAltre sezioni riguardano il design, la moda e i tessuti, la fotografia e, soprattutto gli oggetti d'arte, che documenta la storia dell'arredamento, della maiolica, della porcellana e del vetro dal XV al XX secolo.\nNGV Australia.\nLa NGV Australia, ospitata nell'Ian Potter Center, venne progettata dal 1997 e aperta nel novembre 2002. Contiene 25.000 opere tra dipinti, arti decorative, fotografie, stampe, sculture, capi di moda, tessuti e gioielli. La storia dell'arte australiana \u00e8 illustrata dal periodo coloniale all'arte contemporanea, con numerosi pezzi anche della Heidelberg School."}
{"id": "2322222", "revid": "36426", "url": "https://it.wikipedia.org/wiki?curid=2322222", "title": "Dollari australiani", "text": ""}
{"id": "2322223", "revid": "226458", "url": "https://it.wikipedia.org/wiki?curid=2322223", "title": "Valle di Racines", "text": "La valle di Racines (\"Ratschingstal\" in tedesco) \u00e8 una piccola valle dell'Alto Adige, che parte da Racines, fino ad arrivare alla localit\u00e0 \"Vallettina-Flading\".\nNella valle i maggiori centri abitati sono il comune Racines e alcune piccoli agglomerati di case come \"Stanga\", \"Colle\" (Bichl) e \"Vallettina\" (Flading).\nLa valle \u00e8 rinomata per la presenza di impianti sciistici (8 moderni impianti di risalita, per 25\u00a0km di piste), che occupano gran parte della fiancata della montagna, arrivando sino al passo Giovo. Inoltre \u00e8 presente una pista da slittino di 5 chilometri, due anelli da sci da fondo: uno nella vallata di 12 chilometri (presso \"Larchhof\") ed uno in quota di 16\u00a0km (fino a \"Platschjoch\").\nEscursioni.\nVia delle malghe di Racines.\nFacile escursione, anche per famiglie, che passa accanto a ben sei malghe alpine: Malga Calice, Malga Rinner, Malga Wasserfaller, Malga Wumbls di dentro, Malga Wumbls di fuori e Malga Klamm. Il percorso pu\u00f2 durare dalle 2,5 alle 3,5 ore.\nVia Panoramica.\nQuesta escursione parte dalla stazione a monte della seggiovia, proseguendo verso la Malga Rinner. Raggiunta quest'ultima, ci si dirige a destra verso la Malga Wasserfaller, Punta Fleckner, Malga Saxner, Malga Wasserfaller ed infine, dopo 2 ore circa ritornando al punto di partenza.\nVia della Chiesa.\nDalla localit\u00e0 di Colle (1.280\u00a0m), si prosegue dentro la vallata, costeggiando il piccolo ruscello, raggiungendo la localit\u00e0 Larchhof (1.356\u00a0m); da qui si prosegue a destra in direzione Vallettina-Flading (1.482\u00a0m), ultima localit\u00e0 abitata della vallata. \u00c8 quindi possibile visitare una piccola chiesetta, che durante la sua storia, si dice abbia donato molte grazie (vedi apposita tabella in loco). Il tutto \u00e8 percorribile in 1,5 ore circa.\nVia dell'Inferno.\nSempre dalla localit\u00e0 \"Colle\" (1.280\u00a0m), ci si incammina in direzione del Reaserhof, verso l'albergo Blosegg. Attraversata la pista da sci, si prosegue scendendo fino a valle lungo il sentiero. Tempo complessivo 2 ore circa."}
{"id": "2322240", "revid": "599013", "url": "https://it.wikipedia.org/wiki?curid=2322240", "title": "Mike Maneluk", "text": "Nel corso della sua carriera ha giocato in American Hockey League, in National Hockey League, in Kontinental Hockey League e in Lega Nazionale A."}
{"id": "2322247", "revid": "1924342", "url": "https://it.wikipedia.org/wiki?curid=2322247", "title": "Jimmy Crack Corn", "text": "Jimmy Crack Corn \u00e8 il secondo singolo estratto dalla compilation della Shady Records \"The Re-Up\". Gli interpreti sono Eminem e 50 Cent.\nDel brano \u00e8 stato realizzato un remix con Cashis al posto di 50 Cent e con un nuovo verso di Eminem."}
{"id": "2322252", "revid": "729019", "url": "https://it.wikipedia.org/wiki?curid=2322252", "title": "Tupolev Tu-91", "text": "Il Tupolev Tu-91 (nome in codice NATO: Boot) era un aereo imbarcato, progettato per la marina sovietica nei primi anni cinquanta. Rimase allo stato di prototipo, per via della decisione della marina sovietica di non costruire portaerei.\nStoria del progetto.\nLa decisione di sviluppare un aereo imbarcato matur\u00f2 nell'ambito dei piani di ampliamento della marina sovietica, alla fine degli anni quaranta. Infatti, i piani di espansione prevedevano la costruzione di una piccola flotta di portaerei. Tali unit\u00e0, conosciute in Unione Sovietica con il nome di Progetto 72, avrebbero dovuto avere un dislocamento di 23.700 tonnellate. Per questa ragione, si incaric\u00f2 la Tupolev di sviluppare un aereo che fosse in grado di operare dalle nuove unit\u00e0. L'OKB Tupolev inizi\u00f2 a lavorare al nuovo aereo nei primi anni cinquanta. Il velivolo ricevette la denominazione interna di progetto 509 (nono progetto del 1950).\nTuttavia i vertici militari sovietici si resero ben presto conto della futilit\u00e0 di un approccio \"competitivo\" alla potenza navale angloamericana preferendo concentrarsi sui sottomarini, bombardieri strategici basati sulle coste e navi lanciamissili per equalizzare lo svantaggio nelle grandi unit\u00e0 di superficie (anche perch\u00e9 in caso di conflitto all'Urss sarebbe bastato interdire il traffico navale Nato, senza bisogno di conquistare le \"sea lanes\").\nIl requisito per un aereo da attacco imbarcato fu dunque cancellato. Tuttavia, a causa delle estreme insistenze dei vertici per un aereo per contrastare le navi da guerra nemiche, il 1\u00ba giugno 1953 venne chiesto alla Tupolev di lavorare ad un aereo per l'attacco antinave con base a terra. Il progetto ricevette quindi alcune lievi modifiche.\nIl Tupolev Tu-91 fu completato nell'aprile 1954, e vol\u00f2 per la prima volta il 17 maggio 1955. L'aereo era noto anche con il nome di Chiz-Pin-Bog-15Sh (dal nome dei progettisti, Chizhevski, Pinegin, Bogdanov, e Shumov), oppure con il nomignolo di Bychok (un pesce). Superati tutti i test, sia di fabbrica, sia da parte delle forze armate, l'aereo fu autorizzato per la produzione in serie. Mancava solo l'approvazione politica, ma questa non venne mai: durante una visita ufficiale nell'estate dello stesso anno, Nikita Chru\u0161\u010d\u00ebv ridicolizz\u00f2 l'aereo, e questo in pratica affoss\u00f2 definitivamente il progetto.\nTecnica.\nIl Tupolev Tu-91 era un monoplano ad ala bassa, con un singolo motore piuttosto potente. Questo era fornito di due eliche controrotanti a tre pale. Le modifiche necessarie per trasformarlo in un aereo con base a terra furono piuttosto limitate: in dettaglio, si tratt\u00f2 di modificare le ali e rimuovere il gancio d'arresto.\nLe prove condotte rivelarono che l'aereo era in grado di decollare da piste corte, e poteva volare sia di giorno, sia di notte, anche con cattivo tempo.\nPer quanto riguarda l'armamento di caduta, erano possibili varie combinazioni:"}
{"id": "2322257", "revid": "28592", "url": "https://it.wikipedia.org/wiki?curid=2322257", "title": "Duma dello Stato", "text": ""}
{"id": "2322259", "revid": "1543377", "url": "https://it.wikipedia.org/wiki?curid=2322259", "title": "Mercury Lynx", "text": "La Mercury Lynx era una berlina a due volumi (o hatchback) prodotta dalla Mercury fra il 1981 e il 1987. Si trattava di una versione rimarchiata della Ford Escort americana. Nel 1987 la Lynx fu cancellata dopo un forte calo delle vendite, nonostante in precedenza fosse stata il modello pi\u00f9 venduto della Mercury, per essere sostituita l'anno seguente dalla Tracer, basata sulla Mazda 323."}
{"id": "2322260", "revid": "599013", "url": "https://it.wikipedia.org/wiki?curid=2322260", "title": "Randy Robitaille", "text": ""}
{"id": "2322263", "revid": "204012", "url": "https://it.wikipedia.org/wiki?curid=2322263", "title": "Acebutolo", "text": ""}
{"id": "2322264", "revid": "697352", "url": "https://it.wikipedia.org/wiki?curid=2322264", "title": "Val Ridanna", "text": "La val Ridanna (\"Ridnauntal\" in tedesco) \u00e8 una piccola valle lunga 18\u00a0km dell'Alto Adige, che parte da Vipiteno, fino ad arrivare alla localit\u00e0 Masseria. I principali centri abitati della vallata sono Casateia, Telves, Mareta, Ridanna e Masseria, frazioni di Racines.\nLa valle \u00e8 nota per la presenza del Castel Wolfsthurn presso Mareta e per il Museo provinciale delle miniere, allestito presso Masseria, anche se storicamente la zona effettivamente sfruttata era compresa tra la valle di Lazzago ed il villaggio di San Martino a Monteneve (2.385\u00a0m). Vicino al museo si trova la cappella dei minatori di santa Maddalena a Ridanna.\nMiniere di Ridanna-Monteneve.\nIl giacimento minerario di Ridanna-Monteneve, attestato sin dal 1237 come \"Sneberch\" (oggi \"Schneeberg\") e attorno al 1500 di propriet\u00e0 dei Fugger di Augusta con oltre 1000 minatori, \u00e8 uno dei pi\u00f9 alti d'Europa (tra i 2.000 ed i 2.500\u00a0m s.l.m.) e quello pi\u00f9 a lungo produttivo dell'arco alpino (si estraeva argento gi\u00e0 dalla fine del XII secolo). Per tale motivo venne costruito un impianto per il trasporto di minerale in Val Ridanna. I numerosi impianti minerari fuori e dentro la montagna, che si erge tra la Val Ridanna e la Val Passiria, sono quasi tutti intatti. \nVerso la fine degli anni 90 \u00e8 stata allestita una miniera sotterranea didattica a Masseria che d\u00e0 un'idea della dura vita dei minatori, con la possibilit\u00e0 di effettuare un'escursione sottoterra nelle gallerie in disuso.\nSport.\nCalcio.\nLa valle ospita annualmente ritiri pre-campionato di squadre di calcio professionistiche tra le quali Bari, Hellas Verona ed FC Alto Adige\nSport invernali.\nStazione sciistica specializzata nello sci nordico, la Val Ridanna ha ospitato numerose competizioni di biathlon, tra le quali i Mondiali juniores nel 2002, gli Europei nel 1996 e nel 2011 e nel 2018, una tappa della Coppa del Mondo nel 1993 e alcune gare dei Campionati italiani nel 2004, nel 2007 e nel 2012.\nLa valle ha anche organizzato i Campionati sciistici delle truppe alpine nel 1997 e le gare di sci di fondo dei Campionati italiani nel 2010."}
{"id": "2322267", "revid": "287204", "url": "https://it.wikipedia.org/wiki?curid=2322267", "title": "Dargajogihalli", "text": " \nDargajogihalli \u00e8 una suddivisione dell'India, classificata come \"census town\", di 6.205 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 18' 43 N e 77\u00b0 31' 36 E.\nSociet\u00e0.\nEvoluzione demografica.\nAl censimento del 2001 la popolazione di Dargajogihalli assommava a 6.205 persone, delle quali 3.181 maschi e 3.024 femmine. I bambini di et\u00e0 inferiore o uguale ai sei anni assommavano a 901, dei quali 442 maschi e 459 femmine. Infine, coloro che erano in grado di saper almeno leggere e scrivere erano 3.999, dei quali 2.243 maschi e 1.756 femmine."}
{"id": "2322272", "revid": "287204", "url": "https://it.wikipedia.org/wiki?curid=2322272", "title": "Dasarahalli", "text": " \nDasarahalli \u00e8 una citt\u00e0 dell'India di 263.636 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 05' 55 N e 77\u00b0 50' 20 E.\nSociet\u00e0.\nEvoluzione demografica.\nAl censimento del 2001 la popolazione di Dasarahalli assommava a 263.636 persone, delle quali 143.225 maschi e 120.411 femmine. I bambini di et\u00e0 inferiore o uguale ai sei anni assommavano a 31.246, dei quali 16.975 maschi e 14.271 femmine. Infine, coloro che erano in grado di saper almeno leggere e scrivere erano 190.445, dei quali 110.856 maschi e 79.589 femmine."}
{"id": "2322274", "revid": "287204", "url": "https://it.wikipedia.org/wiki?curid=2322274", "title": "Devadurga", "text": " \nDevadurga \u00e8 una suddivisione dell'India, classificata come \"town panchayat\", di 21.992 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 24' 51 N e 76\u00b0 55' 17 E.\nSociet\u00e0.\nEvoluzione demografica.\nAl censimento del 2001 la popolazione di Devadurga assommava a 21.992 persone, delle quali 11.304 maschi e 10.688 femmine. I bambini di et\u00e0 inferiore o uguale ai sei anni assommavano a 3.763, dei quali 1.923 maschi e 1.840 femmine. Infine, coloro che erano in grado di saper almeno leggere e scrivere erano 9.546, dei quali 5.666 maschi e 3.880 femmine."}
{"id": "2322277", "revid": "123313130", "url": "https://it.wikipedia.org/wiki?curid=2322277", "title": "Imidapril", "text": "L'imidapril \u00e8 un principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione essenziale.\nControindicazioni.\nSconsigliato in persone con ipersensibilit\u00e0 nota al farmaco, da evitare in caso di gravidanza.\nFarmacodinamica.\nGli ace-inibitori, agiscono inibendo l'enzima di conversione dell'angiotensina I alla forma II \nEffetti indesiderati.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, glossite, bronchite, artralgia, dolore toracico, depressione, confusione, sonno disturbato."}
{"id": "2322278", "revid": "287204", "url": "https://it.wikipedia.org/wiki?curid=2322278", "title": "Donimalai Township", "text": "Donimalai Township \u00e8 una suddivisione dell'India, classificata come \"census town\", di 6.555 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 03' 44 N e 76\u00b0 35' 40 E.\nSociet\u00e0.\nEvoluzione demografica.\nAl censimento del 2001 la popolazione di Donimalai Township assommava a 6.555 persone, delle quali 3.378 maschi e 3.177 femmine. I bambini di et\u00e0 inferiore o uguale ai sei anni assommavano a 671, dei quali 345 maschi e 326 femmine. Infine, coloro che erano in grado di saper almeno leggere e scrivere erano 5.249, dei quali 2.891 maschi e 2.358 femmine."}
{"id": "2322279", "revid": "204012", "url": "https://it.wikipedia.org/wiki?curid=2322279", "title": "Ipercaliemia", "text": ""}
{"id": "2322281", "revid": "204012", "url": "https://it.wikipedia.org/wiki?curid=2322281", "title": "Dialtiazem", "text": ""}
{"id": "2322287", "revid": "599013", "url": "https://it.wikipedia.org/wiki?curid=2322287", "title": "John Pohl", "text": "Carriera.\nClub.\nPohl milit\u00f2 presso la University of Minnesota dal 1998 al 2002, riuscendo a conquistare nell'ultima stagione il titolo nazionale della NCAA, oltre a numerosi premi individuali. Nel 1998 fu scelto al nono giro dai St. Louis Blues. Nel 2002 esord\u00ec nel mondo professionistico nell'organizzazione dei Blues, giocando per tre stagioni in American Hockey League con i Worcester IceCats; con i Blues gioc\u00f2 un incontro nella stagione 2003-04.\nDalla stagione 2005-06 Pohl pass\u00f2 invece ai Toronto Maple Leafs, giocando quell'anno anche nella squadra affiliata dei Toronto Marlies. La sua prima rete in NHL giunse il 31 dicembre 2005 in occasione di un successo dei Maple Leafs per 6-3 contro i New Jersey Devils.\nNella stagione 2008-2009 si trasfer\u00ec in Svizzera presso l'Hockey Club Lugano. All'inizio del 2009 Pohl, dopo aver collezionato 25 punti in 22 partite, rescisse il proprio contratto con i ticinesi, concludendo la stagione in Elitserien con il Fr\u00f6lunda.\nIl 29 luglio 2009 Pohl fece ritorno in Nordamerica firmando un contratto annuale con i Chicago Wolves, franchigia della American Hockey League.\nNazionale.\nJohn Pohl vest\u00ec la maglia degli Stati Uniti in occasione del campionato mondiale del 2003 giocato in Finlandia. Nelle sei partite giocate fu autore di tre reti e di quattro assist, risultando il miglior marcatore della propria squadra."}
{"id": "2322296", "revid": "3115", "url": "https://it.wikipedia.org/wiki?curid=2322296", "title": "Pietro Grossi (scrittore)", "text": "Biografia.\nCresce a Firenze, dove con qualche turbolenza resta fino ai vent'anni.\nDal '99 al 2001, dopo un anno in giro per il mondo e un inverno di nuovo a Firenze al corso di laurea in Filosofia, frequenta la Scuola Holden, creata da Alessandro Baricco a Torino.\nIl suo esordio letterario \u00e8 datato giugno 2000: \"Touch\u00e9\", pubblicato dalla casa editrice Pagliai Polistampa in una collana di letteratura italiana diretta da Enzo Siciliano.\nDal 2001 al 2002 si trova a New York, dove studia regia e religioni comparate, lavora con una societ\u00e0 di produzione cinematografica e come traduttore.\nDal 2002 al 2006 vive prima a Roma poi a Milano, lavorando come correttore di bozze, barman, traduttore e infine copywriter in una grande agenzia pubblicitaria. Collabora saltuariamente con il cinema.\nNel 2006 esce la raccolta di racconti Pugni, edito da Sellerio Editore. Raggiunge le finali di molti premi letterari, tra cui Premio Viareggio e Premio Strega. Vince il Premio Cocito Mont\u00e0 D'alba, il Premio Chiara, il Premio Fiesole Narrativa Under 40 e il Premio Pistoia del Ceppo. Nel 2010 la versione inglese, \"Fists\", edita da Pushkin Press, arriva in finale all'Independent Foreign Fiction Prize, premio per la letteratura straniera concesso dal quotidiano Independent, e vince il Premio Campiello Europa 2010.\nNell'autunno 2007 esce il suo secondo romanzo, \"L'acchito\", sempre per la Sellerio Editore. Suoi racconti sono usciti su \"Nuovi Argomenti\" e su antologie di Fandango e Arnoldo Mondadori Editore.\n\"Incanto\" (Mondadori, 2011) ha vinto il Premio Nazionale Letterario Pisa 2012 per la Narrativa. \"Il passaggio\" (2016) ha conquistato il Premio Procida-Isola di Arturo-Elsa Morante."}
{"id": "2322299", "revid": "184755", "url": "https://it.wikipedia.org/wiki?curid=2322299", "title": "Francisco de Ibarra", "text": "Biografia.\nFrancisco de Ibarra nacque attorno al 1539 ad Eibar, Guip\u00fazcoa, nell'Euskal Herria. Si trasfer\u00ec in Messico molto giovane e, grazie alle raccomandazioni ed ai finanziamenti dello zio, il conquistador e proprietario minerario Diego de Ibarra, Francisco fu messo a capo della spedizione che nel 1554 avrebbe esplorato la parte nordoccidentale di Zacatecas. Il giovane Ibarra not\u00f2 dell'argento vicino all'attuale Fresnillo, ma pass\u00f2 oltre. Continu\u00f2 l'esplorazione fondando le citt\u00e0 di San Mart\u00edn ed Avino, dove le miniere d'argento lo resero un ricco proprietario. \nNel 1562 Ibarra guid\u00f2 un'altra spedizione che si spinse nel Messico nordoccidentale. In particolare era alla ricerca della favolosa citt\u00e0 d'oro di \"Copala\" (detta anche Cibola). Non trov\u00f2 il mitico tesoro, ma esplor\u00f2 e conquist\u00f2 quello che oggi \u00e8 lo stato messicano di Durango. Nel 1562 Ibarra fu nominato governatore della neonata provincia della Nueva Vizcaya, e l'anno seguente fond\u00f2 la citt\u00e0 di Durango rendendola capitale.\nNel 1564 Ibarra, ascoltando le voci che parlavano di ricchi depositi minerari, attravers\u00f2 la Sierra Madre Occidentale per conquistare la parte meridionale di Sinaloa. Furono scoperte vene d'argento nel nuovo territorio e, nel 1565, de Ibarra fond\u00f2 le citt\u00e0 di Copala e P\u00e1nuco.\nNel 1567 gli uomini di Ibarra esplorarono la parte settentrionale di Durango, fondando la citt\u00e0 di Santa B\u00e1rbara, nell'odierno Chihuahua, per estrarre l'argento. \nFrancisco de Ibarra mor\u00ec il 3 giugno 1575 a P\u00e1nuco, una delle citt\u00e0 minerarie che fond\u00f2."}
{"id": "2322301", "revid": "1783371", "url": "https://it.wikipedia.org/wiki?curid=2322301", "title": "S/KEY", "text": "In crittografia e in informatica S/KEY \u00e8 un sistema one-time password sviluppato per l'autenticazione su sistemi operativi Unix-like, in particolare dai cosiddetti 'dumb terminal' o da computer pubblici nei quali l'utente non vuole scrivere una password a lunga scadenza. La reale password dell'utente viene combinata in un dispositivo offline con un piccolo insieme di caratteri e un contatore decrementale in modo da formare una password monouso. Dato che la password \u00e8 utilizzabile solo per una sessione, l'utilizzo di sniffer diventa inutile.\nDescrizione.\nL'insieme di caratteri non cambia finch\u00e9 il contatore decrementale non raggiunge lo zero. \u00c8 cos\u00ec possibile preparare una lista di password single-use che l'utente pu\u00f2 portare con s\u00e9. Alternativamente, l'utente pu\u00f2 presentare la password, i caratteri e il valore del contatore desiderato ad un calcolatore locale per generare la password appropriata che pu\u00f2 quindi essere trasmessa attraverso la rete in chiaro. Questa seconda opzione \u00e8 la pi\u00f9 comune e si riduce praticamente ad una forma di autenticazione \"challenge-response\".\nS/KEY \u00e8 supportato in Linux tramite PAM, OpenBSD, NetBSD e FreeBSD. Inoltre una generica implementazione open source permette l'utilizzo su ogni altro sistema. S/KEY \u00e8 un marchio commerciale di Telcordia Technologies, conosciuta comunemente come Bell Communications Research (Bellcore).\nCi si riferisce a S/KEY anche con il nome di 'schema di Leslie Lamport', dal nome dell'autore. \u00c8 stato sviluppato da Neil Haller, Phil Karn e John Walden nei laboratori Bellcore sul finire degli anni 80. Al momento della scadenza dei brevetti sulla crittografia a chiave pubblica e l'ampio utilizzo di SSH e altri protocolli di crittografia che possono rendere sicura l'intera sessione, non solo la password, S/KEY \u00e8 caduto in disuso. SecurID \u00e8 uno schema one-time password simile che ancora risulta ampiamente utilizzato perch\u00e9, a differenza di S/KEY, fornisce autenticazione a due fattori, richiedendo un token fisico che difficilmente pu\u00f2 essere riprodotto.\nGenerazione della password.\nIl \"server\" \u00e8 il computer che eseguir\u00e0 l'autenticazione:\nAutenticazione.\nDopo la generazione della password, l'utente ha un foglio di carta con \"n\" password. La prima \u00e8 la stessa password che il server ha memorizzato e che non sar\u00e0 utilizzata per l'autenticazione. Al suo posto verr\u00e0 utilizzata la seconda:\nPi\u00f9 in generale, fornendo la password \"i\", verr\u00e0 calcolata \"H(i)\" con la password memorizzata \"i-1\".\nSicurezza.\nLa sicurezza di S/KEY confida sulla difficolt\u00e0 di invertire la funzione di hash. Si supponga che un attaccante ottenga una password \"i\" che \u00e8 stata utilizzata per una precedente autenticazione. Tale password \u00e8 inutile per le autenticazioni successive perch\u00e9 ogni password pu\u00f2 essere usata una volta soltanto. Se la password \"i\" sniffata dall'attaccante fosse l'ultima utilizzata, si potrebbe tentare di invertire la funzione di hash in modo da ottenere la prossima password. Tale operazione risulta estremamente difficoltosa.\nS/KEY \u00e8 comunque vulnerabile ad un attacco man in the middle. \u00c8 anche vulnerabile a certe race conditions, come nel caso in cui un attaccante utilizzasse uno sniffer per trovare i primi \"N-1\" caratteri per poi utilizzare rapidamente un bruteforce per scoprire il restante carattere. Questo tipo di vulnerabilit\u00e0 possono essere evitate utilizzando ssh, SSL, SPKM o un altro metodo di trasmissione criptata.\nUtilizzo.\nIl sistema S/KEY utilizza dei numeri in 64 bit. Mentre nell'usabilit\u00e0 umana, ciascun numero viene mappato a sei brevi parole, ogni parola pu\u00f2 contenere massimo quattro caratteri, attraverso un dizionario costituito da 2048 parole accessibili al pubblico. Ad esempio, una mappatura numerata a 64 bit potrebbe essere \"ROY HURT SKI FAIL GRIM KNEE\". "}
{"id": "2322302", "revid": "3358", "url": "https://it.wikipedia.org/wiki?curid=2322302", "title": "Somerset Maugham", "text": ""}
{"id": "2322303", "revid": "108800908", "url": "https://it.wikipedia.org/wiki?curid=2322303", "title": "Claude-Gaspard Bachet de M\u00e9ziriac", "text": "Biografia.\nProfondo conoscitore di ebraico, greco, latino, italiano e spagnolo, Bachet fu membro dell'Ordine dei Gesuiti per un anno nel 1601. Studi\u00f2 presso il Collegio gesuita di Reims, dove fu discepolo del matematico Jacques de Billy, del quale divenne intimo amico. Pass\u00f2 poi ad insegnare presso il Collegio dei Gesuiti di Milano prima di rinunciare a prendere i voti e dedicarsi allo studio della matematica e alla traduzione di poeti latini e matematici greci.\nPubblic\u00f2 il \"Probl\u00e8mes plaisants\", edito nella prima edizione nel 1612 e una seconda edizione, ampliata ed approfondita, nel 1624, che contiene anche una raccolta di giochi e rompicapi a sfondo matematico, molti dei quali riportati anche da Walter William Rouse Ball nel \"Mathematical Recreations and Essays\".\nTra questi \u00e8 presente il noto Problema dei pesi di Bachet.\nHa scritto anche \"Les \u00e9l\u00e9ments arithm\u00e9tiques\", esistente oggi in forma di manoscritto, ed una traduzione, dal greco al latino dell\"'Arithmetica\" di Diofanto di Alessandria. In margine ad una pagina di una copia di questo libro, Fermat scrisse la famosa annotazione circa l'Ultimo teorema di Fermat.\n\u00c8 stato il primo matematico che ha analizzato le soluzioni delle equazioni indeterminate mediante frazioni continue. Ha condotto studi anche sulla teoria dei numeri, e ha trovato la via per costruire un quadrato magico."}
{"id": "2322305", "revid": "1543377", "url": "https://it.wikipedia.org/wiki?curid=2322305", "title": "Stevensville (Maryland)", "text": "Stevensville \u00e8 un census-designated place situato nel Maryland, nella Contea di Queen Anne, ed \u00e8 il luogo pi\u00f9 abitato della contea. Il Centro storico di Stevensville \u00e8 uno dei due soli centri storici registrati in Queen Anne, insieme al centro storico di Centerville.\nStoria.\nStevensville nacque come porto per navi a vapore. Oggi, il centro storico conta circa 100 edifici antichi, che risalgono ai primi anni della citt\u00e0.\nSociet\u00e0.\nEvoluzione demografica.\nAl momento del censimento del 2000, vi erano 5880 persone, 2071 nuclei e 1609 famiglie residenti a Stevensville."}
{"id": "2322308", "revid": "113748413", "url": "https://it.wikipedia.org/wiki?curid=2322308", "title": "Ferule di fissazione", "text": "Le ferule di fissazione sono protesi che vengono utilizzate per la correzione dei \"denti vacillanti\" nei casi di parodontopatie.\nPossono essere eseguite sia mediante una \"protesi scheletrica\", che mediante una protesi fissa (denominata \"protesi di fissazione isodromica\").\nFerule di fissazione in una protesi scheletrica.\nMediante la fissazione scheletrica \u00e8 possibile dare maggiore solidit\u00e0 ai denti residui, e sostituendo i denti venuti a mancare. Lo scopo di queste ferule \u00e8 quello di rendere pi\u00f9 stabili i denti vacillanti e questo si pu\u00f2 attuare in due modi:\nProtesi di fissazione isodromica.\nA differenza del precedente tipo, queste protesi di fissazione oltre alla funzione stabilizzante (evita traumi funzionali e tecnici), salvaguardando anche quella estetica, perch\u00e9 vengono applicate nelle zone linguali o palatali e lasciano intatte quelle vestibolari (se realizzati tra pareti a 0\u00b0). Come mezzi ritentivi, vengono impiegati dei pernetti parapulpari di platino iridiato (pinlay), che si avvicinano alle zone pulpari, limitando notevolmente la preparazione del dente e creando un robusto mezzo di ancoraggio. Possono essere impiegati come intarsi o protesi stabilizzante, ma anche come pilastri di sostegno nelle fissazioni soprattutto dei denti anteriori, ed in particolar modo degli inferiori data la loro esigua estensione.\nProcedimento pratico.\nIl medico prepara il dente come per le corone 3/4 ma con le apposite nicchie, lo spessore che viene asportato dalle superfici linguali o palatali non dev'essere inferiore a 0,5 mm, altrimenti la lega risulterebbe troppo debole. Rileva le impronte singole con anellino di rame e pasta Kerr su ogni dente preparato, quindi rileva un'impronta di posizione per la costruzione dei monconi sfilabili (l'impronta parziale potrebbe spostare i denti vacillanti), ed invia il tutto al tecnico. Questo sviluppa le improntine col bagno galvanico, costruisce i monconi sfilabili ed allestisce il modello in gesso; modella i singoli \"onlay\" ed applica le cannule isodromiche nella modellazione, mediante l'isoparallelometro. Le cannule di platino iridiato vengono applicate calde e devono essere parallele tra loro; possono avere un diametro tra 0,75 e 1,5 mm, e l'altezza varia a giudizio del tecnico: maggiore \u00e8 la lunghezza, pi\u00f9 preciso sar\u00e0 il parallelismo dei fori parapulpari (mai inferiore a 1 cm). Il numero dei pozzetti varia dall'ampiezza del dente interessato: molari e premolari hanno un'ampia superficie d'appoggio e quindi non vengono stabilizzati dai pozzetti. La modellazione pu\u00f2 essere in cera, ma per dare maggior sostegno alle cannule metalliche, \u00e8 preferibile servirsi della resina autopolimerizzante per fusioni. Si mette poi in rivestimento, avendo l'avvertenza di \"chiudere\" ciascuna cannula con una punta di grafite, per evitare l'inserimento dello stesso rivestimento per fusioni in queste zone. Ottenuta la fusione (o sovrafusione) il tecnico rifinisce ed invia al medico, che colloca le corone in bocca al paziente e le collega con poche gocce di resina nei punti di contatto. Prepara poi i pozzetti parapulpari, facendo passare nelle cannule una fresa calibrata dello spessore adeguato, ed introduce nei pozzetti i pernetti parapulpari che avranno lo stesso diametro delle frese calibrate; la lunghezza dei pernetti supera di circa 5 mm quella delle cannule. Ora i perni vengono fissati alle cannule mediante resina autopolimerizzante, che \"scorre\" all'interno tra cannule e pernetti. Si rileva quindi un'impronta di posizione, che si svilupper\u00e0 direttamente col rivestimento per saldatura, e si attua questa unendo le cannule ai pernetti e gli \"onlay\" tra loro; \u00e8 importante controllare che il saldame penetri fino in fondo alle cannule, per la stabilit\u00e0 della parte di perno che rimarr\u00e0 nella cavit\u00e0. Il tecnico taglia le parti di cannula che emergono dalle corone, rifinisce ed invia la protesi isodromica al medico che la cementer\u00e0 in bocca al paziente."}
{"id": "2322309", "revid": "118719503", "url": "https://it.wikipedia.org/wiki?curid=2322309", "title": "Soluzione ideale", "text": "In chimica si definisce soluzione ideale una particolare soluzione per la quale i coefficienti di attivit\u00e0 dei suoi componenti risultano tutti uguali ad uno, ovvero per la quale i valori dell'attivit\u00e0 di ciascuno dei componenti \u00e8 uguale al valore della concentrazione.\nIl concetto di soluzione ideale \u00e8 fondamentale nella termodinamica chimica e nella determinazione delle propriet\u00e0 colligative.\nIl concetto di soluzione ideale (riferito anche a miscele liquide) non va confuso con quello di miscela ideale (riferito a miscele gassose).\nPropriet\u00e0 delle soluzioni ideali.\nAltre propriet\u00e0 associate alle soluzioni ideali sono:\nNel caso di una soluzione diluita, se \u00e8 soddisfatta la condizione di idealit\u00e0, risulta inoltre valida la legge di Henry per la determinazione della pressione parziale dei componenti della soluzione.\nQualsiasi componente formula_1 di una soluzione ideale obbedisce alla legge di Raoult in tutto l'intervallo di composizione:\ndove:\nDimostrazione.\nInvariabilit\u00e0 del volume.\nUna soluzione ideale pu\u00f2 essere definita come una soluzione per cui:\ndove formula_6 \u00e8 la fugacit\u00e0 di formula_1 per una sostanza pura.\nPoich\u00e9 la definizione di fugacit\u00e0 di una sostanza pura \u00e8:\ndove formula_9 \u00e8 l'energia libera di Gibbs molare di un gas ideale ad una temperatura formula_10 ed a una pressione di riferimento formula_11 (che pu\u00f2 essere presa come formula_12 = 1 bar)\nse si deriva quest'ultima equazione rispetto a formula_13 per formula_10 costante, si ottiene:\nma sappiamo dall'equazione del potenziale di Gibbs che:\nQueste due equazioni prese insieme danno:\nPoich\u00e9 tutto questo, verificato per una sostanza pura \u00e8 valido per una soluzione aggiungendo proprio la succitata \"i\" a tutte le variabili intensive e cambiando la definizione di volume molare standard da \"v\" in formula_18.\nApplicando la prima equazione di questa sezione a quest'ultima equazione, si ottiene:\ne questo significa che il volume della soluzione ideale \u00e8 la somma dei volumi delle sue componenti.\nInvariabilit\u00e0 dell'entalpia.\nProcedendo in modo simile, ma derivando rispetto a \"T\", si arriva ad un risultato simile con l'entalpia:\nderivata rispetto a T e ricordando che formula_22 si ottiene:\nche a sua volta \u00e8 formula_24.\nCi\u00f2 significa che l'entalpia della soluzione \u00e8 uguale alla somma delle entalpie delle sue componenti.\nVariazione dell'energia libera di Gibbs.\nPoich\u00e9 formula_25 e formula_26:\nsi pu\u00f2 facilmente verificare che:\nInfine poich\u00e9:\nche implica che:\ne poich\u00e9:\nallora:\nPer ultimo possiamo calcolare l'entropia di miscelamento:\nformula_33 e formula_34\nPoich\u00e9 l'entalpia di miscelamento \u00e8 zero, la variazione di energia libera di Gibbs nella soluzione \u00e8 pari al valore dell'entropia di miscelamento. Quindi l'energia molare libera di Gibbs \u00e8 pari a:\no per una soluzione di due componenti:\ndove formula_39 indica lo scambio di energia libera di Gibbs per mole della soluzione, e formula_40 \u00e8 la frazione molare di componente formula_1.\nSi noti che questa energia libera di miscelazione \u00e8 sempre negativa (in quanto ogni formula_40 \u00e8 positiva ed ogni formula_43 deve essere negativa), cio\u00e8 i componenti delle soluzioni ideali sono sempre completamente miscibili tra loro.\nL'equazione precedente pu\u00f2 essere espressa in termini di potenziale chimico dei singoli componenti:\ndove formula_45 \u00e8 la variazione del potenziale chimico di \"i\" nella soluzione.\nIndicando il potenziale chimico di un liquido puro formula_1 con formula_47, si ha che il potenziale chimico di \"i\" in una soluzione ideale \u00e8 pari a:\nSpiegazione a livello microscopico.\nIl concetto di soluzione ideale nacque in perfetta analogia al concetto di gas ideale, con la sostanziale differenza di non poter trascurare le interazioni intermolecolari, dato che queste sono ben pi\u00f9 forti nei liquidi che nei gas.\nConsiderando per semplicit\u00e0 il caso di una soluzione bicomponente, costituita dal componente A e dal componente B, si fa l'ipotesi che le forze intermolecolari siano le stesse, indipendente dal tipo di molecola considerata, ossia che:\nSe le molecole sono chimicamente simili, ad esempio come il mono-butanolo e il bi-butanolo, allora la soluzione sar\u00e0 ideale. Poich\u00e9 le interazioni tra A e B sono le stesse, ne segue che non ci sono scambi di energia (entalpia) quando le due o pi\u00f9 sostanze vengono mescolate. Pi\u00f9 dissimile \u00e8 la natura di A e B, maggiore sar\u00e0 la possibilit\u00e0 che la soluzione devii dalla idealit\u00e0.\nNon idealit\u00e0.\nIn contrasto con le soluzioni ideali, dove i volumi sono strettamente additivi e i componenti sono completamente miscibili, il volume di una soluzione non ideale non \u00e8, in generale, la semplice somma dei volumi dei componenti puri e la solubilit\u00e0 non \u00e8 garantita sull'intero intervallo di composizione.\nLe deviazioni dall'idealit\u00e0 per una soluzione possono essere descritte dall'uso delle funzioni di Margules, di coefficienti di attivit\u00e0 o grandezza in eccesso. Un singolo parametro di Margules pu\u00f2 essere sufficiente per descrivere le propriet\u00e0 della soluzione se le deviazioni dalla idealit\u00e0 sono modeste; queste soluzioni sono chiamate \"soluzioni regolari\"."}
{"id": "2322312", "revid": "830939", "url": "https://it.wikipedia.org/wiki?curid=2322312", "title": "Palladio di Galazia", "text": " \nBiografia.\nDivenne monaco nel 386 o poco dopo; nel 388 si rec\u00f2 ad Alessandria d'Egitto, nel 390 a Nitria e l'anno seguente in una parte del deserto egiziano noto come Cellia per la moltitudine di celle monastiche e qui spese i successivi nove anni, prima con Macario e poi con Evagrio. Si rec\u00f2 poi in Palestina, in cerca di un clima pi\u00f9 fresco per la sua salute peggiorata.\nNel 400 fu consacrato vescovo di Elenopoli in Bitinia e fu presto coinvolto nelle controversie su Giovanni Crisostomo. Nel 405 era a Roma, dove si era recato per intercedere in favore di Giovanni, ma l'anno successivo fu esiliato a Siene e nella Tebaide. Nel 412-413 rientr\u00f2 in possesso della sua carica, dopo un soggiorno presso i monaci del Monte degli Ulivi.\nNel 419-420 scrisse la \"Storia lausiaca\", che compose per Lauso, \"praepositus sacri cubiculi\" alla corte di Teodosio II. Fu anche autore, con tutta probabilit\u00e0, del \"Dialogo sulla vita di Crisostomo\". Di incerta attribuzione \u00e8 invece il \u03a0\u03b5\u03c1\u1f76 \u03c4\u1ff6\u03bd \u03c4\u1fc6\u03c2 \u1f38\u03bd\u03b4\u03af\u03b1\u03c2 \u1f10\u03b8\u03bd\u1ff6\u03bd \u03ba\u03b1\u1f76 \u03c4\u1ff6\u03bd \u03b2\u03c1\u03b1\u03b3\u03bc\u03ac\u03bd\u03c9\u03bd (\"De Gentibus Indiae et Bragmanibus\"), tradizionalmente attribuito allo Pseudo-Palladio. Mor\u00ec nel decennio successivo."}
{"id": "2322313", "revid": "1154737", "url": "https://it.wikipedia.org/wiki?curid=2322313", "title": "Punta del Rebbio", "text": "La Punta del Rebbio (3.195\u00a0 - \"Bortelhorn\" in tedesco) \u00e8 una montagna delle Alpi del Monte Leone e del San Gottardo (nelle Alpi Lepontine).\nDescrizione.\nSi trova lungo la linea di confine tra l'Italia e la Svizzera, tra il Canton Vallese e il Piemonte.\nAccesso alla vetta.\nLa via normale si sviluppa dalla Svizzera, con partenza da una via laterale che si diparte dalla strada del Sempione all'altezza del ponte di \"Berisal\". Il percorso \u00e8 inizialmente di tipo escursionistico, con un finale di facile arrampicata (I-II grado) lungo la cresta.. Dalla vetta si gode panorama sul Vallese fino a Martigny verso la Svizzera e sulla magnifica conca dell'Alpe Veglia verso l'Italia."}
{"id": "2322314", "revid": "729019", "url": "https://it.wikipedia.org/wiki?curid=2322314", "title": "Brady Murray", "text": "Statistiche.\n\"Statistiche aggiornate a giugno 2013.\""}
{"id": "2322315", "revid": "827882", "url": "https://it.wikipedia.org/wiki?curid=2322315", "title": "Please, Please, Please", "text": "Please, Please, Please \u00e8 il singolo di debutto a livello mondiale del cantante-ballerino James Brown, pubblicato nel marzo 1956 ed \u00e8 considerato la sua signature song.\nBuona parte delle vendite del disco furono dovute alle notevoli doti da ballerino di James Brown, che esibendosi a spettacoli serali fece conoscere il suo modo di ballare, al quale si ispirarono vari artisti quali Michael Jackson e Prince.\nDopo il successo di \"Please, Please, Please\" e di altri singoli pubblicati di l\u00ec a poco, Brown si autoproclam\u00f2 \"The Soul Brother Number One\"."}
{"id": "2322317", "revid": "17204", "url": "https://it.wikipedia.org/wiki?curid=2322317", "title": "POKEY", "text": ""}
{"id": "2322319", "revid": "7459", "url": "https://it.wikipedia.org/wiki?curid=2322319", "title": "Santa Macrina la Giovane", "text": ""}
{"id": "2322327", "revid": "1543377", "url": "https://it.wikipedia.org/wiki?curid=2322327", "title": "Mathias Fredriksson", "text": "\u00c8 fratello di Thobias, a sua volta fondista di alto livello, ed \u00e8 sposato con Emma-Helena Nilsson, ex fondista e Miss Svezia 1999.\nBiografia.\nDebutt\u00f2 ad alto livello ai Mondiali juniores di Harrachov nel 1993, vincendo due medaglie. In Coppa del Mondo esord\u00ec l'11 dicembre 1993 nella 30\u00a0km a tecnica classica di Santa Caterina di Valfurva (27\u00b0), ottenne il primo podio il 15 gennaio 1995 nella staffetta di Nov\u00e9 M\u011bsto na Morav\u011b (2\u00b0) e la prima vittoria il 29 novembre 1998 nella staffetta di Muonio. Specialista nelle gare di distanza, vinse la Coppa del Mondo nel 2003 davanti a Ren\u00e9 Sommerfeldt e arriv\u00f2 secondo (proprio dietro a Sommerfeldt) l'anno successivo. Per quel che concerne le Coppe di specialit\u00e0, fu secondo nella classifica di distanza nel 2004 e terzo in quella di sprint nel 1999.\nIn carriera prese parte a quattro edizioni dei Giochi olimpici invernali, (23\u00b0 nella 30\u00a0km), (20\u00b0 nella 50\u00a0km, 4\u00b0 nella staffetta), (29\u00b0 nella 50\u00a0km, 27\u00b0 nell'inseguimento, 13\u00b0 nella staffetta) e (13\u00b0 nella 15 km, 10\u00b0 nella 50 km, 15\u00b0 nell'inseguimento, 3\u00b0 nella staffetta) e a otto dei Campionati mondiali, vincendo quattro medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nPU = inseguimento\nTC = tecnica classica\nTL = tecnica libera"}
{"id": "2322333", "revid": "33689", "url": "https://it.wikipedia.org/wiki?curid=2322333", "title": "Lauso", "text": "Biografia.\nEunuco, ricopr\u00ec la carica di \"praepositus sacri cubiculi\" sotto l'imperatore Teodosio II, tra il 420 e il 422, e forse anche successivamente, nel 431 e nel 436. \nAcquist\u00f2 un palazzo, il palazzo di Lauso, poi distrutto in un incendio nel 475, e un'importante collezione di arte antica, principalmente opere d'arte asportate dai templi pagani in dismissione, come lo Zeus di Olimpia di Fidia e l'Afrodite Cnidia di Prassitele. \nPer suo volere Palladio di Galazia compose la \"Storia lausiaca\", che prese il nome del committente. Fu anche il patrono di Melania la giovane: finanzi\u00f2 anche la costruzione di terme per il monastero di Melania."}
{"id": "2322335", "revid": "599013", "url": "https://it.wikipedia.org/wiki?curid=2322335", "title": "Daniele Ragatzu", "text": "Carriera.\nClub.\nGli inizi col Cagliari e il prestito al Gubbio.\nNato a Cagliari e fratello minore di Mauro Ragatzu (attaccante con un passato in Serie C), Daniele inizi\u00f2 a giocare a calcio a quattro anni e mezzo in una formazione giovanile di Quartu Sant'Elena, la Ferrini Quartu, prima di passare nelle giovanili del Cagliari: viene aggregato alla prima squadra nella stagione 2008-2009, sotto la direzione del tecnico Allegri. Nella seconda parte del campionato trova spazio, ed il 1\u00ba marzo 2009, a 17 anni, esordisce in Serie A in Cagliari- (0-0), sostituendo Matri. Realizza la sua prima rete in Serie A il 10 aprile, segnando all'85' il gol del definitivo 2-1 nella sconfitta allo stadio Franchi contro la , appena due minuti dopo essere entrato in campo.\nNella stagione successiva realizza 2 gol in campionato. Il 3 aprile 2010 segna, al Sant'Elia contro il , il gol del momentaneo 1-1 (partita finita poi 2-3 per i rossoneri). Si ripete il 16 maggio contro il . Nella stagione 2010-2011 segna il suo primo gol della stagione e il quarto con la maglia rossoblu sempre contro il Bologna il 6 marzo 2011, allo stadio Dall'Ara, per il momentaneo 1-2 (2-2 poi il risultato finale).\nIl 18 luglio 2011 passa in prestito per un anno al , in Serie B. Il 9 ottobre 2011 trova il suo primo gol con la maglia degli eugubini nella partita vinta per 2-1 contro la . Conclude la stagione con 28 presenze e 1 gol in campionato, retrocedendo. Nell'estate 2012 torna al Cagliari finendo fuori rosa.\nIl 23 novembre 2012 l'agente del giocatore conferma l'avvenuta rescissione consensuale del contratto che legava Ragatzu al club sardo, con il quale non scende mai in campo nella stagione 2012-2013.\nHellas Verona, Pro Vercelli, Virtus Lanciano e Rimini.\nIl 22 dicembre 2012 firma un contratto con il Verona della durata di due anni e mezzo. Il 31 gennaio 2013 passa in prestito alla , con cui esordisce il 2 febbraio nella gara persa per 2-0 contro il . Il 22 febbraio segna il suo primo gol con la squadra bicciolana, nella partita vinta per 2-1 contro il . Conclude la stagione con 3 reti in 17 presenze. \nScaduto il prestito fa ritorno al Verona, neo promosso in Serie A. Il 20 gennaio 2014 si trasferisce in prestito alla .\nNella stagione 2014-2015 viene nuovamente tesserato per la Pro Vercelli tornata in Serie B: poco utilizzato nel corso della stagione, finisce ai margini della squadra per poi recedere dal contratto a fine stagione. Si trasferisce quindi al , in Lega Pro, ma la sua stagione termina anzitempo a causa di una frattura del perone rimediata il 17 gennaio 2016 durante il match casalingo contro il (0-0). Fino a quel momento era stato il migliore marcatore dei biancorossi, con 4 reti in 17 presenze.\nOlbia e nuovo ritorno al Cagliari.\nA fine stagione, firma in Lega Pro con l'. Il 29 gennaio 2018 viene acquistato dal , che lo lascia per\u00f2 in prestito ai galluresi fino al 2019. In maglia bianca realizza 35 reti nell'arco di tre stagioni, prima di far ritorno alla compagine cagliaritana durante il precampionato della stagione 2019-2020.\nRitorna al gol il 5 dicembre successivo nel successo per 2-1 contro la Sampdoria nella sfida di Coppa Italia, che vede i sardi passare quindi il turno eliminando la formazione ligure. Tre giorni pi\u00f9 tardi ritrova anche il gol in Serie A, che mancava da otto anni e mezzo, siglando al 90\u00ba il pareggio per 2-2 in casa del Sassuolo.\nRitorno all\u2019Olbia.\nA novembre 2020, da svincolato, torna all\u2019 con cui firma un contratto fino a giugno 2021. Il giorno seguente segna su rigore il primo gol della stagione contro la . Il 25 novembre permette alla sua squadra di raggiungere il pareggio in trasferta segnando, sempre su rigore, contro il . Il 13 dicembre segna una doppietta casalinga grazie ai gol su punizione e rigore contro il . Il 30 gennaio segna nuovamente su rigore contro l\u2019 . Il 13 febbraio segna il tap in del momentaneo pareggio contro il . La giornata successiva segna in casa contro il . La settimana seguente si riconferma con una doppietta ai danni della nel 5 a 0 casalingo.\nIl 27 febbraio segna si sinistro il gol del momentaneo vantaggio contro la raggiungendo la doppia cifra di gol in campionato. Il 7 marzo segna, in contropiede, fuori casa contro la .\nNazionale.\nHa vestito la maglia della Nazionale Under-16 per 13 volte su 14 convocazioni segnando 6 gol.\nStatistiche.\nPresenze e reti nei club.\n\"Statistiche aggiornate al 24 novembre 2021.\""}
{"id": "2322339", "revid": "125238977", "url": "https://it.wikipedia.org/wiki?curid=2322339", "title": "Punta d'Arbola", "text": "La Punta d'Arbola (3.235\u00a0 - \"Ofenhorn\" in tedesco; \"z'Hofuhor\u00e4\" in walser formazzino) \u00e8 una montagna delle Alpi del Monte Leone e del San Gottardo (nelle Alpi Lepontine) lungo la linea di confine tra l'Italia e la Svizzera.\nDescrizione.\nLa Punta d'Arbola sul versante italiano si affaccia sulla Val Formazza. \u00c8 considerata una delle montagne pi\u00f9 rilevanti della zona."}
{"id": "2322340", "revid": "98674015", "url": "https://it.wikipedia.org/wiki?curid=2322340", "title": "Xilulosio", "text": "Lo xilulosio \u00e8 un chetopentoso, un monosaccaride contenente cinque atomi di carbonio contenente un chetone. In natura sono presenti sia la configurazione - che -.\nPatologia.\nL'-xilulosio si accumula nell'urina dei pazienti con pentosuria, a causa della carenza di L-xilulosio reduttasi. Dal momento che l'-xilulosio \u00e8 uno zucchero riducente come il -glucosio, i pazienti con pentosuria sono spesso stati diagnosticati erroneamente come diabetici."}
{"id": "2322342", "revid": "1980365", "url": "https://it.wikipedia.org/wiki?curid=2322342", "title": "Thomas Lawrence", "text": "Biografia.\nThomas Lawrence nacque a Bristol, figlio del gestore di una stazione di posta. Ben presto la sua famiglia si trasfer\u00ec presso Devizes, nel Wiltshire. Nel 1779 il padre di Thomas dovette chiudere la sua attivit\u00e0 a causa di un fallimento e il talento gi\u00e0 manifesto del giovane Lawrence fu per un certo periodo la maggiore fonte di reddito della famiglia. Nel 1782 la famiglia si stabil\u00ec a Bath, dove Thomas inizi\u00f2 la sua attivit\u00e0 pittorica. Qualche anno pi\u00f9 tardi, nel 1787, Thomas Lawrence si trasfer\u00ec a Londra, ricevuto da sir Joshua Reynolds, primo pittore di corte. Grazie all'appoggio di Reynolds, Lawrence divenne uno studente della Royal Academy of Arts.\nLa sua fama era in ascesa: nel 1792, alla morte di Reynolds, entr\u00f2 a far parte della Society of Dilettanti e ottenne dal re Giorgio III la carica di primo pittore di corte. In breve tempo, Lawrence era divenuto tra i pittori pi\u00f9 apprezzati d'Inghilterra e d'Europa. Ritrasse numerose volte sia re Giorgio IV, sia la regina Carolina, tra le sue maggiori estimatrici. Si dice persino che Lawrence fosse l'amante della regina.\nMalgrado la fama, Lawrence era oberato dai debiti e nel 1796 Francis Mackenzie, I barone Seaforth, uno dei suoi protettori, pag\u00f2 la cifra di 1000 sterline ai suoi creditori. Nel 1815 il re lo fece baronetto e nel 1818 Lawrence si port\u00f2 ad Aquisgrana, per ritrarre le grandi personalit\u00e0 che vi giungevano per partecipare al congresso. In seguito ebbe modo di visitare anche Vienna e Roma, dove fu sempre accolto con tutti gli onori. Tornato in Inghilterra nel 1820, ottenne l'incarico di Presidente della Royal Academy, lasciato vacante da Benjamin West. Lawrence non si spos\u00f2 mai e mor\u00ec nel 1830. Suo successore come Primo Pittore fu lo scozzese David Wilkie."}
{"id": "2322350", "revid": "121836", "url": "https://it.wikipedia.org/wiki?curid=2322350", "title": "Sir Thomas Lawrence", "text": ""}
{"id": "2322354", "revid": "599013", "url": "https://it.wikipedia.org/wiki?curid=2322354", "title": "Timo Helbling", "text": "Statistiche.\n\"Statistiche aggiornate a luglio 2011.\""}
{"id": "2322355", "revid": "767487", "url": "https://it.wikipedia.org/wiki?curid=2322355", "title": "Veer-Zaara", "text": "Veer-Zaara (Hindi: \u0935\u0940\u0930-\u091c\u093c\u093e\u0930\u093e, Urdu: \u0648\u06cc\u0631 \u0632\u0627\u0631\u0627) \u00e8 un film indiano di Bollywood del 2004, diretto da Yash Chopra. I ruoli principali sono interpretati da Shah Rukh Khan, Preity Zinta e Rani Mukherjee. Anche Amitabh Bachchan e Hema Malini compaiono in alcune scene del film.\nIl film \u00e8 stato il maggior successo bollywoodiano della stagione, sia in India che nel resto del mondo, guadagnando oltre 750 milioni di rupie e ottenendo un discreto successo in alcuni festival internazionali (tra cui il Festival di Berlino). Ha vinto, inoltre, diversi premi cinematografici, tra cui il premio per il miglior film al Filmfare Awards, l'equivalente indiano degli Oscar.\nTrama.\nAmbientato sullo sfondo del conflitto tra India e Pakistan, il film racconta la sfortunata storia d'amore tra un ufficiale dell'Indian Air Force, Veer Pratap Singh, e una donna pakistana, Zaara Haayat Khan, separati contro la loro volont\u00e0 per oltre vent'anni. La maggior parte della storia \u00e8 rivelata tramite flashback: si tratta dei ricordi che Veer Pratap Singh, rinchiuso in una prigione pachistana, racconta all'avvocato Saamiya Siddiqui. L'avvocato, commossa dalla storia, si impegner\u00e0 contro pregiudizi e storiche rivalit\u00e0 fino a consentire il ricongiungimento dei due."}
{"id": "2322363", "revid": "24443", "url": "https://it.wikipedia.org/wiki?curid=2322363", "title": "Lago Nero (Cesana)", "text": "Il lago Nero \u00e8 un lago alpino situato a 2070 metri s.l.m., nel comune di Cesana Torinese in provincia di Torino.\nGeografia.\nIl lago si trova ai piedi del Col Saurel, a pochi chilometri dal confine francese, ed \u00e8 raggiungibile attraverso una strada sterrata da Bousson e da Claviere. Non lontano dallo specchio d'acqua si trova un piccolo santuario, la \"Madonna del lago Nero\", e poco a monte del lago \u00e8 situato un rifugio chiamato Capanna Mautino, di propriet\u00e0 dello Sci Club Torino, che pu\u00f2 costituire un punto d'appoggio per l'accesso estivo o invernale alle cime della zona come il monte Corbioun, la Cima Fournier o la Cima Saurel.\nProtezione della natura.\nIl lago fa parte del SIC denominato \"Cima Fournier e Lago Nero\" (cod.IT1110058), di 639 ettari di superficie.."}
{"id": "2322365", "revid": "33689", "url": "https://it.wikipedia.org/wiki?curid=2322365", "title": "Pooyan", "text": " \u00e8 un videogioco arcade sparatutto sviluppato da Konami nel 1982. Nel gioco si controlla Mama, un maiale femmina che deve difendere i suoi figli da assalti di lupi. Ebbe un grande successo sia in Giappone sia all'estero e venne convertito per diversi home computer e console.\n\u00c8 il titolo d'esordio dell'autore Tokuro Fujiwara.\nModalit\u00e0 di gioco.\nIn \"Pooyan\" occorre colpire, con arco e frecce, il branco di lupi rapitori. La protagonista Mama \u00e8 dentro un ascensore a cestello issato da altri due maialini, che il giocatore manovra col joystick facendolo salire o scendere lungo il lato destro dello schermo.\nNei livelli dispari i lupi si calano dall'alto verso il basso tramite palloncini; nei livelli pari fanno il contrario, usando cio\u00e8 i palloncini per salire. In entrambi i casi tirano frutti a Mama, per eliminarla.\nLe frecce che Mama scaglia, illimitate, vengono sparate verso sinistra fino a un massimo di due alla volta e possono colpire i palloncini per far precipitare i lupi o anche cogliere la frutta al volo, mentre colpire direttamente i lupi non sortisce alcun effetto. Occasionalmente al di sopra dell'ascensore pu\u00f2 apparire un cosciotto arrosto, che se raccolto potr\u00e0 essere sparato - sia pure una volta sola - al posto delle frecce, facendo cadere tutti i lupi lungo la sua traiettoria curva.\nNei livelli dispari i lupi che riescono a toccare terra si posizionano poi in vari punti delle scale poste dietro l'ascensore, e possono riuscire ad azzannare direttamente la protagonista. Nei livelli pari invece essa rischia di rimanere uccisa se non avr\u00e0 impedito che almeno sette lupi riescano a raggiungere il piano pi\u00f9 alto, su cui si trova una grossa pietra: a quel punto il masso verr\u00e0 infatti gettato sull'ascensore. \nEsistono anche livelli bonus, dove si devono colpire frutti o dove si utilizzano solamente le munizioni speciali, ossia i cosciotti, al posto delle frecce.\nMusica.\nDurante i livelli dispari del gioco \u00e8 ascoltabile un adattamento dall'inizio del tema dell'\"Humoresque\" op.101 n.7 di Anton\u00edn Dvo\u0159\u00e1k."}
{"id": "2322372", "revid": "709406", "url": "https://it.wikipedia.org/wiki?curid=2322372", "title": "Testa galvanometrica", "text": "Per testa galvanometrica o scanner galvanometrico (in inglese galvo head o galvo scan head) si intende un dispositivo atto a deflettere un raggio laser su due dimensioni per proiettare figure o immagini.\nIl dispositivo \u00e8 generalmente costituito da due specchi montati su galvanometro in modo da ruotare su assi tra loro sghembi e tipicamente perpendicolari.\nA monte e/o a valle degli specchi possono esistere ottiche di focalizzazione fisse (in questo caso si parla di teste 2D) o motorizzate (nelle teste cosiddette 3D).\nIl comando degli specchi pu\u00f2 avvenire per mezzo di segnali analogici o digitali. In questo secondo caso \u00e8 spesso utilizzato un protocollo di comunicazione chiamato XY2-100.\nGli utilizzi pi\u00f9 comuni si hanno nel settore del packaging (marcatura di codici, lotti, date di scadenza, taglio etichette, eccetera) e dell'intrattenimento (proiezioni laser in occasione di feste o concerti)."}
{"id": "2322375", "revid": "436907", "url": "https://it.wikipedia.org/wiki?curid=2322375", "title": "What Evil Lurks", "text": "What Evil Lurks \u00e8 il primo EP del gruppo musicale britannico The Prodigy, pubblicato il 25 febbraio 1991 dalla XL Recordings.\nDescrizione.\nContiene quattro brani tratte da un demo di 10 tracce che Liam Howlett mand\u00f2 all'XL Recordings quando tent\u00f2 di ottenere un contratto. La versione originale di \"Everybody in the Place\" presente nell'EP differisce dalla versione pubblicata come singolo, nel quale \u00e8 presente la \"Fairground Version\".\nPubblicazione.\n\"What Evil Lurks\" \u00e8 stato distribuito in un numero limitato il 25 febbraio 1991, vendendo circa copie. Il 27 settembre 2004 l'EP \u00e8 stato ristampato in edizione limitata per celebrare il quindicesimo anniversario della XL Recordings."}
{"id": "2322376", "revid": "122539572", "url": "https://it.wikipedia.org/wiki?curid=2322376", "title": "Alda Mangini", "text": "Biografia.\nNata a Milano nel 1914, gi\u00e0 da adolescente insegu\u00ec il suo sogno di lavorare nello spettacolo: dotata di una bella voce da mezzosoprano, segu\u00ec corsi di canto, sino al debutto in piccole parti liriche in teatri romani, orientando poi il suo indirizzo artistico nelle compagnie di rivista della capitale, dove in poco tempo diventer\u00e0 una apprezzata soubrette, aiutata dalla sua naturale simpatia e brillante comunicativit\u00e0.\nAlla fine degli anni trenta recit\u00f2 in spettacoli radiofonici dell'EIAR, nella compagnia di Radio Roma. La sorella minore, Wilma Mangini, lavor\u00f2 anche lei per l'EIAR facendo parte del Trio Primavera, e recit\u00f2 in due pellicole.\nSubito dopo la guerra Alda Mangini fu scritturata per il primo film: \"Vanit\u00e0\", insieme a Walter Chiari. Successivamente sar\u00e0 accanto a Tot\u00f2 in numerose pellicole. Fu diretta da registi come Mattoli, Comencini, Steno, Monicelli, Soldati.\nAlda Mangini mor\u00ec a Roma il 19 luglio 1954, a 40 anni, di cancro. Aveva sposato il cantante Alfredo Clerici; dal matrimonio nacque un figlio, Dario. La Mangini \u00e8 sepolta presso il Cimitero del Verano, a Roma.\nIl suo ultimo film, \"La romana\", usc\u00ec postumo."}
{"id": "2322380", "revid": "109042284", "url": "https://it.wikipedia.org/wiki?curid=2322380", "title": "Lady, Be Good", "text": "Lady, Be Good (qualche volta presentato con un punto esclamativo) \u00e8 il titolo di un musical di Broadway scritto da Guy Bolton e Fred Thompson, con musiche di George ed Ira Gershwin. Debutt\u00f2 al Liberty Theatre il 1\u00ba dicembre 1924.\nSi tratta di una commedia musicale su un fratello e una sorella che sono rimasti senza soldi e cercano di sacrificarsi per salvarsi l'un l'altra. Inizialmente ebbe come protagonisti i fratello e sorella Fred Astaire ed Adele Astaire con Walter Catlett e Cliff Edwards. Nella versione originale and\u00f2 in scena 330 volte.\nLa canzone pi\u00f9 famosa dello spettacolo era \"Oh, Lady be Good!\".\nAll'Empire Theatre di Londra la prima \u00e8 stata il 14 aprile 1926 con i fratelli Astaire arrivando a 326 recite.\nCon questo titolo furono prodotti due film: muto nel 1928 e sonoro nel 1941 con protagonista Eleanor Powell. Nessuno era un vero adattamento dello spettacolo teatrale, sebbene le canzoni \"Oh, Lady Be Good!\" e \"Fascinating Rhythm\" risuonassero nel film con la Powell.\n\"Oh, Lady be Good!\" nel 1925 arriva seconda in classifica con Paul Whiteman, nel 1939 viene eseguita anche da Count Basie ed \u00e8 presente nell'album \"The Astaire Story\" del 1953 premiato con il Grammy Hall of Fame Award 1999, nell'album Ella Fitzgerald Sings the George and Ira Gershwin Songbook del 1959 e da Mel Torm\u00e9 con Buddy Rich nell'album Together Again: For the First Time del 1978.\n\"Fascinating Rhythm\" \u00e8 contenuta nell'album \"Gershwin Live!\" di Sarah Vaughan con la Los Angeles Philharmonic Orchestra diretta da Michael Tilson Thomas del 1982 premiato con il Grammy Award for Best Jazz Vocal Performance, Female 1983.\nNumeri musicali.\nAtto I\nAtto II"}
{"id": "2322384", "revid": "131358", "url": "https://it.wikipedia.org/wiki?curid=2322384", "title": "Kryl'ja Sovetov", "text": ""}
{"id": "2322385", "revid": "686936", "url": "https://it.wikipedia.org/wiki?curid=2322385", "title": "Franchise tag", "text": "Il termine franchise tag, usato nella National Football League, indica la designazione che una squadra pu\u00f2 assegnare prima dell'inizio della stagione ad un singolo giocatore.\nSe il tag \u00e8 esclusivo (in inglese: franchise tag) il giocatore, che sarebbe altrimenti finito nella lista dei free agent, viene tolto da tale lista e nessuna altra squadra pu\u00f2 richiederlo per l'intero periodo delle trattative di mercato.\nSe il tag \u00e8 non esclusivo (in inglese: transition tag) il giocatore pu\u00f2 comunque essere contattato da altre squadre ma a quel punto la squadra di provenienza pu\u00f2 decidere se eguagliare l'offerta e quindi tenersi il giocatore o se rinunciare guadagnando la prima scelta del team a cui andr\u00e0 il giocatore per i draft dei due anni successivi\nLa squadra che fa questa scelta si impegna a pagare al giocatore uno stipendio pari alla media dei cinque pi\u00f9 alti stipendi pagati ai giocatori del suo stesso ruolo. I pi\u00f9 pagati sono solitamente i quarterback."}
{"id": "2322393", "revid": "24443", "url": "https://it.wikipedia.org/wiki?curid=2322393", "title": "Bortelhorn", "text": ""}
{"id": "2322394", "revid": "436907", "url": "https://it.wikipedia.org/wiki?curid=2322394", "title": "Liam Howlett", "text": "Biografia.\nPrimi anni.\nHowlett impar\u00f2 a suonare musica classica al pianoforte fin da bambino. Dalla seconda meta degli anni ottanta cominci\u00f2 ad interessarsi all'hip hop, impar\u00f2 la break dance e divenne il DJ della sua prima band, i Cut to Kill. In seguito cominci\u00f2 a comporre la propria musica. Quando lasci\u00f2 il gruppo cominci\u00f2 ad interessarsi della musica elettronica ed al mondo dei rave quando partecip\u00f2, a 18 anni al suo primo rave, nell'Essex. Inizi\u00f2 a produrre le prime tracce nel suo studio casalingo nel 1988.\nThe Prodigy.\nNel 1990 fond\u00f2 i The Prodigy insieme ai ballerini Keith Flint e Leeroy Thornhill. Il nome scelto per il gruppo deriva da un sintetizzatore chiamato Moog Prodigy che Howlett utilizz\u00f2 per comporre. Firm\u00f2 il suo primo contratto con l'etichetta britannica XL Recordings nel 1991, dopo aver fatto ascoltare alcune tracce al capo dell'XL Nick Halkes, e pubblic\u00f2 il singolo di debutto \"Charly\".\nNel 1998 fu offerta all'artista la possibilit\u00e0 di esibirsi in un mix nella trasmissione radio di Marie Anne Hobbs. Il materiale fu la base dell'album \"The Dirtchamber Sessions Volume One\". Alla fine del gennaio 2006 partecip\u00f2 alla compilation \"Back to Mine\". La compilation includeva alcune delle canzoni preferite da Liam, compresa una nuova canzone chiamata \"Wake the Fuck Up\", che fu realizzata come introduzione durante i concerti dei Prodigy nell'autunno/inverno del 2005/2006.\nVita personale.\nIl 6 giugno 2002 sposa un membro delle All Saints, Natalie Appleton. Il loro figlio, Ace Billy, nasce il 2 marzo 2004."}
{"id": "2322395", "revid": "643662", "url": "https://it.wikipedia.org/wiki?curid=2322395", "title": "Krylya Sovetov (disambigua)", "text": "Col nome di Krylya Sovetov o Kryl'ja Sovetov ( cio\u00e8 \"ali del soviet\") sono comunemente indicate diverse societ\u00e0 sportive russe:"}
{"id": "2322397", "revid": "24443", "url": "https://it.wikipedia.org/wiki?curid=2322397", "title": "Ofenhorn", "text": ""}
{"id": "2322403", "revid": "1573940", "url": "https://it.wikipedia.org/wiki?curid=2322403", "title": "Littorinimorpha", "text": "Littorinimorpha \u00e8 un grande ordine di molluschi gasteropodi della sottoclasse Caenogastropoda. Comprende specie sia terrestri che marine che di acqua dolce.\nTassonomia.\nL'ordine comprende le seguenti superfamiglie e famiglie:"}
{"id": "2322409", "revid": "16758", "url": "https://it.wikipedia.org/wiki?curid=2322409", "title": "Campionato di hockey su ghiaccio dell'Unione Sovietica", "text": ""}
{"id": "2322419", "revid": "287204", "url": "https://it.wikipedia.org/wiki?curid=2322419", "title": "Gajendragarh", "text": " \nGajendragarh (o Gajendragad) \u00e8 una citt\u00e0 dell'India di 28.227 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 43' 60 N e 75\u00b0 58' 60 E e ha un'altitudine di 642 .\nSociet\u00e0.\nEvoluzione demografica.\nAl censimento del 2001 la popolazione di Gajendragarh assommava a 28.227 persone, delle quali 14.360 maschi e 13.867 femmine. I bambini di et\u00e0 inferiore o uguale ai sei anni assommavano a 3.970, dei quali 2.016 maschi e 1.954 femmine. Infine, coloro che erano in grado di saper almeno leggere e scrivere erano 17.582, dei quali 10.578 maschi e 7.004 femmine."}
{"id": "2322420", "revid": "767487", "url": "https://it.wikipedia.org/wiki?curid=2322420", "title": "Punta del Sabbione", "text": "La Punta del Sabbione (3.182\u00a0 - \"Hohsandhorn\" in tedesco) \u00e8 una montagna delle Alpi del Monte Leone e del San Gottardo (nelle Alpi Lepontine).\nDescrizione.\nSi trova lungo la linea di confine tra l'Italia e la Svizzera, tra il Canton Vallese e il Piemonte. Si pu\u00f2 salire sulla vetta partendo da Riale in Val Formazza."}
{"id": "2322421", "revid": "24443", "url": "https://it.wikipedia.org/wiki?curid=2322421", "title": "Hohsandhorn", "text": ""}
{"id": "2322423", "revid": "287204", "url": "https://it.wikipedia.org/wiki?curid=2322423", "title": "Gangawati", "text": " \nGangawati (o Gangavati) \u00e8 una citt\u00e0 dell'India di 93.249 abitanti, situata nel distretto di Koppal, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 25' 60 N e 76\u00b0 31' 60 E e ha un'altitudine di 405 .\nSociet\u00e0.\nEvoluzione demografica.\nAl censimento del 2001 la popolazione di Gangawati assommava a 93.249 persone, delle quali 47.202 maschi e 46.047 femmine. I bambini di et\u00e0 inferiore o uguale ai sei anni assommavano a 13.673, dei quali 6.997 maschi e 6.676 femmine. Infine, coloro che erano in grado di saper almeno leggere e scrivere erano 53.529, dei quali 31.461 maschi e 22.068 femmine."}
{"id": "2322427", "revid": "5456", "url": "https://it.wikipedia.org/wiki?curid=2322427", "title": "Lady, Be Good!", "text": ""}
{"id": "2322428", "revid": "599013", "url": "https://it.wikipedia.org/wiki?curid=2322428", "title": "Julien Vauclair", "text": "Statistiche.\n\"Statistiche aggiornate a luglio 2012.\""}
{"id": "2322429", "revid": "775372", "url": "https://it.wikipedia.org/wiki?curid=2322429", "title": "Campionato di hockey su ghiaccio della Comunit\u00e0 degli Stati Indipendenti", "text": "Il Campionato di hockey su ghiaccio della Comunit\u00e0 degli Stati Indipendenti (noto anche come International Hockey League (IHL) per la denominazione assunta nel 1992-1993, di fatto il primo campionato della CSI) soppiant\u00f2 il campionato di hockey su ghiaccio dell'Unione Sovietica quando l'URSS si dissolse a cavallo fra il dicembre 1991 ed il gennaio 1992. Dur\u00f2 fino al 1995-1996 e dava il titolo di campione della CSI (rus.: \"\u0427\u0435\u043c\u043f\u0438\u043e\u043d\u0430\u0442 \u0421\u041d\u0413\"). Fu soppiantato dalla Superleague russa.\nIl campionato ha - nella sua breve vita - cambiato pi\u00f9 volte denominazione ufficiale: Lega Nazionale della CSI (1991-1992), Lega internazionale della CSI (1992-1993) e Lega interstatale russa (dal 1993-1994 al 1995-1996).\nAlbo d'oro.\nIl campionato fu vinto per due volte dall'HC Dinamo Mosca (tre volte se si considera la stagione 1991/92), squadra che aveva gi\u00e0 vinto le ultime edizioni del campionato sovietico, e due dall'HC Lada Togliatti: La squadra di Togliattigrad fu la prima squadra non moscovita ad aggiudicarsi il massimo titolo dell'hockey su ghiaccio russo.\nInoltre, oltre al titolo di campione della CSI, per due anni \u00e8 stata assegnata anche una coppa."}
{"id": "2322430", "revid": "16758", "url": "https://it.wikipedia.org/wiki?curid=2322430", "title": "Campionato di hockey su ghiaccio della CSI", "text": ""}
{"id": "2322431", "revid": "16758", "url": "https://it.wikipedia.org/wiki?curid=2322431", "title": "Campionato della CSI (hockey su ghiaccio)", "text": ""}
{"id": "2322433", "revid": "767487", "url": "https://it.wikipedia.org/wiki?curid=2322433", "title": "Medina (Misamis Oriental)", "text": "Medina \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nMedina \u00e8 formata da 19 baranggay:"}
{"id": "2322436", "revid": "10431", "url": "https://it.wikipedia.org/wiki?curid=2322436", "title": "Chew Bahir", "text": "Il Chew Bahir, detto anche Lago Stefania, \u00e8 un lago dell'Etiopia meridionale, al confine col Kenya.\nFu scoperto dall'esploratore S\u00e1muel Teleki nel 1888 e visitato da Vittorio Bottego nel 1896.\nIl lago copriva originariamente una estensione di circa 500\u00a0km\u00b2; ora \u00e8 una vasta distesa di fango salato con un'area coperta da acque non superiore a 25\u00a0km\u00b2.\nImmissario principale \u00e8 il fiume Galana che \u00e8 a regime torrentizio e non riesce con il suo contributo di acque a contrastare la fortissima evaporazione. Il lago Stefania \u00e8, infatti, posto a circa 550\u00a0m s.l.m. in zona di alte temperature."}
{"id": "2322437", "revid": "767487", "url": "https://it.wikipedia.org/wiki?curid=2322437", "title": "Naawan", "text": "Naawan \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nNaawan \u00e8 formata da 10 baranggay:"}
{"id": "2322439", "revid": "466539", "url": "https://it.wikipedia.org/wiki?curid=2322439", "title": "Lorain (Ohio)", "text": "Lorain \u00e8 una citt\u00e0 degli Stati Uniti d'America, capoluogo della contea omonima, nello Stato dell'Ohio.\nSituata nel nord-est dello Stato, sulle sponde del Lago Erie, alla foce del fiume Black River, \u00e8 la citt\u00e0 natale del musicista Jason Molina e della scrittrice Toni Morrison."}
{"id": "2322441", "revid": "300067", "url": "https://it.wikipedia.org/wiki?curid=2322441", "title": "Gordan Firi\u0107", "text": ""}
{"id": "2322442", "revid": "767487", "url": "https://it.wikipedia.org/wiki?curid=2322442", "title": "Opol", "text": "Opol \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nOpol \u00e8 formata da 14 baranggay:"}
{"id": "2322443", "revid": "42337", "url": "https://it.wikipedia.org/wiki?curid=2322443", "title": "Ius naturale", "text": ""}
{"id": "2322447", "revid": "66387", "url": "https://it.wikipedia.org/wiki?curid=2322447", "title": "Strato limite (fluidodinamica)", "text": ""}
{"id": "2322452", "revid": "183694", "url": "https://it.wikipedia.org/wiki?curid=2322452", "title": "Venere e Adone (Tiziano Madrid)", "text": "Venere e Adone \u00e8 un dipinto a olio su tela (186x207 cm) realizzato nel 1553 dal pittore italiano Tiziano Vecellio.\n\u00c8 conservato nel Museo del Prado di Madrid.\nDi questo soggetto Tiziano dipinse nel tempo pi\u00f9 versioni. Questa, eseguita per Filippo II di Spagna nel 1553, \u00e8 la prima.\nStoria.\nRientrato a Venezia, nell'ottobre 1548, da Augusta, Tiziano si trova in uno snodo importante della sua vita e della sua carriera artistica. A partire dagli anni cinquanta, infatti, l'artista lavorer\u00e0 sempre meno e in opere di sempre minore importanza per la sua citt\u00e0. Va negata, pertanto, l'opinione tradizionale secondo la quale il pittore avrebbe dominato la scena artistica e politica veneziana per tutta la vita.\nL'attivit\u00e0 del pittore viene infatti assorbita progressivamente prima dalle commissioni di Carlo V e, successivamente, da quelle di Filippo II, che non era un \"mecenate\", ma un abile collezionista. Dopo la \"Danae\", inviata in occasione delle nozze regali con Maria Tudor del 25 luglio 1554, Tiziano scrisse al re che, \u00abperch\u00e9 la Danae, che io mandai gi\u00e0 a vostra Maest\u00e0, si vedeva tutta dalla parte dinanzi, ho voluto in quest'altra poesia variare, e farle mostrare la contraria parte, acciocch\u00e9 riesca il camerino, dove hanno da stare, pi\u00f9 grazioso alla vista.\u00bb.\nI temi mitologici classici, per essere chiari, continuano ad essere di moda a Venezia, in quello scorcio di secolo: Andrea Schiavone, Paris Bordon, Jacopo Tintoretto, Paolo Veronese producono diverse tele ispirate a miti classici, in quegli anni. Tutti i dipinti di questo tipo di Tiziano vanno invece a Filippo, e quando esulano troppo dal gusto del tempo restano col pittore, frutto non gi\u00e0 di commissione ma di scelta consapevole e indipendente (comportamento del tutto eccezionale per l'epoca).\nIn verit\u00e0 il moto di intendere il mito da parte di Tiziano in questi anni \u2013 diversamente dal giovane Tiziano del \"Baccanale\" o del \"Bacco e Arianna\" \u2013 \u00e8 profondamente incompatibile con la cultura dominante dell'epoca. Nei suoi quadri l'artista trae l'amara conclusione che \u00e8 meglio per gli uomini non avere a che fare con gli dei, perch\u00e9 solo guai ne verranno: una meditazione malinconica sulla violenza delle antiche favole, delle \"poesie\", come l'artista le chiamava, che i nuovi dei o semidei del suo tempo non potevano comprendere: ottenevano semplicemente da altri delle rappresentazioni del mito pi\u00f9 conformiste e pi\u00f9 tranquillizzanti. Cos\u00ec, per esempio, Tintoretto poteva \u2013 e con gran successo \u2013 trasformare il pi\u00f9 famoso \"triangolo\" mitologico in \"pochade\".\nLo spunto per \"Venere e Adone\" \u00e8 raccontato da Ovidio: Adone cacciatore abbandona Venere e verr\u00e0 ucciso da un cinghiale inferocito. Il dipinto, spedito nel 1554 a Filippo II ed oggi al Prado ha avuto parecchie altre versioni, con o senza collaborazione della bottega.\nDescrizione.\n\u00c8 l'alba. Dopo una notte d'amore il cacciatore Adone prepara i cani e, lasciando Amore ancora addormentato, parte per la caccia, invano trattenuto dalla bella Venere.\nTiziano rappresenta un momento particolare della storia: l'abbandono di Venere, che torcendo il corpo, cerca di trattenere il giovane. La partenza \u00e8 favorita da Amore che dorme e dunque non pu\u00f2 nulla in quel momento. La conclusione inevitabile, cio\u00e8 la morte di Adone, non interessa l'artista, che invece vuole rappresentare la negativit\u00e0 della caccia, metafora della vita, soggetta ai capricci della fortuna e all'ingiustizia divina.\n\u00c8 dunque un punto, questo della fuga di Adone, non narrato da Ovidio e dalla tradizione, che Tiziano inventa del tutto: non \u00e8 pi\u00f9 Venere che parte ma Adone che preferisce la caccia; in tal modo viene accentuata la decisione tragica di partire per la caccia e il tentativo di Venere di trattenerlo; questa \"licenza\" fu criticata anche da Borghini nel \"Riposo\".\nTutta la scena, con Adone che guarda senza guardare, l'anfora \u2013 segno della \"voluptas\" \u2013 rovesciata a terra, Amore addormentato che ha ancora in mano la freccia della passione, fa pensare ad una realt\u00e0 di erotismo non consumato o almeno interrotto.\nLa postura molto particolare di Venere ha fatto pensare ad una famosa serie di rilievi nota col nome di \"Letto di Policleto\". Mentre per\u00f2 la parte superiore del corpo \u00e8 resa con naturalismo e proporzioni perfette, bacino e gambe sembrano sproporzionate ed eccessivamente pesanti su fianchi e cosce."}
{"id": "2322454", "revid": "266224", "url": "https://it.wikipedia.org/wiki?curid=2322454", "title": "WMG", "text": ""}
{"id": "2322455", "revid": "767487", "url": "https://it.wikipedia.org/wiki?curid=2322455", "title": "Salay", "text": "Salay \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nSalay \u00e8 formata da 18 baranggay:"}
{"id": "2322462", "revid": "320578", "url": "https://it.wikipedia.org/wiki?curid=2322462", "title": "Museo nazionale d'arte orientale", "text": ""}
{"id": "2322467", "revid": "767487", "url": "https://it.wikipedia.org/wiki?curid=2322467", "title": "Sugbongcogon", "text": "Sugbongcogon \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nSugbongcogon \u00e8 formata da 10 baranggay:"}
{"id": "2322468", "revid": "66387", "url": "https://it.wikipedia.org/wiki?curid=2322468", "title": "Vittime del Dovere", "text": ""}
{"id": "2322471", "revid": "2134764", "url": "https://it.wikipedia.org/wiki?curid=2322471", "title": "Domenico Marcario", "text": ""}
{"id": "2322473", "revid": "254059", "url": "https://it.wikipedia.org/wiki?curid=2322473", "title": "Santa Cristina (Santa Cristina e Bissone)", "text": "Santa Cristina \u00e8 la sede del comune di Santa Cristina e Bissone (PV).\nStoria.\nIl paese di Santa Cristina si svilupp\u00f2 attorno al monastero, e nel 1164 \u00e8 citato nel diploma con cui Federico I concesse a Pavia la giurisdizione sull'Oltrep\u00f2, la Lomellina e la campagna pavese orientale, in cui si trova Santa Cristina. Fu sempre sotto la signoria feudale del Monastero, e fece parte della \"Campagna Sottana\" di Pavia. Dopo la soppressione del monastero, la signoria pass\u00f2 al Collegio Germanico.\nNel 1841 al comune di Santa Cristina fu unito quello di Bissone."}
{"id": "2322474", "revid": "767487", "url": "https://it.wikipedia.org/wiki?curid=2322474", "title": "Tagoloan (Misamis Oriental)", "text": "Tagoloan \u00e8 una municipalit\u00e0 di Terza classe delle Filippine, situata nella Provincia di Misamis Oriental, nella Regione del Mindanao Settentrionale.\nTagoloan \u00e8 formata da 10 baranggay:"}
{"id": "2322475", "revid": "256896", "url": "https://it.wikipedia.org/wiki?curid=2322475", "title": "Associazione Italiana vittime del terrorismo", "text": ""}
{"id": "2322478", "revid": "61051", "url": "https://it.wikipedia.org/wiki?curid=2322478", "title": "Haliotidae", "text": ""}
{"id": "2322486", "revid": "125339507", "url": "https://it.wikipedia.org/wiki?curid=2322486", "title": "Hongdu L-15 Lie Ying", "text": "L'Hongdu L-15 Lie Ying (\u730e\u9e70) \u00e8 un addestratore avanzato cinese di quarta generazione e mezza prodotto dalla Hongdu Aviation Industry Corporation. Per il progetto dell'aereo l'azienda cinese si \u00e8 avvalsa della collaborazione dell'azienda aeronautica russa Yakovlev, infatti l'aeroplano cinese ha una forte somiglianza con addestratore avanzato Yakovlev Yak-130 (velivolo che presenta una filosofia progettuale simile all'Aermacchi M-346), del quale riunisce molte delle caratteristiche.\nStoria del progetto.\nIl progetto dell'L-15 vede la luce negli anni novanta, quando la Hongdu Aviation Industry Corporation inizi\u00f2, con la collaborazione dell'OKB Yakovlev, lo sviluppo di un nuovo addestratore avanzato in grado di addestrare i futuri piloti della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn K\u014dngj\u016bn (internazionalmente in lingua inglese identificata come PLAAF) e della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn Haijun Hangkongbing (internazionalmente PLANAF), rispettivamente la componente aerea e l'aviazione navale della marina militare dell'Esercito Popolare di Liberazione, che voleranno con i vari Sukhoi Su-27, Sukhoi Su-30, Chengdu J-10 e Shenyang J-11.\nIl capoprogettista dell'aereo \u00e8 l'ingegnere Zhang Hong (\u5f20\u5f18). Il prototipo ha effettuato il suo primo volo il 13 marzo 2006.\nIn Cina il Lie Ying \u00e8 il diretto rivale del Guizhou JL-9, con il quale concorre al programma per sostituire i numerosi FT-7P, la versione da addestramento avanzato del caccia Chengdu J-7 (variante del famoso MiG-21 Fishbed costruito su licenza in Cina).\nAttualmente, la Hongdu Aviation Industry Corporation sta conducendo una massiccia campagna promozionale al fine di \"piazzare\" il suo velivolo non solo sul mercato asiatico ma anche su quello internazionale."}
{"id": "2322487", "revid": "767487", "url": "https://it.wikipedia.org/wiki?curid=2322487", "title": "Talisayan", "text": "Talisayan \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nTalisayan \u00e8 formata da 18 baranggay:"}
{"id": "2322489", "revid": "2081013", "url": "https://it.wikipedia.org/wiki?curid=2322489", "title": "Adolfo Mussafia", "text": "Vita.\nIl padre \u2013 Giovanni Amedeo \u2013 fu rabbino della comunit\u00e0 ebraica di Spalato, cos\u00ec come il nonno. Dopo aver terminato il liceo nella sua citt\u00e0 natale, nel 1852 Adolfo Mussafia inizi\u00f2 gli studi di medicina all'Universit\u00e0 di Vienna, coltivando nel frattempo privatamente gli studi di filologia sui lavori di Friedrich Diez. Nel 1855 il comasco Giambattista Bolza - segretario del Ministero del Culto e della Pubblica Istruzione a Vienna - lo chiam\u00f2 all'incarico di lettore d'italiano all'universit\u00e0.\nLa maturazione scientifica dell'autodidatta Mussafia ebbe del prodigioso, tanto che nel 1860 venne nominato professore straordinario di filologia romanza. Lo stesso anno si convert\u00ec al cattolicesimo. Nel 1867 divenne professore ordinario. Dal 1857 al 1877 fu amanuense (\"Skriptor\") presso la Biblioteca di Corte, l'attuale Biblioteca Nazionale.\nEbbe una produzione scientifica ricchissima, nonostante una grave malattia che lo colp\u00ec nel 1867 e che lo afflisse fino alla morte.\nFu una personalit\u00e0 di notevole spicco nel mondo culturale e politico austriaco: venne eletto alla Camera Alta (\"Herrenhaus\") dell'Impero e da qui caldeggi\u00f2 sul finire del secolo l'istituzione di un'universit\u00e0 in lingua italiana a Trieste.\nAi primi del XX secolo le tendenze irredentistiche della componente italiana dell'Impero si fecero pi\u00f9 forti, e al Mussafia venne fatto divieto di svolgere una parte del suo insegnamento in italiano, una consuetudine invalsa dagli anni in cui era lettore della lingua e mantenuta \"limitatamente al corso di letteratura italiana (che era) solito svolgere ogni semestre\".\nIl 10 luglio 1883 fu eletto socio dell'Accademia della Crusca.\nDa Adolfo Mussafia nacque una vera e propria scuola di filologia romanza, e molteplici furono i suoi studenti che intrapresero degli studi significativi, seguendo il solco del loro maestro. Fra i giovani che frequentarono le sue lezioni, \u00e8 da ricordare il poeta Hugo von Hofmannsthal, che fra il 1896 e il 1898 segu\u00ec due corsi di letture dantesche, una serie di lezioni intitolate \"Grammatica storica dell'italiano\" ed un seminario sulla \"Lettura e interpretazione di scritti italiani del XIII secolo\". Nonch\u00e9 il linguista rovignese Antonio Ive, autore di un fondamentale contributo alla riscoperta e allo studio delle parlate istriote ed in seguito ordinario presso l'Universit\u00e0 di Graz della medesima cattedra del Mussafia.\nDi Mussafia \u00e8 da ricordare il carteggio con Graziadio Isaia Ascoli e le sue molteplici relazioni col mondo culturale dell'Ottocento italiano. Fra gli innumerevoli titoli ed onorificenze ricevute, Mussafia fu membro dell'Istituto veneto di scienze, lettere ed arti di Venezia e dell'Istituto lombardo di scienze, lettere ed arti di Milano.\nAlla ricerca di un clima pi\u00f9 adeguato per la sua salute, Mussafia nel 1903 si trasfer\u00ec a Firenze, ove mor\u00ec il 7 giugno 1905.\nIl rapporto con la Dalmazia.\nPur avendo vissuto gran parte della propria vita lontano dalla Dalmazia, Mussafia rimase sempre legatissimo alla sua Spalato. Estremamente munifico, don\u00f2 per anni parte dei propri guadagni in opere di beneficenza per i poveri spalatini, sovvenzionando costantemente la locale scuola italiana. In un articolo su \"Il plurale dei nomi di citt\u00e0, luoghi e villaggi\" scrisse \"Io, che la piccola citt\u00e0 che mi vide nascere amo di affetto, immagino Roma antichissima, ricca de' monumenti di una gloria di secoli, e la magnificenza sua e de' suoi tempi, riproduco e ripeto nella mia mente, e mi formo l'idea di Roma ben dieci volte, e mi esprimo: 'Ho pi\u00f9 cara Spalato mia che non dieci Rome'\".\nStudioso della storia e della letteratura delle sue terre, scrisse il capitolo riguardante la letteratura italiana della Dalmazia (\"Italienische Literatur\") nel volume \"Dalmatien\" (Dalmazia) dell'opera enciclopedica \"Die \u00f6sterreichisch-ungarische Monarchie in Wort und Bild\" pubblicata sotto gli auspici della casa imperiale.\nPrincipali contributi scientifici.\nLa produzione di Mussafia fu enorme: centinaia di volumi, articoli e scritti vari. In particolare si ricordano gli studi:\nOpere principali.\nAdolfo Mussafia pubblic\u00f2 oltre 350 scritti, il cui elenco completo si trova in:\nFra di essi, si ricordano soprattutto (in ordine di pubblicazione):\nArchivio personale.\nLa Biblioteca Umanistica dell'Universit\u00e0 degli studi di Firenze conserva il Fondo Adolfo Mussafia con le carte personali , raccolte in 15 cartelle, che comprendono carteggi, materiali preparatori delle attivit\u00e0 didattiche, appunti per ricerche e conferenze di linguistica e fonetica, estratti di riviste scientifiche, documenti riferibili alla sua partecipazione alla Camera Alta austriaca, ritagli di giornale . Il Fondo archivistico \u00e8 stato donato all'Ateneo fiorentino nel 1925 da Pio Rajna, al quale la vedova di Mussafia lo aveva dato in legato."}
{"id": "2322491", "revid": "99603271", "url": "https://it.wikipedia.org/wiki?curid=2322491", "title": "Bissone (Santa Cristina e Bissone)", "text": "Bissone \u00e8 una frazione del comune di Santa Cristina e Bissone (PV).\nStoria.\nGi\u00e0 piccolo comune della Campagna Sottana, era feudo dal 1450 dei Borromeo, poi dei Visconti Borromeo e dal 1751 dei Litta Borromeo Arese.\nNel 1841 il comune fu unito a quello di Santa Cristina; nel 1863 il nuovo ente prese il nome di Santa Cristina e Bissone."}
{"id": "2322492", "revid": "486946", "url": "https://it.wikipedia.org/wiki?curid=2322492", "title": "Haliotis lamellosa", "text": ""}
{"id": "2322495", "revid": "24398", "url": "https://it.wikipedia.org/wiki?curid=2322495", "title": "RHC", "text": ""}
{"id": "2322496", "revid": "24398", "url": "https://it.wikipedia.org/wiki?curid=2322496", "title": "Radio Havana Cuba", "text": ""}
{"id": "2322497", "revid": "767487", "url": "https://it.wikipedia.org/wiki?curid=2322497", "title": "Frazer Richardson", "text": "Carriera.\nCon la maglia del Leeds United ha giocato in Coppa UEFA."}
{"id": "2322498", "revid": "125686884", "url": "https://it.wikipedia.org/wiki?curid=2322498", "title": "Episodi di Phineas e Ferb (prima stagione)", "text": "Gli episodi della prima stagione di \"Phineas e Ferb\" sono andati in onda su Disney Channel dal 27 settembre 2007 al 29 aprile 2009. In chiaro la prima stagione \u00e8 trasmessa da Rai 2. C'\u00e8 da far nota che alcuni episodi della prima stagione sono andati in onda prima su Rai 2 e solo dopo alcuni mesi su Disney Channel.\nIn Italia, questa stagione era stata proposta in , adattata con la tecnica del pan &amp; scan, ma, a seguito del passaggio al formato di Disney Channel nell'ottobre 2011, la stagione \u00e8 stata riproposta nel formato originale; ci\u00f2 \u00e8 stato fatto anche in chiaro, su Rai 2, dall'aprile 2012.\nLe montagne russe.\nPhineas e Ferb decidono di costruire delle giganti montagne russe nel loro giardino e invitano tutti i loro amici a provarle. Candace decide di avvisare la mamma, ma questa non le crede. Nel frattempo Perry cerca di fermare il perfido dottor Doofenshmirtz nel tentativo di controllare la rotazione del pianeta Terra. Perry riesce a fermare il terribile Doofenshmirtz perch\u00e9 il piano \u00e8 andato storto.\nOcchio alla testa, Candace!\nPer il compleanno di Candace, i due fratelli sono indecisi sul regalo da fare alla loro sorellina. Decidono allora di scolpire la testa di Candace sul Monte Rushmore, anche se ancora una volta non si fermer\u00e0 nel tentativo di farli beccare dalla mamma. Perry nel frattempo deve impedire a Doofenshmirtz di fargli scavare un tunnel sotterraneo che lo conduca fino in Cina.\nLa Festa in spiaggia del terrore.\nL'estate e il caldo si fanno sentire sempre di pi\u00f9: Phineas e Ferb decidono di mettere su una grande spiaggia dove invitare chiunque voglia divertirsi, occasione per Candace di stare con il suo amato Jeremy. Intanto all'Agente P \u00e8 stato ordinato di fermare Doofenshmirtz, questa volta sembra voglia eliminare tutti gli gnomi del mondo, poich\u00e9 perseguitato da brutti ricordi legati alla sua infanzia.\nIl piano non riesce e tutti i nanetti piovono dal cielo.\nA tutto gas!\nI ragazzi decidono di trasformare la macchina della loro mamma in una automobile telecomandata per partecipare a una gara di corse automobilistiche. Nonostante Candace voglia beccarli in flagrante, ogni tentativo sembra risultare piuttosto inutile. Ancora una volta Perry si ritrover\u00e0 a combattere contro il terrificante Doofenshmirtz, sempre pronto a farla franca.\nUn mostro di attrice.\nCandace viene presa per la parte di protagonista in un film. Nemmeno il tempo di prepararsi che scopre subito che i registi del film non sono altro che Phineas e Ferb, che durante le prove le rendono la parte impossibile da interpretare; come se non bastasse i due hanno nel frattempo anche cambiato l'intero copione del film e anche il titolo \"La maledizione del mostro della principessa\". Questa volta Doofenshmirtz ha inventato un acceleratore di et\u00e0 per stagionare il suo formaggio, ma il raggio della sua macchina colpisce sia lui che Perry, dando vita ad un insieme di scene imbarazzanti.\nAbbasso i bulli.\nDurante un pomeriggio in gelateria, Phineas fa cadere il suo cono gelato sui pantaloni di Buford scatenando l'ira del bullo di turno. Buford decide quindi di sfidare Phineas a un torneo di pollicione, che finir\u00e0 con un risultato piuttosto bizzarro. Intanto Doofenshmirtz ha costruito una macchina ipnotizzatrice per controllare le menti delle persone e costringerle a festeggiare il compleanno dello scienziato.\nPhinedroidi e Ferbot.\nI ragazzi clonano se stessi creando dei Phinedroidi e Ferbot (dei robot) per poter completare pi\u00f9 progetti nello stesso momento. Per errore verr\u00e0 creata anche una versione robotica di Candace, che causer\u00e0 delle situazioni non poco imbarazzanti.\nTop model per un minuto.\nCandace vuole a tutti i costi diventare una supermodella, ma non sa che nel frattempo i suoi fratellini stanno creando una linea d'abiti intitolata \"\u00c8 sempre estate\" che verr\u00e0 copiata da un famoso stilista e diverr\u00e0 un successo, anche se per un tempo limitatissimo. Nel frattempo Doofenshmirtz decide di costruire una macchina per clonare s\u00e9 stesso e toccher\u00e0 nuovamente all'Agente P fermarlo.\nVita da cowboy.\nDoofenshmirtz decide di liberare migliaia di termiti per distruggere tutto il legno presente a Danville. Intanto Phineas e Ferb, insieme alla loro amica Isabella, devono cercare di calmare una mandria di bovini impazzita che vaga per tutta la citt\u00e0, in seguito alla rottura della staccionata dove risiedevano, causata dalle termiti.\nEsverno o instate?\nI ragazzi usano la macchina del gelato del loro pap\u00e0 per creare un paradiso invernale dove rinfrescarsi dalla cocente estate. Una nuova occasione per Candace di stare con il suo amato Jeremy, che per\u00f2 sembra gi\u00e0 avere una buona compagnia. Nel frattempo Doofenshmirtz cerca di far sciogliere del cioccolato con dei raggi laser.\nMia sorella la mummia.\nI due fratelli decidono di andare insieme a tutta la famiglia al cinema in cui vi \u00e8 la proiezione di un interessante documentario dell'antico Egitto. Con l'occasione, affascinati dalle storie riguardanti il paese africano, decidono di cercare una mummia reale.\nUn errore di progettazione.\nPhineas e Ferb decidono di preparare una grande coppa di gelato per Isabella, la quale \u00e8 stata appena operata alle tonsille. Nel frattempo Doofenshmirtz decide di costruire a sua volta un potente laser spaziale sotto gli occhi della sua figlia Vanessa, che rimarr\u00e0 col pap\u00e0 per il fine settimana. Sar\u00e0 una occasione sia per Candace che per Vanessa di distruggere i piani dei loro rispettivi fratelli e pap\u00e0. Intanto sia la mamma di Phineas e Ferb, che l'ex compagna di Doofenshmirtz stanno frequentando un corso di cucina insieme; purtroppo i progetti vengono scambiati.\nGiocattoli per tutti.\nDopo averli provocati sul fatto che non siano in grado di costruire un giocattolo migliore di quello pi\u00f9 in voga al momento, lo Shimmy Jimmy, Phineas e Ferb inventano un personaggio inanimato \"Perry l'ornitorinco\" che non fa proprio nulla, ma che colpisce i dirigenti della Har D Har Toy. Cos\u00ec il loro giocattolo verr\u00e0 messo in vendita, anche se il successo avr\u00e0 breve durata.\nChi ha paura del Bigfoot?\nPhineas, Ferb e Candace fanno visita ai loro nonni sulla casa al lago che possiedono. Inizialmente i ragazzi vogliono spaventarla facendole credere che il Bigfoot esista veramente, ma la situazione poi si ribalta...\nCandace la sfascia tutto.\nI fratelli di Candace decidono di costruirle un monster truck per imparare a guidare la macchina, ma si ritrover\u00e0 presto coinvolta in un vero e proprio scontro tra i professionisti di monster truck.\nViaggio al centro di Candace.\nI ragazzi costruiscono un mini sottomarino per recuperare la cintura di Isabella, ingoiata per errore dal cane di questa. Sfortunatamente le cose non vanno per il verso giusto e Phineas e Ferb si ritroveranno dentro Candace e faranno di tutto per uscire dal corpo della loro sorella. C'\u00e8 solo un problema: mentre succede il tutto, Candace ha un importante appuntamento col suo amato Jeremy...\nViaggio nel tempo.\nPhineas e Ferb riparano una vecchia macchina del tempo malridotta. L'esperimento riesce e i due, insieme alla loro sorellina si ritrovano bloccati nella preistoria. Grazie all'aiuto della brillante Isabella, riusciranno a tornare nel presente. Nel frattempo Doofenshmirtz si ritrova ad avere un nuovo nemico, l'agente Panda, che sostituisce definitivamente l'agente P, causando per\u00f2 nel tenero ornitorinco un momento di depressione.\nProve schiaccianti.\nNei pressi della loro abitazione \u00e8 stata installata una telecamera contenente un disco, che Candace lo utilizza per poter incastrare definitivamente i fratelli. L'agente P, per\u00f2, scopre dal Maggiore Monogram che il disco ha registrato tutti i suoi spostamenti da agente segreto, la sua missione \u00e8 quella di portare all'O.S.B.A il disco e di confiscarlo, e ce la far\u00e0 grazie all'aiuto di Norman,l'uomo robot creato da Doofenshmirtz.\nRagazzi, rimettiamo insieme la band.\nPhineas e Ferb fanno in modo di rimettere insieme la band galeotta dai loro genitori, i Love H\u00e4ndel, in occasione del loro anniversario di matrimonio. Intanto Doofenshmirtz \u00e8 alle prese con i preparativi del sedicesimo compleanno di sua figlia e le organizza un party da bambina, ma il combattimento con l'Agente P. distrugge la sala della festa trasformandola in un ambiente decadente amato dai suoi amici emo.\nLotta tra casette.\nI ragazzi decidono di costruirsi una casetta sopra l'albero situato nel giardino della loro abitazione, e con l'occasione sistemano anche quella di Candace, da anni abbandonata al suo destino. Intanto Doofenshmirtz decide di ipnotizzare dei piccioni affinch\u00e9 questi sabotino una cerimonia in cui vi \u00e8 il tanto odiato fratello.\nLa ballata di Barbadura.\nDopo aver raccontato l'incredibile storia di Barbadura, (parodia del pirata Barbanera), il nonno incita Phineas e Ferb nel raggiungere un'isola in cui probabilmente vi \u00e8 un vecchio tesoro. Nel frattempo Candace pensa che Perry fosse un agente segreto \u00e8 andasse sullo scooter (vero) oppure un distruggi isola scambiato come un distributore di merendine (falso).\nAntichit\u00e0, che passione!\nPhineas e Ferb organizzano una grande gara di velocit\u00e0 con i carri dell'antica Grecia, nella quale a suo malgrado, si ritrover\u00e0 coinvolta anche la povera Candace. Intanto Doofenshmirtz ha costruito un gigante robot, Norman, che a prima vista sembra essere inoffensivo, ma in realt\u00e0 ha il compito di annientare Perry.\nBeccati!\nSempre pi\u00f9 afflitta del fatto che non riesce mai a cogliere in flagrante i loro due ingegnosi fratelli, Candace chiama la produzione di un nuovo reality show dal titolo \"Beccati!\" in cui la conduttrice aiuter\u00e0 Candace a beccare appunto Phineas e Ferb.\nMa un inconveniente \"distrugger\u00e0\" le sue speranze e le prove.\nIl compleanno della mamma.\nPer il compleanno della mamma Phineas e Ferb sembrano avere idee pi\u00f9 brillanti rispetto a quelle di Candace. Alla fine il duro lavoro di Candace verr\u00e0 per\u00f2 ricompensato proprio dai suoi due fratelli. Intanto Doofenshmirtz ha costruito una macchina che eliminer\u00e0, col suo laser, ogni cosa che lui detesta, toccher\u00e0 nuovamente a Perry sconfiggere il suo nemico.\nLa manovra della frusta.\nI ragazzi organizzano una gara di roller derby per la loro nonna, per testare la sua incredibile velocit\u00e0 contro la nonna di Jeremy, da sempre sua acerrima nemica. Ferb e Candace si schierano dalla parte della loro nonna, mentre Jeremy e la sua sorellina diabolica dalla parte della loro rispettiva nonna.\nLa miglior giornata del dolce far niente.\nPer la prima volta in assoluto Phineas e Ferb decidono di non fare proprio un bel niente. Ma nonostante ci\u00f2, Candace sospetta qualcosa e preoccupata che possa perdere il suo \"lavoro\" di spia, decide di provocare i suoi fratelli affinch\u00e9 questi costruiscano qualcosa di grandioso. Intanto Doofenshmirtz ha creato una macchina che fa diventare di un aspetto orribile qualunque cosa gli capita a tiro.\nIl mio ragazzo ha 27.000 anni.\nPhineas e Ferb riescono a recuperare il corpo ghiacciato di un cavernicolo che per\u00f2, senza volerlo, perdono di vista. A ritrovarlo, senza saperlo, sar\u00e0 Candace che crede in realt\u00e0 sia il suo amato Jeremy travestito da cavernicolo, visto che stava per partecipare ad una festa in maschera.\nDoofenshmirtz intanto vuole distruggere gli uomini vestiti da panini ambulanti che fanno pubblicit\u00e0 ai fast food.\nViaggio all'interno di Buford.\nQuando Biff, il pesciolino rosso di Buford, sparisce, i ragazzi decidono di ritrovarlo. Nel frattempo Doofenshmirtz cerca di salvare la sua reputazione di cattivo, dopo aver salvato accidentalmente un gatto che era in pericolo.\nPhineas e Ferb in punizione.\nCandace riesce finalmente a far beccare Phineas e Ferb facendo vedere alla madre la macchina che i ragazzi hanno trasformano nella \"macchina volante del futuro oggi\". Di conseguenza i due fratelli vengono mandati nella scuola/riformatorio \" Via il sorriso\" nella quale viene loro fatto il lavaggio del cervello. Alla fine si scopre che \u00e8 solo un incubo di Perry.\nTorneo medievale.\nMentre sono a fare visita ai nonni in Inghilterra Phineas e Ferb, organizzano un torneo medievale coinvolgendo un ragazzo del posto, di cui Candace si innamora. Durante il corso della gara Candace viene chiusa in una torre in attesa del salvataggio del ragazzo ma si incastra in una armatura e diventa il personaggio della leggenda del luogo il cavaliere nero inseguito dai cani.\nAlla fine Candace, come sempre, incolpa i fratelli delle sue sventure amorose.\nI giochi \"F\".\nPhineas e Ferb organizzano in uno stadio tanti giochi come il biliardino gigante per risolvere una questione tra Isabella e Buford su quale sesso sia migliore nello sport.\nLa cometa di Kermilian.\nTBA.\nMinigolf, maxipassione.\nI ragazzi sono tristi perch\u00e9 il minigolf di Danville \u00e8 chiuso, cos\u00ec decidono di costruirne uno. Candace, malata, chiede aiuto a Stacy per far beccare i suoi fratelli, ma essa si fa prendere dal gioco dimenticandosi il suo compito. Il Dottor D, intanto, nella sua casa vacanza, costruisce un inator per spedire le foglie nel giardino del suo vicino, ma...\nCome ornitorinco sembro pi\u00f9 grassa?\nPhineas e Ferb costruiscono un teletrasporto, ma Candace e Perry ci entrano insieme e si scambiano i corpi. Intanto arriva Jeremy e la ragazza, che non vuole farsi vedere in quello stato, chiede alla mamma di trattenerlo, ma essa gli racconta tutte le cose imbarazzanti di Candace.\nL'Agente P, dunque, si presenta dal Dottor D con il corpo di una adolescente. Lo scienziato, che pensa sia un travestimento, ha infatti rubato i pupazzi clown di un fast-food di Danville.\nAlla fine tutto torna alla normalit\u00e0, e ovviamente la mamma non vede il teletrasporto di Phineas e Ferb, perch\u00e9 rimpicciolito.\nIn viaggio con la band.\nCandace e Stacy vincono una giornata con il loro gruppo musicale preferito, le Betty. Ma, nel viaggio in pullman, le ragazze vengono trattate male. Intanto, Phineas e Ferb scoprono casualmente un'entrata segreta dell'Agente P; pensando di giocare agli agenti, vanno da Doof. Perry, avvisato, li anticipa e nasconde lo scienziato in uno sgabuzzino. Successivamente, i due fratelli, con l'aiuto di Perry, riescono a salvare il pullman delle Betty, che stava per precipitare. Le musiciste, pensando fosse stata Candace a salvarle, riacquistano fiduca e fanno cantare lei e Stacy sul palco. Perry riesce a riprendere i due fratelli sulla macchina volante e li fa precipitare nella piscina di Isabella. Ovviamente, la mamma crede solo al fatto del bagno in piscina, ma a Candace non importa.\nIl pescivendolo volante.\nIl nonno di Phineas e Ferb ha un sogno: tornare a essere \"Il pescivendolo volante\" come agli anni della sua giovent\u00f9. Uno spettacolo nel quale avrebbe voluto saltare un burrone, infatti, era iniziato a piovere. Riprov\u00f2 ma il risultato fu lo stesso. I due fratelli allora trasformano la vecchia moto del nonno, che la mamma aveva abito a lampada, e aggiungono un sidebar, per saltare il burrone, costruito nel loro giardino, insieme al nonno. Capito qual era il problema, ovvero l'inno, cos\u00ec triste da far piovere, riescono a saltare, anche se con qualche problema. Doofenshmirtz intanto vuole buttare della sabbia su un suo nemico, cosa che aveva subito nella sua giovent\u00f9. Lo scarpone che avrebbe dovuto far cadere il secchio di sabbia, per\u00f2, ribalta i camion di Phineas contenenti la terra scavata per fare il burrone, riversandola quindi nel dirupo. L'operazione si conclude quando il nonno vuole sentire il suo vecchio inno, facendo cos\u00ec piovere. La pioggia rif\u00e0 crescere l'erba e dunque, quando Candace prova a chiamare la mamma, non c'\u00e8 traccia del burrone.\nUno spavento che male ti fa?\nIsabella ha un brutto singhiozzo e Phineas per farglielo passare costruisce una casa di fantasmi. Candace \u00e8 invitata da Jeremy a casa sua ma la sua sorellina Susy rovina tutto prima che lei possa vederlo. Intanto, Perry scopre che Doofenshmirtz sta per far saltare in aria, con il suo Disintegratore, la casa del suo mentore, cosa che gli aveva chiesto prima di andare in prigione. Ma quando il conto alla rovescia parte, non trova pi\u00f9 le chiavi del suo jet (nascoste sotto il piede di Perry) e non esita a fare tutto quello che vuole pur di non lasciarci la pelle. Partendo, per\u00f2, carica sia Perry che il Disintegratore sul jet. Tornando a casa, intanto, Candace scopre la casa dei fantasmi, ma quando arriva la mamma, il jet di Doofenshmirtz afferra la casa. Phineas, rimane intrappolato in essa e si butta. Isabella lo prende al volo e li fa passare cos\u00ec il singhiozzo. Poi la costruzione dei fratelli ricade, ma a quel punto, il Disintegratore cade sul tetto di essa e arriva a 00:00. Alla fine Jeremy e Candace si scusano l'un l'altra e Isabella \u00e8 felice poich\u00e9 Phineas, per farle passare il singiozzo, l'ha riempita di attenzioni.\nIl mostro di Phineas e Ferbstein.\nUn acquazzone costringe Phineas e Ferb ad eliminare le attivit\u00e0 che avevano in programma. Per passare il tempo, nonno Reg. racconta una storia di un antenato di Ferb, Ferbgor, che aiutava un antico scienziato, il Dr. Phineastein, a creare un ornitorinco mostro gigante. Nel frattempo Doofenshmirtz, bloccato nel suo edificio con Perry, racconta una storia a proposito di un suo antenato, il dottor Jekyll Doofenshmirtz, che ha creato un distributore di bevande in grado di creare un drink che trasforma chiunque in un mostro.\nCandace e l'arte.\nTBA.\nAlla fiera della scienza.\nPhineas e Ferb devono aiutare Bajleet perch\u00e9 una persona gli dice che non fa cose perfette.\nNel frattempo Doof vuole partecipare a una fiera in cui ci sar\u00e0 Bajleet, vincendo con un gigantesco vulcano di bicarbonato di sodio perch\u00e9 ha sempre vinto.\nAlla fiera della scienza (un'altra storia).\nTBA.\nLa notte delle stelle cadenti.\nTBA."}
{"id": "2322499", "revid": "767487", "url": "https://it.wikipedia.org/wiki?curid=2322499", "title": "Villanueva (Misamis Oriental)", "text": "Villanueva \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nVillanueva \u00e8 formata da 11 baranggay:"}
{"id": "2322502", "revid": "1962269", "url": "https://it.wikipedia.org/wiki?curid=2322502", "title": "Vicino Orsini", "text": "Biografia.\nLa giovinezza.\nVicino Orsini nacque a Roma il 4 luglio del 1523 nella parrocchia di Santa Maria in Traspontina da Gian Corrado Orsini, signore di Bomarzo, del ramo di Mugnano, e da Clarice Orsini, figlia del cardinale Franciotto Orsini signore di Monterotondo. Non ci sono finora notizie sulla sua infanzia. Il testamento del padre del 1526 affid\u00f2 il tutorato dei figli minori Pierfrancesco e Maerbale al maggiore Girolamo ma gi\u00e0 due anni dopo le fonti cessarono di nominare Girolamo, probabilmente gi\u00e0 morto, e i bambini furono affidati al patronato dell'Abate di Farfa.\nNegli anni 1539/40 Vicino si trovava a Venezia dove frequent\u00f2 il circolo letterario legato all'editore Giolito che annoverava i poeti Giuseppe Betussi, Francesco Maria Molza e Franceschina Baffo. Il Betussi e la Baffo gli dedicheranno anche dei versi.\nNegli stessi anni a Venezia conobbe una giovane romana di cui si innamor\u00f2, Adriana dalla Roza.\nA causa di una rissa venne allontanato da Venezia e fece ritorno nel Lazio con Adriana. Nel 1541 era a Viterbo, dove assistette, come dedicatario, alla rappresentazione teatrale della \"Cangiaria\", commedia attribuita a Sacco da Viterbo, forse identificabile col medico Girolamo Sacchi.\nIl cardinale Alessandro Farnese il Giovane fu arbitro nel 1542 della fase finale della controversia ereditaria aperta alla morte di Gian Corrado fin dal 1535 ed assegn\u00f2 a Vicino i feudi di Bomarzo, Collepiccolo, Castelvecchio, Montenero e Mompeo, mentre il fratello Maerbale ricevette Chia, Penna, Giove, Collestatte, e Torreorsina. Maerbale decider\u00e0 di risiedere a Penna e Vicino a Bomarzo.\nIl matrimonio e la carriera militare.\nNel 1544 spos\u00f2 Giulia Farnese, figlia di Galeazzo, signore di Latera, imparentandosi cos\u00ec colla famiglia del cardinale Alessandro, al quale rester\u00e0 sempre legato, e quindi con l'allora pontefice Paolo III.\nA parte la sua dubbia partecipazione all'assedio di Perpignan, la carriera militare di Vicino inizi\u00f2 nel 1545 quando Paolo III lo volle fra i consulenti per la progettazione delle fortificazioni di Borgo, occasione in cui venne ricordato con Torquato Conti, signore di Poli, che diverr\u00e0 suo cognato, e in cui forse ebbe modo di conoscere Michelangelo.\nNel 1546 era al seguito delle truppe pontificie di rinforzo all'esercito dell'imperatore Carlo V nella guerra contro i principi protestanti riuniti nella lega di Smalcalda. Fatto prigioniero, fu liberato nel 1547, come testimonia la lapide del pozzo alla base della chiesa di Santa Maria Assunta a Bomarzo, fatto costruire da Giulia Farnese come voto per la liberazione del marito.\nSuccessivamente, segu\u00ec le sorti della politica farnesiana, in difficolt\u00e0 dopo la morte di Paolo III.\nNel 1552 era a Bomarzo,come attesta l'iscrizione situata nel Sacro Bosco, ma gi\u00e0 l'anno successivo si trovava al fianco d'Orazio Farnese, duca di Parma, e fratello del cardinale Alessandro, con cui partecip\u00f2 ad una fase del continuo scontro tra la Francia e l'Impero, dalla parte dei francesi. Nello stesso 1553, durante l'assedio di Hesdin dove i francesi erano asserragliati, Orazio Farnese venne ucciso e Vicino cadde prigioniero insieme con Torquato Conti e lo rester\u00e0 per circa due anni, riuscendo a rientrare a Bomarzo solo nel 1556, dopo la pace di Cateau-Cambr\u00e9sis.\nNegli ultimi anni della carriera militare, era al servizio di papa Paolo IV come comandante della fanteria di Velletri. Durante la \"guerra d'Italia\" del 1556-57 che oppose il pontefice al viceregno spagnolo di Napoli, fu testimone della distruzione del paese di Montefortino, oggi Artena, ordinata dallo stesso pontefice. Gli abitanti erano passati, insieme con il signore locale, appartenente alla famiglia Colonna, dalla parte degli spagnoli uccidendo in un agguato cento fanti appartenenti proprio al reparto al comando di Vicino. La reazione di Paolo IV fu violenta: ordin\u00f2 al comandante della cavalleria Giulio Orsini di espugnare e distruggere il borgo e giustiziare tutti gli abitanti, rei di tradimento. Non si conosce il ruolo preciso di Vicino nell'operazione, ma sembra che non avesse partecipato all'assedio, entrando a Montefortino solo dopo che Giulio aveva eseguito l'ordine papale. Horst Bredekamp e Maurizio Calvesi ritengono che la crudelt\u00e0 dell'accaduto abbia negativamente impressionato Vicino e abbia influenzato, se non determinato, il suo ritiro dalla vita militare.\nAlla fine del 1557, infatti, Vicino lasci\u00f2 il comando di Velletri. L'ultima sua azione di qualche rilevanza politica fu la mediazione che comp\u00ec a Firenze nel 1558 per il matrimonio di Paolo Giordano Orsini, duca di Bracciano, suo parente, con Isabella de' Medici, figlia del granduca di Toscana Cosimo I.\nVicino dimorava abitualmente nel palazzo Orsini a Bomarzo, il cui progetto era stato commissionato dal padre, nel 1519, a Baldassarre Peruzzi. Nel 1547 fece realizzare all'architetto Pirro Ligorio il Sacro Bosco che dedic\u00f2 alla moglie scomparsa.\nI suoi ritratti, oltre all'affascinante presunta attribuzione del \"Giovane che sfoglia un libro\" di Lorenzo Lotto, si limitano soprattutto alla medaglia dello scultore toscano Pastorino dei Pastorini (1508-1592) che ne raffigura il profilo, conservata al British Museum di Londra: nel 2004 l'artista Vezio Paoletti ha riprodotto l'opera in dimensioni maggiori, ora esposta nel Palazzo Orsini.\nPierfrancesco Orsini mor\u00ec il 28 gennaio 1585, all'et\u00e0 di 61 anni, a Bomarzo, e fu sepolto nella Chiesa parrocchiale di Santa Maria Assunta."}
{"id": "2322510", "revid": "42179", "url": "https://it.wikipedia.org/wiki?curid=2322510", "title": "Don Giuseppe Diana", "text": ""}
{"id": "2322511", "revid": "1573940", "url": "https://it.wikipedia.org/wiki?curid=2322511", "title": "Cassidae", "text": "Cassidae \u00e8 una famiglia di molluschi gasteropodi della sottoclasse Caenogastropoda.\nDescrizione.\nLa famiglia Cassidae contiene conchiglie di dimensioni medio-grandi che si trovano nei mari tropicali e temperati. Ci sono circa 60 specie, la maggior parte delle quali si trovano nella zona intertidale fino a circa di profondit\u00e0. I gusci delle specie adulte hanno dimensioni variabili da 2 a 40 centimetri e sono generalmente caratterizzati da una forma ovoidale, con una grande spirale corporea, una o pi\u00f9 varici e uno scudo parietale o columellare ben sviluppato. L'opercolo, presente nella maggior parte degli adulti, \u00e8 corneo, sottile, semicircolare o a forma di ventaglio e marrone. La radula \u00e8 taenioglossata, con circa 80-220 file di denti, con ciascuna fila che porta sette denti piuttosto delicati, a forma di piccola cuspide. La proboscide pleurembolica \u00e8 ritratta all'interno della testa quando non \u00e8 in uso. Gli occhi sono alla base dei tentacoli moderatamente lunghi e sottili. Le femmine depongono le uova all'interno di piccole capsule in numero notevole, anche alcune centinaia in ogni capsula, ma solo da una minima parte (mediamente una decina) si sviluppano completamente, mentre le altre servono da cibo o \"cellule nutrici\" per le altre. La lunghezza dello stadio larvale \u00e8 sconosciuta, ma la presenza di quattro o cinque spirali nel nucleo suggeriscono che potrebbe essere fino a diverse settimane.\nLa famiglia ha un certo valore economico limitato. Per molti secoli nell'Oceano Indiano le conchiglie sono state utilizzate per scolpire dei cammei. Durante il XIX secolo \"Cassis madagascariensis\" e \"Cassis tuberosa\" delle Indie occidentali furono utilizzate in misura minore. La carne delle specie pi\u00f9 grandi viene consumata in molte parti del mondo.\nLa famiglia ha avuto origine nell'Eocene inferiore e dal Miocene si \u00e8 stabilita in tutti i mari caldi e temperati del mondo.\nTassonomia.\nSecondo il World Register of Marine Species la famiglia \u00e8 composta da due sottofamiglie per complessivi 13 generi di cui 1 estinto: "}
{"id": "2322517", "revid": "486946", "url": "https://it.wikipedia.org/wiki?curid=2322517", "title": "Easy rider", "text": ""}
{"id": "2322518", "revid": "198277", "url": "https://it.wikipedia.org/wiki?curid=2322518", "title": "Promises", "text": ""}
{"id": "2322521", "revid": "11266", "url": "https://it.wikipedia.org/wiki?curid=2322521", "title": "Cervara (Ascoli Piceno)", "text": "Cervara \u00e8 una frazione di Ascoli Piceno posta a 780 metri s.l.m., non lontano dal confine comunale con Acquasanta Terme.\nStoria.\nL'abitato sorse nel Medioevo, in concomitanza con il generale abbandono delle pianure litoranee in favore delle alture dell'interno, ritenute meno pericolose. Alcuni antichi documenti indicano l'abitato con il toponimo \"Cervaia\", successivamente trasformatosi nel nome attuale dell'abitato. \u00c8 plausibile che il toponimo richiami la presenza dei cervi che in numero copioso popolavano il territorio ascolano nel XV secolo. Il luogo, molto probabilmente, era al centro di un'area di caccia al cervo.\nMonumenti e luoghi d'interesse.\nLa chiesa dedicata a santo Stefano, diacono e martire, reca sul portale la la data 1707, ma il toponimo \"Colle della Chiesa\" per indicare una diversa porzione dell'abitato avvalora l'ipotesi che l\u00e0 sorgesse un precedente luogo di culto, pi\u00f9 antico. L'edificio ha una semplice pianta rettangolare. Degni di nota sono i numerosi affreschi raffiguranti diversi santi e angeli che circondano il paese e che, molto probabilmente, hanno una funzione di protezione del territorio. Nel 2019 sono stati raffigurati a matita nella chiesa tutti i vari paesani rappresentanti ognuno un Santo diverso.\nGeografia antropica.\nNei dintorni di Cervara, entro pochi chilometri, sorgono le altre frazioni di Ascoli Piceno (Colloto, Pianaccerro, Lisciano di Colloto, Colonna, Talvacchia, Funti, Rocca di Montecalvo, San Gregorio, Fleno, Arola, Piedicava) e di Acquasanta Terme (Ponte d'Arli), che fino a met\u00e0 del XX secolo erano collegate da mulattiere che attraversavano valli, boschi e le creste dei monti. I vari luoghi del territorio ove erano orti, prati, pascoli, castagneti, vigneti erano raggiungibili tramite sentieri a tutt'oggi segnalati sulle cartine come percorsi escursionistici."}
{"id": "2322536", "revid": "729019", "url": "https://it.wikipedia.org/wiki?curid=2322536", "title": "Barlig", "text": "Barlig \u00e8 una municipalit\u00e0 di Quinta classe delle Filippine, situata nella provincia di Mountain, nella Regione Amministrativa Cordillera.\nBarlig \u00e8 formata da 11 barangay:"}
{"id": "2322537", "revid": "712828", "url": "https://it.wikipedia.org/wiki?curid=2322537", "title": "Miss All Sunday", "text": ""}
{"id": "2322542", "revid": "272884", "url": "https://it.wikipedia.org/wiki?curid=2322542", "title": "Adolf Mussafia", "text": ""}
{"id": "2322544", "revid": "767487", "url": "https://it.wikipedia.org/wiki?curid=2322544", "title": "I segreti dei cinque cicloni", "text": "I segreti dei cinque cicloni \u00e8 uno spin-off della DreamWorks Animation, film animato statunitense del 2009 diretto da Raman Hui, semi-sequel di \"Kung Fu Panda\", uscito nel 2008.\nIl film \u00e8 uscito direttamente in DVD in tutto il mondo durante le vacanze di Pasqua il 7 aprile 2009. L'anteprima italiana del film si \u00e8 svolta alla \"Cartoons on the Bay\", festival dell'animazione tenutosi dal 2 al 5 aprile 2009, tra Rapallo, Portofino e Santa Margherita Ligure, promosso da Rai e organizzato da Rai Trade in collaborazione con Rai Fiction e con il contributo del Sistema Turistico Locale Terre di Portofino.\nTrama.\nIl panda Po \u00e8 considerato da tutti un eroe per aver sconfitto il nemico Tai Lung e aver salvato la Valle della Pace. Il Maestro Shifu ora ha un'ampia fiducia nelle capacit\u00e0 di Po e pensa che il panda possa diventare un buon maestro di kung fu, cos\u00ec lo obbliga ad insegnare ad un gruppo di impazienti coniglietti della Valle della Pace.\nPo tuttavia si dimostra incapace di tenere loro a bada, cos\u00ec, per spiegare che il kung fu non \u00e8 solo combattimento, racconta agli studenti la storia dei Cinque Cicloni e del cammino da loro percorso per diventare i professionisti di ora.\nMantide fin da giovane \u00e8 sempre stato molto forte, ma tremendamente impaziente, tanto che gli sembrava che il tempo scorresse cos\u00ec lentamente da sembrare fermo. Un giorno, una capra chiede il suo aiuto per sgominare dei banditi coccodrilli ma la sua impazienza gli fece ignorare i consigli della signora, portandolo in una trappola. Per riuscire a fuggire, Mantide attese molto a lungo fingendosi morto: quando i coccodrilli aprirono la gabbia, Mantide sgomin\u00f2 rapidamente tutti i banditi. Mantide aveva imparato la virt\u00f9 della \"pazienza\".\nVipera \u00e8 la figlia del Grande Maestro Vipera, le cui zanne erano cos\u00ec velenose da mettere fuori gioco un grande gruppo di banditi in un solo morso. Purtroppo, quando vide che la figlia era nata senza zanne, egli si afflisse temendo di non poter contare su un nuovo guerriero con cui continuare il suo retaggio. Crescendo, Vipera impar\u00f2 a danzare con il nastro per rallegrare il padre. Tempo dopo, durante il grande festival della Valle della Pace, il Grande Maestro Vipera fu sfidato da un bandito gorilla, la cui armatura in ferro infranse le zanne del Grande Maestro Vipera. Vedendo suo padre in pericolo, Vipera corse a salvarlo, e sconfisse il bandito gorilla grazie alle sue abilit\u00e0 con il nastro. Il Grande Maestro Vipera scopr\u00ec che la figlia aveva trovato il \"coraggio\", una dote per pi\u00f9 potente di qualunque veleno.\nGru era il bidello di una scuola di arti marziali, ma Mei Ling, l'allieva migliore della scuola, lo incoraggi\u00f2 a partecipare all'esame. Nonostante fosse troppo smilzo per una vera e propria forza fisica e anche troppo pauroso per tentare di superare l'esame Gru cont\u00f2 sulla sua agilit\u00e0 e super\u00f2 l'esame dimostrando una forte \"fiducia in s\u00e9 stesso\".\nTigre \u00e8 nata in un orfanotrofio ma era considerata da tutti un mostro poich\u00e9 non sapeva controllare la propria forza, portandola all'isolamento, senza possibilit\u00e0 di trovare una famiglia. Un giorno il Maestro Shifu si rec\u00f2 all'orfanotrofio, e per nulla intimorito dalla sua forza, decise di insegnarle la \"disciplina\". Dopo molto tempo, Tigre riusc\u00ec a guadagnarsi le simpatie dell'intero orfanotrofio. Purtroppo, non riusc\u00ec ad avere una famiglia, dato che tutti gli adulti avevano paura di lei, ma Shifu la port\u00f2 con s\u00e9 al Tempio di Giada.\nScimmia, da giovane, tormentava il suo villaggio con i suoi scherzi, tra cui l'abitudine di rubare anche le cinture alle vittime. Dopo una serie di tentativi con delle guardie, gli abitanti del villaggio chiamarono il Maestro Oogway, che lo sfid\u00f2 in battaglia: egli sconfisse facilmente Scimmia poich\u00e9 non portava la cintura. Umiliato, Scimmia accett\u00f2 la sconfitta, ma Oogway lo incoraggi\u00f2 a mostrare \"compassione\" verso il prossimo.\nInfine, i coniglietti chiedono a Po di raccontare il suo primo giorno di lezione, ma il panda sorvola, ricordando i disastri combinati."}
{"id": "2322548", "revid": "37401", "url": "https://it.wikipedia.org/wiki?curid=2322548", "title": "Figura retorica", "text": "In retorica, fin dalle sue forme classiche, si intende per \"figura\" (spesso \"figura retorica\"; in greco \u03c3\u03c7\u1fc6\u03bc\u03b1, \"sch\u00eama\"; in latino \"figura\", da \"fingo\", 'plasmo') qualsiasi artificio nel discorso volto a creare un particolare effetto. Si parla di \"artificio\" in quanto la figura rappresenta, soprattutto nel linguaggio poetico, una \"deviazione\", uno \"scarto\" rispetto al linguaggio comune: cos\u00ec le intende il maestro di retorica romano Marco Fabio Quintiliano (I secolo d.C.). Autori come il saggista francese G\u00e9rard Genette (in \"Figure\", 1969) hanno evidenziato il paradosso che implica questa definizione, in quanto anche il linguaggio comune \u00e8 intriso di deviazioni e scarti, con ampio uso delle figure. Dal canto suo, il saggista bulgaro Cvetan Todorov (in Ducrot-Todorov, \"Dizionario enciclopedico delle scienze del linguaggio\", 1972) ha sottolineato come non ogni figura rappresenti una deviazione dal linguaggio comune (non sono tali, ad esempio, l'asindeto e il polisindeto). Nel complesso, a dispetto del chiaro senso dello scarto che le figure portano con s\u00e9, non \u00e8 facile individuare la norma espressiva rispetto a cui la deviazione verrebbe esercitata.\nFu comunque Gorgia da Lentini (V secolo a.C.) il primo ad individuare il ricorrere di espedienti formali nella cura della prosa ricercata, come l'isocolo, l'omoteleuto, l'antitesi. Cicerone (I secolo a.C.) parl\u00f2 delle figure come di \"lumina\" ('luci'), \"flores\" ('fiori') e \"colores\" ('colori'), per il potere di illuminare il discorso e di attribuirgli variet\u00e0 e vivacit\u00e0.\nRuolo delle figure nel linguaggio.\nSempre in \"Figure I\", del 1969, Genette definisce la figura come \"distanza tra segno e senso, come spazio interno del linguaggio\". Esiste cio\u00e8, nel contesto della intrinseca ambiguit\u00e0 del linguaggio, esaltata nella produzione letteraria, un potenziale valore connotativo delle parole. Nelle parole di Angelo Marchese, la figura sarebbe allora \"un processo di connotazione\". Ad esempio, il segno \"vela\" \"si rivolge letteralmente a se stesso\" con funzione puramente denotativa. Ma la consapevolezza del rapporto tra \"vela\" e \"nave\" nella realt\u00e0 produce la possibilit\u00e0 di percorrere lo \"spazio interno\" di cui parla Genette: in questo caso, \"vela\" \u00e8 connotata da un rapporto di \"parte di un tutto\" con il segno \"nave\", di modo che sia possibile retoricamente istituire un rapporto di \"parte per il tutto\" (sineddoche).\nClassificazione.\nClassificazione tradizionale.\nIdentificazione e catalogazione delle figure sono state fin dall'antichit\u00e0 (e fino al XVIII secolo) un problema centrale della retorica. I differenti manuali redatti nel tempo, in particolare in et\u00e0 barocca, hanno prodotto schemi diversi e non \u00e8 possibile ottenerne una versione unitaria. Anche ricorrendo a Quintiliano (\"Institutio oratoria\", VIII, 6 e IX), \u00e8 per\u00f2 possibile configurare le principali tipologie di figure secondo la tradizione:\nNello specifico, Quintiliano aveva distinto tropi e figure, e queste ultime in figure di parola (\"l\u00e9xeos sch\u00e9mata\" in greco; \"figurae elocutionis\" o \"figurae verborum\" in latino) e figure di pensiero (\"sch\u00e9mata t\u00eas diano\u00edas\" in greco; \"figurae sententiae\" in latino).\nTutte le figure venivano poi catalogate secondo il mutamento (\"mutatio\", 'variazione') e a questo proposito Quintiliano descrive una \"quadripartita ratio\":\nClassificazioni moderne.\nLe classificazioni tradizionali sono state pi\u00f9 volte sottoposte a critica e molteplici sono stati i tentativi moderni di classificazione. Una classificazione particolarmente originale e rilevante \u00e8 quella elaborata dal grammatico francese Pierre Fontanier (1765-1844) in \"Les figures du discours\" (1827-1830).\nLa classificazione di Bonsiepe.\nIl teorico del design e scrittore tedesco Gui Bonsiepe distinse tra figure sintattiche e semantiche. Nello specifico, egli offre questa catalogazione:\nLa classificazione del Gruppo \u03bc.\nIl cosiddetto Gruppo \u03bc (o Gruppo di Liegi) ha prodotto il tentativo pi\u00f9 organico di classificazione delle figure, nell'opera \"Retorica generale\", edita a Parigi nel 1970. Le figure sono definite come opere di trasformazione del linguaggio e vengono divise in:"}
{"id": "2322549", "revid": "1005847", "url": "https://it.wikipedia.org/wiki?curid=2322549", "title": "Elezioni generali in Uruguay del 1994", "text": "Le elezioni generali in Uruguay del 1994 si tennero il 27 novembre per l'elezione del Presidente e il rinnovo dell'Assemblea generale (Camera dei rappresentanti e Camera dei senatori)."}
{"id": "2322553", "revid": "89688", "url": "https://it.wikipedia.org/wiki?curid=2322553", "title": "Ren\u00e9 Zellweger", "text": ""}
{"id": "2322555", "revid": "300883", "url": "https://it.wikipedia.org/wiki?curid=2322555", "title": "Ronsard", "text": ""}
{"id": "2322557", "revid": "1929943", "url": "https://it.wikipedia.org/wiki?curid=2322557", "title": "Club Sportivo Cagliari 1931-1932", "text": "Questa voce raccoglie le informazioni riguardanti la Club Sportivo Cagliari nelle competizioni ufficiali della stagione 1931-1932."}
{"id": "2322560", "revid": "2224234", "url": "https://it.wikipedia.org/wiki?curid=2322560", "title": "Emerson, Lake &amp; Powell", "text": "Emerson, Lake &amp; Powell (a volte abbreviato in ELPowell) \u00e8 stato un gruppo musicale rock progressivo britannico formato da due membri degli Emerson, Lake &amp; Palmer e da Cozy Powell, attivo dal 1985 al 1986 e che ha pubblicato un solo album in studio nel 1986.\nStoria del gruppo.\nNel 1984, il tastierista Keith Emerson e il cantante-bassista-chitarrista Greg Lake decisero di collaborare nuovamente insieme, inizialmente come duo per incidere un album in studio, poi per formare una band con cui esibirsi anche dal vivo. La scelta pi\u00f9 ovvia sarebbe stata quella di richiamare Carl Palmer, ma il batterista era vincolato contrattualmente con il gruppo Asia. Emerson e Lake si riunirono cos\u00ec a Cozy Powell, dopo alcuni contatti presi con Bill Bruford e Simon Phillips, dichiarando che era stata una pura coincidenza che le sue iniziali fossero uguali a quelle di Carl Palmer. Il batterista, dal canto suo, aveva appena lasciato i Whitesnake con cui si era esibito al festival Rock in Rio l'11 e il 19 gennaio 1985 e il mese successivo era gi\u00e0 al lavoro con Emerson e Lake.\nIl trio pubblic\u00f2 il disco omonimo nel 1986. Il singolo \"Touch and Go\", che nella sua costruzione utilizza un tema originale ed uno tratto dalla canzone tradizionale inglese \"Lovely Joan\", riscosse un certo successo negli Stati Uniti, raggiungendo il 60\u00ba posto nei Billboard Hot 100 e il 2\u00ba posto nella classifica \"Album Rock Tracks\" dello stesso settimanale americano, che considera i resoconti dei brani pi\u00f9 richiesti e trasmessi nelle radio. Il brano \"Mars, the Bringer of War\" \u00e8 direttamente ispirato alla suite \"I pianeti\" di Gustav Holst, che Greg Lake aveva gi\u00e0 suonato mentre era membro dei King Crimson. A suggerire una rielaborazione del brano fu Cozy Powell, che nel gruppo precedente, i Whitesnake, eseguiva il suo assolo di batteria sopra un nastro preregistrato di \"Mars\". Dopo il tour organizzato per promuovere l'album, il trio rinunci\u00f2 ad incidere un secondo disco con la produzione di Alan Parsons e si sciolse.\nNella primavera del 1987 Emerson, Lake &amp; Palmer si riunirono per la prima volta tutti insieme dopo il 1978, anno in cui avevano registrato il disco Love Beach, ed iniziarono le prove per alcuni concerti da tenersi in Germania nel mese di Luglio, ma durante le sedute il trio si rese conto che non c'erano le giuste motivazioni e il progetto ebbe cos\u00ec breve vita. Pochi mesi dopo Emerson e Palmer si ritrovarono per incidere l'album \"...to the Power of Three\" (pubblicato all'inizio del 1988) in un gruppo chiamato \"3\", completato dal talentuoso multistrumentista americano Robert Berry (voce, basso, tastiere e chitarre) al posto di Greg Lake e, quindi, nel 1991 si ebbe una pi\u00f9 duratura ricostituzione di ELP, che inizi\u00f2 con la pubblicazione l'anno successivo dell'album \"Black Moon\" e che dur\u00f2 con fasi alterne fino alla fine del 1998, vivendo il suo atto finale con un ultimo concerto tenutosi il 25 luglio 2010 in occasione dell\"'High Voltage Festiva\"l, un modo per celebrare il 40\u00ba anniversario della nascita del gruppo.\nGli album postumi.\nNel sono usciti un album dal vivo intitolato \"Live in Concert\" e un disco contenente una sessione di prove per il tour dal titolo \"The Sprocket Sessions\". Nel 2012 i due dischi sono stati riuniti in un doppio cd \"Live in Concert &amp; More,\" edito dall'etichetta europea \"The Store for Music.\""}
{"id": "2322563", "revid": "1543377", "url": "https://it.wikipedia.org/wiki?curid=2322563", "title": "Juha Mieto", "text": "Biografia.\nCarriera sciistica.\nStagioni 1972-1975.\nMieto fu il fondista finlandese di maggior successo degli anni settanta. Debutt\u00f2 in campo internazionale agli XI Giochi olimpici invernali di , dove fu quinto nella staffetta (in squadra con Hannu Taipale, Juhani Repo e Osmo Karjalainen, e quarto nella 15\u00a0km, con un distacco di appena 0,06 secondi da Ivar Formo, vincitore della medaglia di bronzo. Nel 1973 a Holmenkollen vinse sia la 15\u00a0km sia la 50\u00a0km; sulla distanza pi\u00f9 breve si sarebbe in seguito ripetuto altre quattro volte (1975, 1977 e 1978).\nNella stagione 1973-1974 prese parte alla prima edizione, sperimentale e non ufficiale, della Coppa del Mondo di sci di fondo e chiuse al secondo posto in classifica. Ai Mondiali del 1974 conquist\u00f2 la sua prima medaglia in campo internazionale, l'argento nella 30\u00a0km vinta da Thomas Magnusson, e marc\u00f2 altri due quarti posti, nella 15\u00a0km e nella staffetta (con Raimo Lehtinen, Kalevi Laurila e Osmo Karjalainen).\nAnche nella stagione 1974-1975 disput\u00f2 la Coppa del Mondo sperimentale, arrivando terzo.\nStagioni 1976-1981.\nAi XII Giochi olimpici invernali di Mieto vinse il suo unico oro internazionale, nella staffetta composta anche da Matti Pitk\u00e4nen, Pertti Teuraj\u00e4rvi e Arto Koivisto. Nella 30\u00a0km fu ancora una volta quarto, mentre nella 15\u00a0km si piazz\u00f2 10\u00b0 e nella 50\u00a0km 34\u00b0. Al termine della stagione risulto primo nella classifica sperimentale della Coppa del Mondo di quella stagione, dopo aver vinto anche la 15\u00a0km di Lahti.\nNel 1977 fu nuovamente secondo nella Coppa del Mondo sperimentale, mentre nel 1978, ai Mondiali di Lahti, ottenne l'argento nella staffetta insieme a Esko L\u00e4htev\u00e4noja, Pertti Teuraj\u00e4rvi e Matti Pitk\u00e4nen.\nAi XIII Giochi olimpici invernali di Mieto vinse tre medaglie, due argenti (15\u00a0km e 50\u00a0km) e un bronzo (staffetta, con Harri Kirvesniemi, Pertti Teuraj\u00e4rvi e Matti Pitk\u00e4nen). Nella 15\u00a0km il suo distacco dall'oro, Thomas Wassberg, fu di appena 0,01 secondi, il pi\u00f9 ristretto distacco tra primo e secondo nella storia dello sci di fondo ai Giochi olimpici, e indusse la Federazione Internazionale Sci a modificare il proprio regolamento, per le successive competizioni, limitando il cronometraggio a un decimo di secondo. Nella 30\u00a0km fu settimo.\nVinse nuovamente la classifica sperimentale di Coppa del Mondo nel 1979-1980.\nStagioni 1982-1984.\nNella stagione 1982, la prima in cui |si disput\u00f2 ufficialmente la Coppa del Mondo, Mieto ai Mondiali di Oslo ottenne il bronzo nella staffetta (insieme a Kari H\u00e4rk\u00f6nen, Aki Karvonen e Harri Kirvesniemi), fu quinto nella 30\u00a0km e sesto nella 15\u00a0km.\nNella stagione successiva ottenne il primo piazzamento di rilievo ufficiale in Coppa, il 14 gennaio 1983 nella 15\u00a0km di Reit im Winkl, e il primo podio, nella 15\u00a0km di Sarajevo del 10 febbraio seguente (2\u00b0).\nNel 1984 partecip\u00f2 per l'ultima volta alle Olimpiadi (XIV Giochi olimpici invernali di ), vincendo il bronzo nella staffetta (con Kari Ristanen, Harri Kirvesniemi e Aki Karvonen) e fu 4\u00b0 nella 15\u00a0km, 8\u00b0 nella 30\u00a0km e 10\u00b0 nella 50\u00a0km. Chiuse la carriera a fine stagione, il 2 marzo successivo, con il 13\u00ba posto ottenuto nella 15\u00a0km di Lahti.\nCarriera giornalistica.\nDopo il ritiro dalle competizioni, dal 1986 Mieto lavor\u00f2 come giornalista .\nCarriera politica.\nMilitante nelle file del Partito di Centro Finlandese, fu eletto al Parlamento finlandese nel 2007 nel collegio elettorale di Vaasa. Con 13.768 preferenze risult\u00f2 il settimo candidato pi\u00f9 votato in quella tornata elettorale; ha terminato il suo mandato il 19 aprile 2011.\nRiconoscimenti.\nMieto ottenne il riconoscimento maggiore che un atleta dello sci nordico possa ricevere, la Medaglia Holmenkollen, nel 1974."}
{"id": "2322564", "revid": "326822", "url": "https://it.wikipedia.org/wiki?curid=2322564", "title": "La cospirazione dei Fuma", "text": ""}
{"id": "2322565", "revid": "767487", "url": "https://it.wikipedia.org/wiki?curid=2322565", "title": "Torgny Mogren", "text": "Biografia.\nIn Coppa del Mondo ottenne il primo risultato di rilievo il 10 dicembre 1983 nella 15\u00a0km di Reit im Winkl (10\u00b0) e la prima vittoria, nonch\u00e9 primo podio, il 15 gennaio 1986 nella 5\u00a0km a tecnica libera di Bohinj. Oltre ad aver vinto la coppa di cristallo nel 1987, si classific\u00f2 secondo nel 1986, nel 1988 e nel 1991 e terzo nel 1989.\nIn carriera prese parte a cinque edizioni dei Giochi olimpici invernali, (22\u00b0 nella 15\u00a0km, 23\u00b0 nella 30\u00a0km), (24\u00b0 nella 15\u00a0km, 11\u00b0 nella 30\u00a0km, 28\u00b0 nella 50\u00a0km, 1\u00b0 nella staffetta), (9\u00b0 nella 10\u00a0km, 12\u00b0 nella 50\u00a0km, 5\u00b0 nell'inseguimento, 4\u00b0 nella staffetta), (27\u00b0 nella 10\u00a0km, 24\u00b0 nella 30\u00a0km) e (34\u00b0 nella 50\u00a0km), e a sette dei Campionati mondiali, vincendo nove medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera"}
{"id": "2322567", "revid": "326822", "url": "https://it.wikipedia.org/wiki?curid=2322567", "title": "La leggenda dell'oro di Babilonia", "text": ""}
{"id": "2322568", "revid": "326822", "url": "https://it.wikipedia.org/wiki?curid=2322568", "title": "L'oro di Babilonia", "text": ""}
{"id": "2322574", "revid": "19933", "url": "https://it.wikipedia.org/wiki?curid=2322574", "title": "OATH", "text": ""}
{"id": "2322583", "revid": "4175", "url": "https://it.wikipedia.org/wiki?curid=2322583", "title": "Paris Saint-Germain", "text": ""}
{"id": "2322597", "revid": "599013", "url": "https://it.wikipedia.org/wiki?curid=2322597", "title": "Chiesa di Nostra Signora della Neve (Genova)", "text": "La chiesa di Nostra Signora della Neve \u00e8 un edificio religioso del quartiere genovese di Bolzaneto, in Val Polcevera. Eretta in parrocchia nel 1856, \u00e8 sede del vicariato di Bolzaneto dell'arcidiocesi di Genova.\nStoria e descrizione.\nLa chiesa di Nostra Signora della Neve fu edificata nel Trecento come succursale della parrocchia di San Felice di Brasile, ristrutturata nel XVII secolo e completamente riedificata nel 1857, subito dopo il trasferimento del titolo parrocchiale da Brasile a Bolzaneto (1856). Negli anni cinquanta del Novecento \u00e8 stata riedificata in un diverso sito poco distante da quello originario.\nLa chiesa vecchia.\nLa chiesa sorgeva al margine del borgo di Bolzaneto, che si trovava sulla riva del Polcevera, ai piedi della collina di Brasile, in uno dei pochi luoghi nel fondovalle relativamente al riparo dalle frequenti alluvioni provocate dal torrente. L'abitato di Bolzaneto era allora costituito da poche case di contadini, di misera condizione sociale, perch\u00e9 lontani dalle vie commerciali, che allora correvano sulle alture.\nFu per l'interessamento di un sacerdote, un certo don Mario Bertieri, la cui famiglia possedeva dei terreni nella zona, che all'inizio del Trecento nel borgo fu costruita una piccola chiesa, dedicata a Nostra Signora della Neve.\nLa costruzione di questo edificio sacro, completata nel 1316, era molto sentita dagli abitanti del piccolo borgo rurale, che ora potevano evitare la disagevole salita fino alla chiesa parrocchiale di Brasile per partecipare alle funzioni religiose.\nSuccessivamente, di questa piccola chiesa, gravemente danneggiata nel 1336 dagli scontri di fazione tra guelfi e ghibellini, si hanno poche notizie fino al 1676, quando per opera di due benefattori locali, Stefano Grondona e Filippo Salata, la vecchia cappella fu demolita ed al suo posto costruita una chiesa pi\u00f9 grande.\nL'erezione in parrocchia e il rifacimento ottocentesco.\nA met\u00e0 dell'Ottocento, con lo sviluppo urbanistico del fondovalle, divennero maturi i tempi per il trasferimento del titolo parrocchiale dalla chiesa di San Felice di Brasile a quella di Bolzaneto. La richiesta fu avanzata dal consiglio comunale di Brasile nel 1850, ma fu accolta dell'arcivescovo di Genova Andrea Charvaz solo il 19 gennaio 1856, due anni dopo il trasferimento della sede municipale da Brasile a Bolzaneto. Con il trasferimento il titolo di San Felice Papa fu aggiunto a quello di N.S. della Neve, mentre la chiesa di Brasile, divenuta dipendenza della nuova parrocchia, fu intitolata a N.S. del Buon Consiglio.\nLa cappella seicentesca, ora parrocchiale, era nel frattempo divenuta inadeguata per una popolazione in costante aumento. Si rese cos\u00ec necessaria una nuova edificazione nel 1857, subito dopo il trasferimento del titolo parrocchiale, per adeguarne la capienza e l'aspetto architettonico. I lavori si protrassero per diversi anni e dopo la costruzione del corpo principale dell'edificio per potervi svolgere le funzioni religiose, furono completati solo intorno al 1875 con l'innalzamento del campanile (1866), la decorazione della facciata e le rifiniture interne. In occasione di questa riedificazione fu abbellita con gli altari, le statue ed i marmi provenienti dalla soppressa chiesa di Santo Spirito in Bisagno.\nNegli anni novanta dell'Ottocento divenne sede vicariale, con sottoposte le parrocchie di San Pietro Apostolo di Cremeno, San Martino di Murta e Santo Stefano in Geminiano.\nLa chiesa aveva una sola navata, con quattro cappelle dedicate ad altrettanti titoli con i quali \u00e8 venerata la Madonna: Madonna della Guardia, della Misericordia, di Lourdes e Addolorata.\nLa chiesa attuale.\nL'attuale chiesa, in stile moderno, non occupa pi\u00f9 il sito originario, presso il borgo vecchio di Bolzaneto, raccolto intorno alla Piazza detta \"del prione\" (ora Piazza Savi). \nLa nuova chiesa, assai pi\u00f9 grande della precedente, fu costruita negli anni cinquanta del Novecento a poca distanza, in una posizione pi\u00f9 vicina al moderno centro del quartiere; la prima pietra fu posta alla presenza del cardinale Giuseppe Siri il 17 giugno 1956, la chiesa fu dallo stesso consacrata il 23 dicembre 1960.\nLa chiesa, con l'altissimo campanile, ben visibile da tutto il quartiere, ha un'unica ampia navata di forma ellittica, preceduta da un atrio. Vi sono stati integrati gli altari in stile barocco, gli arredi, i quadri e le sculture della vecchia chiesa.\nDei quattro altari laterali, due conservano la dedica alla Madonna della Guardia e alla Madonna di Lourdes, mentre gli altri due sono dedicati al Sacro Cuore e a San Giuseppe.\nL'altare maggiore \u00e8 sormontato da un alto baldacchino di fattura moderna. Ai lati dell'altare maggiore sono collocati due grandi quadri di Paolo Gerolamo Piola (\"Conversione di San Paolo\" e \"Abramo che riceve i tre angeli\"). Sulla destra, all'interno della navata, presso la porta d'ingresso, si trova un dipinto raffigurante il \"Cristo morto\", di Giulio Cesare Procaccini."}
{"id": "2322599", "revid": "466539", "url": "https://it.wikipedia.org/wiki?curid=2322599", "title": "Breve storia di (quasi) tutto", "text": "Breve storia di (quasi) tutto \u00e8 un libro di divulgazione scientifica dello scrittore Bill Bryson che parla di diverse aree della scienza in un linguaggio semplice. \u00c8 stato il libro di divulgazione scientifica pi\u00f9 venduto in Inghilterra nel 2005, con oltre 300.000 copie.\n\"Breve storia di (quasi) tutto\" si discosta dal genere dei libri da viaggio per cui Bryson \u00e8 popolare. In esso vengono descritte scienze generali come chimica, paleontologia, astronomia, antropologia e fisica delle particelle. In questo libro egli descrive quanto accaduto dal Big Bang fino alla scoperta della meccanica quantistica, passando per evoluzione e geologia, raccontando la storia delle scienze attraverso le storie personali degli scienziati protagonisti delle pi\u00f9 famose scoperte, come Edwin Hubble, Isaac Newton e Albert Einstein.\nIntroduzione.\nBill Bryson racconta di aver deciso di scrivere il libro perch\u00e9 insoddisfatto dalle sue conoscenze scientifiche, in quel momento a suo dire insufficienti. Spiega che la scienza insegnata a scuola appariva distante, per lo pi\u00f9 sconosciuta; i libri ed i professori non riuscirono a trasmettergli la passione per quelle conoscenze, non approfondirono mai abbastanza i \"perch\u00e9\", i \"come\" e i \"quando\".\nSoltanto molti anni dopo realizz\u00f2, con preoccupazione, quanto fosse ignorante su tante cose che desiderava capire. Bryson discute pertanto le varie materie dal punto di vista della sua personalissima esperienza, con spiegazioni semplici, dialoghi ironici, fatti divertenti e interessanti e molto altro ancora.\nContenuto.\nBryson descrive in maniera chiara e in termini da profano le ipotesi su le dimensioni dell'Universo e su quelle dell'atomo e delle particelle subatomiche. Passa quindi ad esplorare la storia della geologia e della biologia, tracciando l'evoluzione della vita dalla sua prima apparizione fino a quella dei moderni esseri umani, ponendo enfasi sui risultati raggiunti dal moderno \"homo sapiens\". Di seguito, discute sulle probabilit\u00e0 che la Terra venga colpita da un meteorite, riflettendo sulle possibili azioni che l'uomo potrebbe mettere in pratica per evitare l'impatto, e sullo scenario di distruzione che tale evento causerebbe. In seguito analizza le caratteristiche delle catastrofi legate alle attivit\u00e0 vulcaniche, legate alla particolare natura del nostro pianeta, costituito da un nucleo caldo e da intense attivit\u00e0 al suo interno.\nNel libro abbondano gli aneddoti riguardanti la vita personale degli scienziati che hanno guidato la ricerca scientifica e sono arrivati ai grandi risultati che conosciamo, mettendo in evidenza il loro comportamento a volte stravagante. Un altro aspetto affrontato \u00e8 quello dell'impatto delle abitudini di vita umane sul clima della Terra e sulla vita delle altre specie animali. L'aspetto principale trattato da Bryson \u00e8 in ogni caso quello della vita, intesa in tutti i sensi ed a tutti i livelli.\nPremi e recensioni.\nIl libro ha ricevuto molte recensioni favorevoli, sebbene alcune di queste abbiamo evidenziato come il libro contenga diversi errori, come ad esempio l\u00e0 dove Bryson parla del numero di cellule presenti nel corpo umano. Nel 2004 per questo libro Bryson ha ricevuto il Premio Aventis per il miglior libro di divulgazione scientifica. Bryson ha donato il premio di 10.000 sterline all'associazione per beneficenza ai bambini del Great Ormond Street Hospital. Sempre nel 2004 il libro ha vinto il premio statunitense Descartes per divulgazione della scienza."}
{"id": "2322603", "revid": "300883", "url": "https://it.wikipedia.org/wiki?curid=2322603", "title": "Marche aux puces", "text": ""}
{"id": "2322605", "revid": "1450446", "url": "https://it.wikipedia.org/wiki?curid=2322605", "title": "Rodolfo Ostromann", "text": "Fu anche noto come \"Ostromann II\" per differenziarlo dal fratello maggiore Vittorio \"(Ostromann I)\" e da quello minore Giuseppe (\"Ostromann III\").\nCarriera.\nClub.\nNativo di Pola, allora facente dell'Impero austro-ungarico, crebbe calcisticamente nelle giovanili del Grion Pola, prima di passare all'Edera Pola dove rimane fino al 1924. Pass\u00f2 infatti in quell'anno al Milan, dove disput\u00f2 21 gare mettendo a segno diciotto reti.\nNella seconda stagione riusc\u00ec a giocare solo 2 gare prima di subire un grave infortunio che gli fece saltare il resto della stagione (e che ne compromise in parte la carriera): nell'anno successivo sigl\u00f2 invece otto reti in 27 presenze. Nel 1927-1928 invece le marcature furono sette in 22 incontri, in quella che fu la sua ultima stagione con la maglia rossonera.\nNell'estate del 1928 venne ingaggiato dalla , dove gioc\u00f2 l'ultimo campionato di Divisione Nazionale suddiviso in gironi: sigl\u00f2 17 reti in 30 gare, risultando il miglior marcatore della sua squadra. Nella stagione successiva il campionato fu rivoluzionato con l'introduzione del girone unico: Ostromann, sempre con la Triestina, esord\u00ec ufficialmente il 6 ottobre 1929, nella gara Triestina-Torino 0-1; non fu per\u00f2 in grado di ripetere la prestazione dell'anno precedente, difatti sigl\u00f2 sei reti in 34 presenze.\nNel 1930-1931 milit\u00f2 nel , sempre in massima serie, dove sigl\u00f2 tre reti in 29 gare prima di passare al Cagliari, neopromosso in Serie B. Qui, sotto la guida di Ernest Erbstein e con accanto in attacco Domenico D'Alberto, segn\u00f2 undici reti (tra cui una doppietta all'Atalanta il 1\u00ba novembre 1931) e giocando tutte le gare di campionato. Lasci\u00f2 i sardi dopo una sola stagione per tornare nella sua citt\u00e0 natale, dove mise fine alla sua carriera di calciatore nel 1934, giocando con il Grion Pola due stagioni nella serie cadetta."}
{"id": "2322606", "revid": "287204", "url": "https://it.wikipedia.org/wiki?curid=2322606", "title": "Gauribidanur", "text": " \nGauribidanur (o Goribidnur, Gauibidanur) \u00e8 una citt\u00e0 dell'India di 30.530 abitanti, che era situata fino a 2007 nel distretto di Kolar e da tale data invece del nuovo distretto di Chikballapur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 36' 40 N e 77\u00b0 31' 0 E e ha un'altitudine di 693 .\nSociet\u00e0.\nEvoluzione demografica.\nAl censimento del 2001 la popolazione di Gauribidanur assommava a 30.530 persone, delle quali 15.591 maschi e 14.939 femmine. I bambini di et\u00e0 inferiore o uguale ai sei anni assommavano a 3.315, dei quali 1.716 maschi e 1.599 femmine. Infine, coloro che erano in grado di saper almeno leggere e scrivere erano 21.947, dei quali 11.950 maschi e 9.997 femmine."}
{"id": "2322607", "revid": "287204", "url": "https://it.wikipedia.org/wiki?curid=2322607", "title": "Gokak", "text": " \nGokak \u00e8 una citt\u00e0 dell'India di 67.166 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 10' 0 N e 74\u00b0 49' 60 E e ha un'altitudine di 553 .\nSociet\u00e0.\nEvoluzione demografica.\nAl censimento del 2001 la popolazione di Gokak assommava a 67.166 persone, delle quali 34.236 maschi e 32.930 femmine. I bambini di et\u00e0 inferiore o uguale ai sei anni assommavano a 8.741, dei quali 4.610 maschi e 4.131 femmine. Infine, coloro che erano in grado di saper almeno leggere e scrivere erano 44.977, dei quali 25.338 maschi e 19.639 femmine."}
{"id": "2322609", "revid": "287204", "url": "https://it.wikipedia.org/wiki?curid=2322609", "title": "Gubbi", "text": "Gubbi \u00e8 una suddivisione dell'India, classificata come \"town panchayat\", di 16.802 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 18' 38 N e 76\u00b0 56' 40 E e ha un'altitudine di 766 .\nSociet\u00e0.\nEvoluzione demografica.\nAl censimento del 2001 la popolazione di Gubbi assommava a 16.802 persone, delle quali 8.631 maschi e 8.171 femmine. I bambini di et\u00e0 inferiore o uguale ai sei anni assommavano a 1.794, dei quali 932 maschi e 862 femmine. Infine, coloro che erano in grado di saper almeno leggere e scrivere erano 12.705, dei quali 6.889 maschi e 5.816 femmine."}
{"id": "2322611", "revid": "287204", "url": "https://it.wikipedia.org/wiki?curid=2322611", "title": "Gudibanda", "text": " \nGudibanda \u00e8 una suddivisione dell'India, classificata come \"town panchayat\", di 8.794 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 40' 10 N e 77\u00b0 41' 54 E e ha un'altitudine di 825 .\nSociet\u00e0.\nEvoluzione demografica.\nAl censimento del 2001 la popolazione di Gudibanda assommava a 8.794 persone, delle quali 4.388 maschi e 4.406 femmine. I bambini di et\u00e0 inferiore o uguale ai sei anni assommavano a 1.073, dei quali 534 maschi e 539 femmine. Infine, coloro che erano in grado di saper almeno leggere e scrivere erano 5.494, dei quali 3.043 maschi e 2.451 femmine."}
{"id": "2322613", "revid": "287204", "url": "https://it.wikipedia.org/wiki?curid=2322613", "title": "Guledgudda", "text": " \nGuledgudda (o Guledgarh, Guledgudd, Guledgud) \u00e8 una citt\u00e0 dell'India di 33.991 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 3' 0 N e 75\u00b0 47' 60 E e ha un'altitudine di 515 .\nSociet\u00e0.\nEvoluzione demografica.\nAl censimento del 2001 la popolazione di Guledgudda assommava a 33.991 persone, delle quali 17.021 maschi e 16.970 femmine. I bambini di et\u00e0 inferiore o uguale ai sei anni assommavano a 4.097, dei quali 2.122 maschi e 1.975 femmine. Infine, coloro che erano in grado di saper almeno leggere e scrivere erano 22.309, dei quali 13.013 maschi e 9.296 femmine."}
{"id": "2322614", "revid": "287204", "url": "https://it.wikipedia.org/wiki?curid=2322614", "title": "Gundlupet", "text": " \nGundlupet (o Gundalpet) \u00e8 una citt\u00e0 dell'India di 26.368 abitanti, situata nel distretto di Chamarajanagar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 48' 0 N e 76\u00b0 40' 60 E e ha un'altitudine di 815 .\nSociet\u00e0.\nEvoluzione demografica.\nAl censimento del 2001 la popolazione di Gundlupet assommava a 26.368 persone, delle quali 13.460 maschi e 12.908 femmine. I bambini di et\u00e0 inferiore o uguale ai sei anni assommavano a 3.017, dei quali 1.570 maschi e 1.447 femmine. Infine, coloro che erano in grado di saper almeno leggere e scrivere erano 16.743, dei quali 9.495 maschi e 7.248 femmine."}
{"id": "2322618", "revid": "287204", "url": "https://it.wikipedia.org/wiki?curid=2322618", "title": "Gurmatkal", "text": " \nGurmatkal (o Gurmitkal, Gurmatkol) \u00e8 una suddivisione dell'India, classificata come \"town panchayat\", di 16.927 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 52' 0 N e 77\u00b0 24' 0 E e ha un'altitudine di 607 .\nSociet\u00e0.\nEvoluzione demografica.\nAl censimento del 2001 la popolazione di Gurmatkal assommava a 16.927 persone, delle quali 8.415 maschi e 8.512 femmine. I bambini di et\u00e0 inferiore o uguale ai sei anni assommavano a 2.560, dei quali 1.233 maschi e 1.327 femmine. Infine, coloro che erano in grado di saper almeno leggere e scrivere erano 8.428, dei quali 5.022 maschi e 3.406 femmine."}
{"id": "2322635", "revid": "1005847", "url": "https://it.wikipedia.org/wiki?curid=2322635", "title": "Independencia", "text": "Il toponimo Independencia pu\u00f2 riferirsi a diverse localit\u00e0:"}
{"id": "2322639", "revid": "1718925", "url": "https://it.wikipedia.org/wiki?curid=2322639", "title": "Saturn Award per il miglior attore emergente", "text": "Il Saturn Award per il miglior attore emergente (\"Best Performance by a Younger Actor\") \u00e8 un premio assegnato annualmente nel corso dei Saturn Awards dal 1985 ad oggi.\nVincitori e candidati.\nI vincitori sono indicati in grassetto."}
{"id": "2322653", "revid": "767487", "url": "https://it.wikipedia.org/wiki?curid=2322653", "title": "Audience of One (Rise Against)", "text": "Audience of One \u00e8 il secondo singolo del quinto album Appeal to Reason della band melodic hardcore Rise Against. \u00c8 stato pubblicato il 15 gennaio 2009."}
{"id": "2322656", "revid": "121836", "url": "https://it.wikipedia.org/wiki?curid=2322656", "title": "Sir John Everett Millais", "text": ""}
{"id": "2322659", "revid": "121836", "url": "https://it.wikipedia.org/wiki?curid=2322659", "title": "Sir Edward Poynter", "text": ""}
{"id": "2322664", "revid": "110157", "url": "https://it.wikipedia.org/wiki?curid=2322664", "title": "Palazzo dello sport Citt\u00e0 di Frosinone", "text": "Il palazzo dello sport Citt\u00e0 di Frosinone \u00e8 una struttura coperta polifunzionale con una capienza di circa posti.\nSi trova a Frosinone, in zona Casaleno, nei pressi dello Stadio Benito Stirpe e dello stadio del Nuoto.\nStoria.\nInaugurato il 23 aprile 2007, il palazzetto attualmente ospita le partite casalinghe della Virtus Cassino e in passato ha ospitato anche i match interni della Veroli Basket, squadra di pallacanestro maschile che ha militato in seconda serie, dell'Argos Volley Sora che partecipa al campionato di A1 maschile di pallavolo e del Frosinone Futsal squadra militante nel campionato di A2 di Calcio a 5.\nPrincipali eventi sportivi ospitati.\nIl palazzetto \u00e8 stato scelto come sede della finale di Supercoppa italiana di pallavolo del 2009, vinta per 3-2 dalla CoprAtlantide Piacenza sulla Lube Macerata.\nIl 15 aprile 2012 \u00e8 sede della di ritorno di semifinale del campionato italiano di pallavolo maschile tra Andreoli Latina e Itas Diatec Trentino. Evento che si ripete il 28 aprile 2015 per la gara di ritorno di semifinale del campionato italiano di pallavolo maschile tra Top Volley Latina e Volley Modena.\nIl palazzetto, inoltre, ospita anche le gare casalinghe della Bellator Ferentum C5 femminile che milita nella massima categoria di futsal Italiano. \nOltre che per gli eventi sportivi, viene utilizzato anche per ospitare concerti e spettacoli.\nTrasporti.\nIl palazzetto sorge nelle vicinanze della locale stazione ferroviaria, non lontano dal casello autostradale di Frosinone sull'A1, appena al di fuori dalla zona centrale della citt\u00e0, ed \u00e8 raggiungibile con vari mezzi di trasporto:"}
{"id": "2322665", "revid": "17204", "url": "https://it.wikipedia.org/wiki?curid=2322665", "title": "PC-9801", "text": ""}
{"id": "2322672", "revid": "2149408", "url": "https://it.wikipedia.org/wiki?curid=2322672", "title": "Super GT", "text": "Il campionato Super GT \u00e8 una serie automobilistica giapponese, in passato anche nota come All-Japan Grand Touring Car Championship o JGTC (\u5168\u65e5\u672cGT\u9078\u624b\u6a29, \"Zen Nihon GT Sensyuken\"), promossa dalla GT-Association. Fino al periodo in cui si chiamava JGTC era autorizzata dalla Japan Automobile Federation e riconosciuta dalla FIA. Oggi la serie Super GT \u00e8 autorizzata direttamente dalla FIA.\nStoria.\nIl JGTC.\nIl JGTC fu introdotto nel 1993 dalla Japanese Automobile Federation, tramite la compagnia subordinata GT-Association, per sostituire l'ormai defunto All Japan Sports Prototype Championship (con auto del Gruppo C) e, sempre nello stesso anno, il Japanese Touring Car Championship (per vetture turismo del Gruppo A). Cercando di prevenire la crescita incontrollata dei budget e la dominazione da parte di pochi team nei due campionati, col JGTC si decise di imporre severi limiti sulle potenze delle vetture e di aggiungere delle zavorre alle auto vincitrici e pi\u00f9 veloci, il tutto per ottenere gare pi\u00f9 emozionanti ed elettrizzanti per il pubblico e per gli stessi piloti.\nLa primissima gara fu di dimostrazione e si disput\u00f2 assieme al campionato IMSA GT. A parte le auto GTS e GTU che partecipavano alla serie statunitense, come accadde poi per il resto della stagione, la griglia era composta principalmente da Sport Sedan giapponesi, con la sola eccezione di due nuove vetture JGTC, ossia due Nissan Skyline GT-R elaborate dalla NISMO, che erano auto preparate per competere nel Gruppo A. I prototipi e le vetture GT europee sarebbero apparse insieme solamente in un'altra gara, la 1000\u00a0km di Suzuka, assieme alle vetture IMSA e a quelle del Gruppo N.\nDurante la stagione successiva le regole del campionato sarebbero state oggetto di revisione: le auto di classe 1 e 2 dovevano soddisfare quasi gli stessi requisiti di quelle che gareggiavano nel campionato FIA GT. Ci\u00f2 che rendeva il campionato molto particolare rispetto a quelli disputati nelle altre nazioni era il fatto che le squadre che vi partecipavano erano libere di far gareggiare qualsiasi auto anche da altri campionati, come ad esempio le auto della serie IMSA GTS. I prototipi del Gruppo C si dimostrarono subito le auto pi\u00f9 veloci ed imprendibili per tutti gli altri; per questo motivo la loro partecipazione fu vietata alla fine della stagione 1994.\nVerso la fine della stagione, quando il costo per uniformare le vetture alla classe GT1 della FIA increment\u00f2 drasticamente, per mantenere basse le spese e per fare in modo che il campionato non subisse lo stesso destino del Japan Sport Prototype Championship che aveva sostituito, la GT-Association decise di revisionare ancora una volta le regole. Questa volta le autovetture sarebbero state divise in due classi, GT500 e GT300 a seconda del peso e della potenza, la quale poteva essere limitata mediante dei restringimenti dei condotti di aspirazione. Nel 2002 la GT-Association adott\u00f2 un altro cambiamento dei regolamenti, stavolta per far s\u00ec che il campionato rientrasse completamente nelle specifiche GT: le autovetture in gara dovevano essere delle sportive a due sole porte, anche se venne concesso un permesso speciale al team Cusco, per far partecipare la loro Subaru Impreza.\nIl campionato JGTC si \u00e8 spostato per la prima volta oltreoceano in occasione della gara a Sepang, in Malaysia, nel 2000; dal 2004 in poi la tappa in Malesia sarebbe divenuta un appuntamento fisso del calendario. Dopo il tentativo fallito da parte della GT-Association di organizzare una gara sul circuito cittadino di Shanghai, si prov\u00f2 anche a organizzare negli Stati Uniti d'America, con una gara dimostrativa insieme ai piloti e alle vetture del campionato D1GP, sul circuito California Speedway, nella settimana prima del Natale 2004. L'evento non ebbe successo e non venne ripetuto nelle stagioni successive.\nSuper GT.\nDopo anni di cambiamenti al regolamento, per il campionato JGTC non si abbandon\u00f2 ancora l'idea di disputare una gara in Cina, a Shanghai, come seconda gara oltreoceano dopo quella in Malesia. Tuttavia, disputare il campionato in pi\u00f9 di tre nazioni va contro le regole di categoria per un \"campionato nazionale\" della FIA. Quindi il campionato doveva essere autorizzato direttamente dalla FIA stessa e non pi\u00f9 dalla Japan Automobile Federation.\nIl 10 dicembre 2004 fu annunciato tramite un comunicato internazionale che il campionato JGTC, che, prima di allora, aveva previsto solo team, sponsor e fan nazionali, si sarebbe chiamato \"Super GT\" e avrebbe puntato a sfidare il mondo intero col divertimento che avrebbe offerto.\nUna volta abbandonato la possibilit\u00e0 di gareggiare in Cina, essendo disputato solo in due nazioni (Giappone e Malesia), il campionato avrebbe potuto essere nuovamente autorizzato dalla Japan Automobile Federation, potendo essere denominato anche come \"campionato nazionale giapponese\". La GT-Association, per\u00f2, ha scelto nuovamente la FIA per la gestione della serie.\nL'incidente del 1998 al Fuji Speedway.\nIl pilota giapponese Tetsuya Ota \u00e8 noto per essere sopravvissuto ad un terribile incidente avvenuto il 3 maggio 1998, durante una gara del JGTC al Fuji Speedway. Le condizioni meteorologiche quel giorno erano pessime, con pioggia intensa e una fitta nebbia, e le auto in gara erano incolonnate dietro la safety car, in attesa di iniziare la corsa. Ota, a bordo di una Ferrari F355, perse il controllo della propria vettura a causa dell'aquaplaning, e and\u00f2 a schiantarsi contro una Porsche 911 che era uscita di pista qualche attimo prima. Nello scontro entrambe le vetture presero fuoco. Ota rimase intrappolato nell'auto per circa 90 secondi e fu salvato solo grazie al coraggio di Shinichi Yamaji, anch'esso pilota del JGTC, che estinse le fiamme con un estintore. Dopo l'eroico intervento del suo collega, Ota fu lasciato inspiegabilmente a terra per circa 1 minuto e mezzo senza ricevere le adeguate cure mediche da parte dei commissari di soccorso. Il pilota si salv\u00f2, pur riportando ustioni di III grado al volto e al collo, e fece causa alla Japan Automobile Federation e agli organizzatori dell'evento al circuito del Fuji per negligenza nei soccorsi, riuscendo a vincere e a ottenere un risarcimento di 90 milioni di yen (pari a circa 800.000 dollari).\nLe gare.\nIl campionato ha un calendario annuale. Le gare si svolgono su circuiti giapponesi molto conosciuti, come Twin Ring Motegi, Fuji Speedway e Suzuka. La prima gara fuori dal Giappone \u00e8 stata in Malesia nel 2000 (dal 2004 \u00e8 un appuntamento fisso) e c'\u00e8 stata anche una gara in California, al California Speedway, nel 2004.\nErano state pianificate anche gare allo Zhuhai International Circuit nel 2004 e al Circuito di Shanghai nel 2005, ma entrambe non vennero organizzate.\nLe gare sono gare di durata (endurance), solitamente di 300\u00a0km, ma, a volte, anche di distanze maggiori, come la 1000\u00a0km di Suzuka.\nLe auto.\nLe autovetture sono divise in due categorie: GT500 e GT300, cio\u00e8 rispettivamente con circa 500 CV (374\u00a0kW) e 300 CV (224\u00a0kW) di potenza massima. Tutte le squadre hanno l'obbligo di mantenersi entro i limiti massimi di potenza tramite l'utilizzo di restringimenti dei condotti di aspirazione; alcune auto pi\u00f9 pesanti, tuttavia, possono ottenere il permesso di utilizzare restringimenti minori per poter competere alla pari con le altre vetture.\nPer assicurare il massimo divertimento e spettacolo, le classi GT500 e GT300 corrono sul circuito nella stessa gara; i punti sono assegnati rispetto all'ordine di arrivo della specifica classe.\nGT500.\nLa classe pi\u00f9 elevata del campionato Super GT \u00e8 dominata dai tre grandi costruttori giapponesi: Nissan, che schiera la GT-R, Honda, con la nuova NSX e Toyota, la quale ha corso dal 2006 al 2019 con il marchio Lexus, con la Supra MK5, inoltre, in passato, hanno preso parte alla classe GT500 anche team privati, che correvano con marchi europei come: Lamborghini, Ferrari, Aston Martin, Porsche e McLaren, l'unica macchina non giapponese a conquistare il titolo piloti.\nLe regole della classe GT500 sono notevolmente meno severe rispetto a quelle di altri campionati GT di alto livello: i team sono liberi di sostituire i motori con altri della stessa marca durante la stagione, possono modificare la posizione del motore e aggiungere sistemi di sovralimentazione come turbine e compressori a modelli in cui le controparti stradali ne sono sprovviste. Il telaio pu\u00f2 essere anch'esso pesantemente modificato, con i tipici diffusori sul retro e le alette davanti, sebbene l'aspetto globale debba rimanere lo stesso delle versioni stradali. Questi regolamenti hanno fatto s\u00ec che nel campionato Super GT fossero sviluppate le auto probabilmente pi\u00f9 veloci fra tutte quelle che competono nei vari campionati nazionali turismo. Una delle ragioni per cui ci\u00f2 \u00e8 accaduto \u00e8 che i team che vogliono sviluppare una vettura da far correre nel campionato possono evitare gran parte delle spese per l'omologazione delle controparti stradali.\nNegli anni pi\u00f9 recenti, per\u00f2, si \u00e8 nuovamente tentato di avvicinare le regole della classe GT500 a quelle della FIA GT1; le auto delle due categorie, ora, sono ancora pi\u00f9 simili, ma le vetture GT500 dimostrano ancora dei vantaggi aerodinamici: per esempio, una Maserati MC12 dalle specifiche FIA GT, testata dal team Goh nel Circuito di Suzuka per prendere parte al campionato giapponese, perdeva diversi secondi a giro nella parte lenta del circuito e la sua partecipazione \u00e8 stata rimandata. La partecipazione di una Aston Martin DBR9 \u00e8 stata confermata per la stagione 2009, anche se non per tutte le gare del calendario, poich\u00e9 il modello era stato progettato per partecipare alla 24 Ore di Le Mans.\nGli aiuti elettronici alla guida, come l'ABS, il controllo della trazione e il controllo elettronico della stabilit\u00e0 sono vietati su tutte le vetture, anche se essi sono presenti sulle controparti stradali, inoltre sono vietati i freni in fibra di carbonio. Ci sono anche limitazioni sulla deportanza generata da elementi aerodinamici come alettoni e spoiler. Per quanto riguarda gli pneumatici, le scelte dei team ricadono principalmente su Bridgestone, Yokohama, Dunlop, Michelin, Kumho e Hankook.\nGT300.\nNella classe GT300 partecipano diversi team privati e alcuni team clienti, quindi i tipi e i modelli di autovetture sono molto pi\u00f9 vari. In generale, come accade in Europa e Nord America per i campionati con limitazione a 300 cavalli, il marchio Porsche ha spesso la supremazia con la sua 911 GT3. I grandi costruttori giapponesi fanno ovviamente partecipare alcune loro vetture, per cui si possono osservare anche auto come le ASL (Autobacs Sportscar Laboratory), le Mosler e le Vemac (marchio specializzato nell'elaborazione della Lotus Elise). Dal 2006 la partecipazione di vetture GT europee \u00e8 aumentata, un esempio \u00e8 la Lamborghini, che ha ottenuto alcuni successi, come nel 2006 a Suzuka. Dal 2008, poi, la BMW partecipa con un team privato.\nAssieme alle normali vetture GT, gareggia la \u201cMooncraft Shiden\u201d (MC/RT-16), un prototipo che deriva direttamente da un modello di Daytona 1977. Questa vettura ha ottenuto risultati eccellenti nella classe GT300: ha concluso la stagione 2006 a parit\u00e0 di punti con la capolista, la Mazda RX-7 del team RE Amemiya (anche se il titolo \u00e8 andato a quest'ultima per maggior numero di vittorie), ed ha vinto il titolo nel 2007.\nAgli inizi degli anni 2000 il regolamento consentiva di convertire le auto a trazione anteriore in autovetture da competizione a trazione posteriore, ma molti costruttori, come la Mitsubishi con la sua FTO e la Toyota con la Corolla Levin AE101 decidevano ugualmente di farle gareggiare con la trazione originaria. Cos\u00ec la regola per la conversione \u00e8 stata abolita nel 2006 e ora tutte le auto possono essere guidate con la loro configurazione originaria. Le auto a trazione posteriore sono sempre le pi\u00f9 diffuse, anche se la Subaru Impreza a trazione integrale del team Cusco \u00e8 rimasta famosa per la sua vittoria a Sepang.\nLe vetture che corrono per la classe GT300 sono molto pi\u00f9 limitate in termini di potenze e modifiche ammesse rispetto a quelle della classe GT500 e molto pi\u00f9 fedeli alle rispettive varianti stradali. I cambiamenti di allineamento del motore e i flap attaccati al telaio non sono permessi, e il tutto va a vantaggio dei team privati che possono partecipare con modelli simili a quelli stradali e con spese non troppo elevate. Nonostante le modifiche minori ai motori e al telaio le auto della GT300 non sono poi di molto pi\u00f9 lente delle auto di classe superiore (7-8 secondi) e le gare fra le vetture di questa classe sono sempre molto serrate.\nPer il titolo 2009 hanno corso le seguenti case: ASL (Garaiya), BMW (Z4), Ferrari (360 e F430), Lamborghini (Murcielago RG-1 e Gallardo RG-3), Mazda (RX-7), Mooncraft (Shiden), Nissan (350Z), Porsche (911 GT3 e Boxster), Subaru (Legacy B4), Toyota (Corolla Axio e Lexus IS350) e Vemac (RD320R).\nLe regole.\nIl campionato Super GT \u00e8 abbastanza unico nel suo genere, poich\u00e9 afferma apertamente di voler offrire gare spettacolari, anche a costo di far spendere qualcosa in pi\u00f9 alle squadre durante la stagione. Tutte le auto sono tarate di solito per sviluppare una potenza di pochi cavalli al di sotto di quella limite del regolamento, tramite restringimenti dei condotti di aspirazione, e ci\u00f2 fa in modo che la messa a punto effettuata delle varie squadre si concentri su altri parametri. Tutti i pitstop e i cambi di pilota durante le gare devono essere dichiarati obbligatoriamente, in modo da prevenire lo studio di tattiche interne al team per favorire un pilota in particolare.\nNel campionato viene utilizzato un caratteristico e particolare \u201csistema di svantaggio\u201d per i pi\u00f9 veloci che consiste nell'aggiungere un peso o zavorra addizionale alle vetture pi\u00f9 veloci del weekend di gara. Sebbene un sistema simile sia adottato anche nei campionati FIA GT e WTCC, la versione propria del campionato giapponese \u00e8 famosa per essere molto pi\u00f9 severa; negli altri campionati, infatti, solitamente la zavorra viene assegnata soltanto alla vettura vincitrice, mentre nel Super GT anche alle migliori posizioni di qualifica e alla vettura che compie il giro pi\u00f9 veloce in gara (penalit\u00e0 alleggerita dal 2007). Nella stagione 2007, nella classe GT500 la Honda NSX del team Takata DOME ottenne un record di 5 pole position nelle prime 7 gare, ma, a causa di questo sistema, riusc\u00ec a vincerne solamente una.\nI piloti.\nCome accade per molti altri campionati nazionali ed internazionali, i piloti del Super GT sono molto popolari in Giappone e hanno molti fans. Fra di essi uno dei pi\u00f9 famosi \u00e8 stato sicuramente Keiichi Tsuchiya, che ha corso per il team ARTA (Autobacs Racing Team Aguri) prima di passare nel settore manageriale del team. Altri piloti famosi che hanno corso nel campionato e tutt'oggi continuano a occuparsi della gestione di alcune squadre sono Masahiro Hasemi, Kazuyoshi Hoshino, Aguri Suzuki e Kunimitsu Takahashi (presidente della GT Association). Il campionato attrae anche piloti che lo considerano come un trampolino di lancio per approdare in Formula 1 (o a volte in Formula Nippon): tra i pi\u00f9 conosciuti ci sono Ralf Schumacher e Pedro de la Rosa, ma anche piloti che non sono pi\u00f9 in Formula 1, come \u00c9rik Comas.\nFra i piloti della classe GT300 molti hanno un gruppo di fans per la loro autovettura, ma solo pochi possono vantarsi di avere un fan club personale, come Nobuteru Taniguchi (che \u00e8 passato dal team Racing Project Bandoh al team RE Amemiya Racing), che gareggia anche nel campionato D1GP. Altri personaggi molto famosi passati per il Super GT sono stati il conduttore TV e cantante Hiromi Kozono e Masahiko Kondo, un attore e pop-star, oggi proprietario di un team nella classe GT500. In GT300 gareggia invece Tetsuya Yamano, che possiede anche una scuola piloti in Giappone ed ha vinto per tre anni consecutivi la tappa malese di Sepang. Tra i piloti italiani che hanno gareggiato in questo campionato va ricordato l'ex pilota di Formula 3000 Marco Apicella, mentre attualmente il nostro paese \u00e8 rappresentato da Ronnie Quintarelli, che guida una Nissan GT-R del team Hasemi Motor Sport e dal pescarese Andrea Caldarelli su una Lexus del team KeePer Kraft, entrambi in classe GT500."}
{"id": "2322681", "revid": "36426", "url": "https://it.wikipedia.org/wiki?curid=2322681", "title": "Crocefissione (Gentile da Fabriano)", "text": ""}
{"id": "2322682", "revid": "1929943", "url": "https://it.wikipedia.org/wiki?curid=2322682", "title": "Club Sportivo Cagliari 1932-1933", "text": "Questa voce raccoglie le informazioni riguardanti la Club Sportivo Cagliari nelle competizioni ufficiali della stagione 1932-1933."}
{"id": "2322683", "revid": "74801", "url": "https://it.wikipedia.org/wiki?curid=2322683", "title": "Caversaccio", "text": "Caversaccio \u00e8 una frazione del comune comasco di Valmorea posta a sud del centro abitato.\nStoria.\nLa localit\u00e0 era un piccolo villaggio agricolo di antica origine della Pieve di Uggiate, strettamente legato alla capopieve anche a livello religioso.\nCaversaccio divenne frazione di Cagno su ordine di Napoleone, ma gli austriaci annullarono la decisione al loro ritorno nel 1815 con il Regno Lombardo-Veneto.\nDopo l'unit\u00e0 d'Italia, il paese crebbe da quattrocento a seicento abitanti. Fu il fascismo a decidere la soppressione del comune unendolo a Casanova Lanza.\nMonumenti e luoghi d'interesse.\nArchitetture religiose.\nChiesa dei Santi Donato e Giovanni Bosco.\nLa chiesa parrocchiale dei Santi Donato e Giovanni Bosco fu costruita negli anni Trenta del Novecento in sostituzione della vecchia chiesa di San Donato (XVI-XVII secolo), localizzata laddove ora si trova piazza Giovanni da Caversaccio e attestata sin dalla fine del XVIII secolo come viceparrocchia nel vicariato e pieve di Uggiate.\nCostruita in sitle neoromanico, la chiesa presenta tre navate chiuse da absidi semicircolari e separate da colonne in granito di Baveno. \nAll'interno si conservano due pale d'altare e una raffigurazione post-caravaggesca di San Donato provenienti dalla vecchia chiesa. L'altare centrale ospita un dipinto del 1989.\nCappella di San Rocco.\nSituata di fronte alla chiesa parrocchiale, la cappella fu edificata verso la fine del XIX secolo al posto di una precedente cappella del XVII secolo."}
{"id": "2322689", "revid": "1728", "url": "https://it.wikipedia.org/wiki?curid=2322689", "title": "Aurelio Mistruzzi", "text": "Biografia.\nNato a Villaorba di Basiliano nel 1880, frequenta la Scuola d'Arte di Udine ai corsi dello scultore De Paoli. \nS'iscrive poi all'Accademia di Venezia e poco dopo si trasferisce a Milano per seguirvi i corsi serali dell'Accademia di Brera tenuti da Mazzucchelli e di Pellini, scultori di linguaggio impressionista. Si avvicina poi ai modi veristi di Vela.\nNel 1908, grazie ad una borsa di studio, pu\u00f2 seguire la Scuola dell'arte della medaglia a Roma.\nNel 1914 ottiene l'importante commessa della decorazione scultorea del Palazzo Municipale di Udine che esegue in collaborazione con Raimondo D'Aronco con gruppi statuari monumentali dedicati alle virt\u00f9 civili e politiche (\"La vittoria del lavoro\", \"Il Lavoro\", \"L'unione e la forza\", \"Venezia e Terza Italia\", \"Impero e Patriarcato\").\nSi dedica anche alle commissioni private, in particolare alla statuaria funeraria.\nDopo la fine della Prima guerra mondiale \u00e8 incaricato di numerosi Monumenti ai Caduti per numerose localit\u00e0 friulane, oltre che di statuaria sacra come ad esempio per la Basilica del Santo a Padova e alcune chiese di Roma.\nDai primi anni venti del Novecento si dedica con assiduit\u00e0 anche alla medaglistica e alla monetazione. Firma le monete di Pio XI e parte di quelle di Pio XII.\nCospicua \u00e8 inoltre la sua produzione di carattere civile e profano: da ricordare la bella Fontana delle Rane a Monza.\nTra le ultime opere il suo monumento al generale Trujillo a Santo Domingo (1957).\nMuore a Roma nel 1960.\nLo \"Schindler\" di Udine.\nNell'ottobre del 1943 insieme alla moglie Melania, nascose e salv\u00f2 Lea Polgar, una bimba ebrea di Fiume. Le avevano creato un nascondiglio accanto al camino, dove la bimba passava tutto il tempo a cucire con la paura perenne che qualcuno la scoprisse. Ricorda lei stessa in un'intervista: \u201cPosso solo raccontare la mia piccola storia di bambina che, a 10 anni, fui costretta a lasciare la mia famiglia, con lo zaino in spalla con tutte le mie cose e qualche moneta per i bisogni che potevano presentarsi. Fui portata in questa casa ed entrai da quella porta. Sono state due persone molto coraggiose. Sono state come dei nonni. Il maestro parlava poco e quando sono arrivata, senza dire niente, mi fece vedere uno sportello. Mi disse che quando avrebbe fatto un segno con la testa io mi dovevo nascondere l\u00ec dentro e non sarei dovuta uscire fino a quando non mi veniva a prendere. Per fortuna non c\u2019\u00e8 mai stato bisogno di aprire quella botola .Oltre che coraggiosi erano anche molto modesti e generosi. Quando dissi loro che volevo proporli allo \"Yad Vashem\" mi dissero di lasciar perdere, che non avevano fatto nulla di particolare. Per loro \u00e8 stata una cosa normale, anche se pericolosa. Alla fine mi sono decisa ad agire e ho iniziato il mio iter. L\u2019ho detto anche a Lea, la figlia di Aurelio e Melanie, e alla fine, prima che diventassi troppo vecchia, ci sono riuscita\". fonte https://romah24.com/\nLea non fu l'unica ad essere salvata dai campi di concentramento. Aurelio mise le sue doti artistiche al servizo dell'impegno umano e civile e assieme alla moglie Melania, salv\u00f2 diversi ebrei falsificando i loro documenti."}
{"id": "2322690", "revid": "1372005", "url": "https://it.wikipedia.org/wiki?curid=2322690", "title": "Erlembaldo Cotta", "text": "Biografia.\nFratello di Landolfo, suddiacono di Milano, Erlembaldo apparteneva alla famiglia di capitanei dei Cotta, vassalli dell'arcidiocesi. Le prime notizie che si hanno della sua carriera militare lo citano come \"capitano del popolo\". Nel 1063 torn\u00f2 da un pellegrinaggio in Terra santa con l'intenzione di diventare monaco, ma il diacono Arialdo lo convinse a prendere il posto del fratello alla testa del movimento dei Patarini.\nNel 1064 si rec\u00f2 a Roma per conferire con papa Alessandro II e confermargli il proprio appoggio. Al suo ritorno a Milano, si stabil\u00ec in un palazzo nei pressi della chiesa di San Vittore. Con l'approvazione del papa, si fece promotore dell'opposizione all'arcivescovo del tempo Guido da Velate accusandolo di non tenere fede al voto di agire contro la simonia. Guido organizz\u00f2 la resistenza contro i Patarini ottenendo il sostegno della popolazione e costringendo Arialdo alla fuga verso Pavia; il diacono, a un certo punto, si rifugi\u00f2 a Legnano nel castello dei Cotta, accolto da Erlembaldo: qui venne individuato e tradito da un prete suo seguace e quindi dato in custodia all'arcivescovo. Fu quindi portato ad Arona, ucciso ed il suo corpo venne gettato nel Lago Maggiore. Il 3 maggio 1067 Erlembaldo recuper\u00f2 le spoglie e il 17 maggio le seppell\u00ec nella chiesa di San Celso riabilitandone cos\u00ec la memoria. Un legato papale giunse poi a dare sostegno morale a Erlembaldo presso la congregazione Vallombrosana.\nNel 1069, Guido da Velate rifiut\u00f2, sostenuto dall'imperatore Enrico IV di riconoscere Gotofredo da Castiglione e il castello di quest'ultimo venne assediato. Il fatto fece scoppiare violente reazioni a Milano e Gotofredo venne arrestato. Nello stesso anno Guido pretese la restituzione dell'arcidiocesi da Erlembaldo, ma il capo patarino rifiut\u00f2. Il 6 gennaio 1072 fece nominare arcivescovo Attone al posto di Gotofredo che non pot\u00e9 pi\u00f9 godere dell'appoggio di Enrico, occupato in a far fronte alle rivolte interne in Sassonia e dovette cedere perci\u00f2 l'influenza su Milano a papa Gregorio VII che conferm\u00f2 la nomina di Attone. La citt\u00e0 rimase tuttavia priva di un arcivescovo residente.\nErlembaldo giunse al culmine del potere e cominci\u00f2 a pretendere la modificazione dei riti ambrosiani, in particolare consacrando da s\u00e9 il crisma e rifiutando quello consacrato da preti nicolaiti e simoniaci (gioved\u00ec santo del 1074 e 1075). Venuto in odio a molti chierici, che non tolleravano l'ingerenza di un laico nei riti, e a molti cittadini che lo vedevano come un servitore del papa venuto a minacciare l'indipendenza della Chiesa ambrosiana, Erlembaldo fu assalito dai suoi nemici in armi poco dopo la Pasqua e ucciso. Secondo il cronista milanese Arnolfo, suo oppositore politico, il corpo di Erlembaldo fu spogliato e martoriato con bastoni e pietre, e gli fu negato persino il rito del funerale. I suoi seguaci lo seppellirono nella chiesa di San Celso, loro roccaforte. Quando in seguito papa Urbano II venne in visita a Milano tra il 6 ed il 26 maggio 1095, presenzi\u00f2 alla traslazione nella chiesa di San Dionigi della salma di Erlembaldo, di fatto canonizzandolo e facendone oggetto di propaganda della prima crociata. Le reliquie di Erlembaldo vennero poi ulteriormente traslate nel Duomo nel 1528."}
{"id": "2322692", "revid": "371529", "url": "https://it.wikipedia.org/wiki?curid=2322692", "title": "Casey Donovan (attore)", "text": "Attivo tra gli anni settanta e gli anni ottanta, \u00e8 stato uno dei primi a raggiungere lo status di pornodivo, noto per la sua bellezza naturale come il classico ragazzo della porta accanto e noto soprattutto per il suo entusiasmo per il sesso, sia dentro che fuori dal set, tanto da diventare un'icona per il movimento di liberazione omosessuale.\nBiografia.\nNato nello Stato di New York, lavora inizialmente come insegnante di latino presso la scuola privata Ethical Culture Fieldston School. Inizia a lavorare in teatro come Cal Culver, ma si guadagnava da vivere prostituendosi. Recita in alcune produzioni teatrali ed in una commedia off-Broadway, nel frattempo lavorava anche come modello, apparendo su riviste e annunci.\nNel 1971 ottiene un ruolo di supporto in un thriller sexploitation intitolato \"Ginger\", nello stesso anno gli viene offerta la parte principale nel film pornografico gay \"Casey\", nel quale interpretava un uomo che riceveva la visita di una fata che gli concedeva la possibilit\u00e0 di far avverare i suoi desideri lussuriosi. Da quel momento prese il nome Casey e il cognome dal popolare cantante Donovan, per creare il suo pseudonimo e continuare la sua nuova carriera di pornoattore, che ottiene la consacrazione grazie al film \"Boys in the Sand\", un successo commerciale che ha incassato oltre 800.000 dollari solo negli Stati Uniti, diventando uno dei classici della pornografia gay. Nel giro di poco tempo Casey diviene una vera e propria icona gay, partecipando ai primi Gay Pride e vivendo apertamente e senza vergogna la propria omosessualit\u00e0. Partecipa a numerosi film, quali \"The Back Row\", \"L.A. Tool and Die\" e \"The Other Side of Aspen\", al fianco di Al Parker, un altro pornodivo di quel periodo.\nDonovan conosce il successo anche in teatro, con la commedia off-Broadway \"Tubstrip\". Ha inoltre cercato di avviare, senza successo, un bed and breakfast, chiamato Casa Donovan, a Key West. Per diverso tempo \u00e8 stato legato sentimentalmente all'attore di cinema e televisione Tom Tryon.\nNel 1985, in seguito alla contrazione del virus dell'HIV, la salute di Donovan va peggiorando. L'attore aveva spesso collaborato con enti di beneficenza per la lotta all'AIDS, promuovendo campagne sul sesso sicuro ed invitando la gente a sottoporsi al test per l'HIV. Cal Culver, alias Donovan Casey, \u00e8 morto per un'infezione polmonare, consequenziale all'AIDS, ad Inverness, in Florida, il 10 agosto 1987. Una biografia sulla sua vita, \"Boy in the Sand: Casey Donovan, All-American Sex Star\", scritta da Roger Edmonson, \u00e8 stata pubblicata nel 1998. Il suo nome \u00e8 stato inserito nella coperta dei nomi."}
{"id": "2322693", "revid": "266224", "url": "https://it.wikipedia.org/wiki?curid=2322693", "title": "Rover 114", "text": ""}
{"id": "2322694", "revid": "465169", "url": "https://it.wikipedia.org/wiki?curid=2322694", "title": "Calvin Culver", "text": ""}
{"id": "2322695", "revid": "1926649", "url": "https://it.wikipedia.org/wiki?curid=2322695", "title": "Club Sportivo Cagliari 1933-1934", "text": "Questa pagina raccoglie le informazioni riguardanti il Club Sportivo Cagliari nelle competizioni ufficiali della stagione 1933-1934."}
{"id": "2322697", "revid": "23", "url": "https://it.wikipedia.org/wiki?curid=2322697", "title": "Breve storia di quasi tutto", "text": ""}
{"id": "2322700", "revid": "2014155", "url": "https://it.wikipedia.org/wiki?curid=2322700", "title": "Corte Sant'Andrea", "text": "Corte Sant'Andrea \u00e8 una frazione del comune di Senna Lodigiana in provincia di Lodi, nella regione Lombardia.\nAl censimento del 21 ottobre 2001 contava abitanti.\nGeografia fisica.\nLa localit\u00e0 \u00e8 sita a 56 metri sul livello del mare.\nStoria.\nLa localit\u00e0 ed il porto sul Po fu tra i possedimenti dell'antica abbazia di Santa Cristina di Olona, il vicino monastero di fondazione Longobarda.\nLa localit\u00e0 si trova lungo la direttrice della via Francigena, che Sigerico, arcivescovo di Canterbury, percorse tra il 990 e il 994. La corte rappresent\u00f2 per l'arcivescovo inglese, la XXXIX tappa (\"Mansio\") del suo itinerario di ritorno da Roma verso l'Inghilterra e la localit\u00e0 fu da lui definita \"Sce Andrea\". In questa localit\u00e0 in particolare vi era il \"Transitum Padi\". La parrocchia locale fu fondata dall'arcivescovo di Milano, per cui il paese dipese dal capoluogo e non dalle province confinanti fino alle riforme razionalizzatrici dell'imperatrice Maria Teresa.\nIn et\u00e0 napoleonica (1809-16) Corte Sant'Andrea fu frazione di Orio, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune (CC D070) contava 545 abitanti. Nel 1869 fu aggregata al comune di Senna Lodigiana."}
{"id": "2322701", "revid": "10125", "url": "https://it.wikipedia.org/wiki?curid=2322701", "title": "Macchina fotografica compatta", "text": ""}
{"id": "2322706", "revid": "92723", "url": "https://it.wikipedia.org/wiki?curid=2322706", "title": "Chiesa abbaziale di San Filiberto", "text": "La chiesa abbaziale di San Filiberto a Tournus, a sud di Digione, \u00e8 molto antica ed \u00e8 datata tra il 960 e il 980. Fu riconsacrata dopo un incendio nel 1019 ed ancora nel 1020, dopo successivi lavori.\nHa una struttura architettonica molto particolare. La prima abbazia era dedicata a San Valeriano, le cui reliquie per\u00f2 sono andate perdute dopo le distruzioni normanne. L'attuale struttura \u00e8 dedicata a San Filiberto, le cui reliquie sono tuttora conservate nella chiesa.\nStoria.\nNel VII secolo san Colombano, sulla tomba del santo martire Valeriano, fond\u00f2 un monastero che, nel IX secolo divenne sede abbaziale dei monaci colombaniani di san Filiberto, ivi trasferitisi con le spoglie del loro santo fondatore quando vennero cacciati da Noirmoutier dai Normanni. Successivamente edificarono l'attuale chiesa abbaziale di san Filiberto, sempre dedicata al santo (St.Philibert), che, inaugurata nel 1120 da papa Callisto II, rappresenta uno dei momenti pi\u00f9 alti dell'architettura romanica francese.\nArchitettura.\nEsterno.\nLa chiesa ha un nartece a due piani le cui insolite dimensioni rispetto alla navata si notano bene dalle foto laterali. Il nartece ha due torri quadrate di facciata di cui quella su lato sud solo abbozzata. Inoltre, ha anche una torre quadrata sulla crociera, simile a quella occidentale. La facciata \u00e8 semplice, in pietre di piccole dimensioni, tipo mattoncini. Unici decori sono delle discrete lesene collegate da archetti. Il nartece al piano terra \u00e8 alquanto basso, a pilastri rotondi e con volte a crociera. L'ambiente al secondo piano del nartece \u00e8 detto cappella di San Michele.\nInterno.\nLa peculiarit\u00e0 della chiesa \u00e8 nella navata centrale, ad alti pilastri rotondi, divisa in campate molto evidenti con volte a botte messe di traverso rispetto alla lunghezza della navata. Questa disposizione della volta riduce drasticamente il problema delle spinte laterali, infatti le pareti laterali all'esterno non presentano contrafforti. Questa copertura ha sostituito quella originaria, in legno. Al di sopra dei pilastri, colonne sporgenti che un tempo giungevano all'attacco del soffitto in legno. Anche le navate laterali sono molto alte e conferiscono alla chiesa una pseudo-struttura di chiesa a sala, anche se vi \u00e8 un cleristorio che illumina la navata. Il transetto e il coro sono molto pi\u00f9 bassi e la crociera pertanto sembra infossata. Un deambulatorio gira intorno all'abside, semicircolare, con tre cappelle radiali. \nIn una delle cappelle gotiche vi \u00e8 la madonna di Notre Dame la Brune del XII secolo, molto venerata all'epoca.\nLa chiesa custodisce, nella cappella assiale alla navata, le reliquie del Santo a cui \u00e8 dedicata.\nIl deambulatorio, realizzato in prosecuzione delle navate laterali, ma con soffitto a botte, a differenza del soffitto a vela delle navate laterali, ha un pavimento a mosaico del XII secolo con medaglioni di ottima fattura che rappresentano i segni dello zodiaco.\nDurante recenti lavori di restauro sono state trovate inoltre pitture murali agli intradossi delle arcate della navata ed a parti dei soffitti, di ottima fattura, rappresentanti temi floreali e geometrici."}
{"id": "2322707", "revid": "767487", "url": "https://it.wikipedia.org/wiki?curid=2322707", "title": "Roberto Meloni (cantante)", "text": "Biografia.\nUltimo di quattro figli (nato dopo tre femmine), si \u00e8 diplomato ragioniere a Ozieri; appena presa la maturit\u00e0 si \u00e8 iscritto alla Facolt\u00e0 di Lingue e Letterature straniere presso l'Universit\u00e0 degli Studi di Sassari, laureandosi col massimo dei voti a 23 anni. Subito dopo ha vinto una borsa di studio con il programma Socrates a Riga, in Lettonia, da dove \u00e8 iniziata la sua carriera.\nIl 3 giugno 2019 ha ricevuto a Riga, dalle mani dell'ambasciatore italiano, l\u2019onorificenza a Cavaliere dell'Ordine della stella d'Italia conferitagli dal Presidente Mattarella.\nCarriera.\nLa sua prima esibizione canora risale all'et\u00e0 di quattro anni. In seguito ha preso parte a numerosi eventi e concorsi come \"Una Voce per Sanremo\" nel 1995. La notoriet\u00e0, per\u00f2, arriva in Lettonia, quando prese parte nel febbraio 2004 al talent show musicale \"Talantu Fabrika\", la versione lettone di \"American Idol\", raggiungendo la finale. Fu l'unico straniero a prendere parte ad un reality nel paese baltico.\nA programma ultimato, nel maggio 2004 ha formato con l'artista lettone Elizabete Zagorska il duo Elizabet e Roberto con cui nel marzo 2008 ha pubblicato il primo CD dal titolo \"Viva el amor\".\nNel febbraio 2007 ha partecipato alla seconda stagione della versione lettone di \"Ballando con le stelle\", \"Dejo ar zvaigzni!\", in coppia con la campionessa di ballo Laura Kosite. In contemporanea \u00e8 uno dei conduttori del programma televisivo \"Nakts Sarrunas\".\nNello stesso anno ha partecipato per la prima volta all'Eurovision Song Contest con il gruppo di tenori Bonaparti.lv rappresentando la Lettonia con la canzone in italiano \"Questa notte\", classificandosi 16\u00ba in finale. L'anno seguente con un nuovo gruppo, Pirates of the Sea, calca di nuovo il palco dell'ESC tenutosi a Belgrado. Con il brano \"Wolves of the Sea\" arrivano all'11\u00ba posto in finale ma entreranno nelle classifiche di molti Paesi europei esibendosi quindi in Bielorussia, Lituania e Svezia. \nIl successo del brano porta Raffaella Carr\u00e0 ad ospitarli a Carr\u00e0mba che fortuna!. Nello stesso anno Meloni ha condotto il programma televisivo \"Sapni Piepildas\".\nIn Lettonia ha svolto attivit\u00e0 di doppiaggio e preso parte a numerosi musical tra i quali West Side Story, Les Miserables e Robinson Crusoe. A partire da maggio 2009 \u00e8 uno dei protagonisti della commedia teatrale \"Kailie Briezi\" (versione lettone di \"Ladies' Night\"), di cui interpreter\u00e0 anche la versione russa \"Orli Striptiza\". Questo successo estero, nel 2010, \u00e8 raccontato in un libro della Feltrinelli di Federico Taddia \"Fuori Luogo, Come inventarsi Italiani nel Mondo\", insieme ad altre storie di emigrati.\nNel 2013 ha preso parte a \"Lietuvos balsas\", versione lituana di \"The Voice\". Mentre nel 2015 ha condotto su Riga24TV il cooking show \"La Dolce Vita\", cucinando con personaggi famosi. Riappare nella tv italiana nel 2018 partecipando come concorrente alla settima edizione di \"Pechino Express\" su Rai2 in coppia con l'astrologo Simon &amp; the Stars, formando la coppia de \"Gli Alieni\"."}
{"id": "2322725", "revid": "22475", "url": "https://it.wikipedia.org/wiki?curid=2322725", "title": "Spinning (sport)", "text": "Lo spinning \u00e8 un'attivit\u00e0 aerobica/anaerobica di gruppo su bicicletta stazionaria.\n\u00c8 stato importato dagli Stati Uniti in Europa nel 1995, \u00e8 nato come preparazione in luoghi chiusi per il ciclismo su strada (indoor cycling).\nSi pratica a varie velocit\u00e0 di pedalata, in genere con l'ausilio di un sottofondo musicale appropriato (ed a volte anche di una particolare illuminazione intermittente) che accompagna di momento in momento il ritmo di pedalata.\nLa lezione si svolge in gruppo, con la guida di un istruttore che, pedalando a sua volta, detta i ritmi di pedalata e d\u00e0 le indicazioni agli atleti parlando tramite un microfono collegato all'impianto audio.\nSi porta idealmente il ciclista in un immaginario viaggio, in cui la concentrazione e il coinvolgimento facilitano la mente nell'alleviare il senso di fatica.\nL'uso del cardiofrequenzimetro \u00e8 stato reso obbligatorio, come per qualsiasi altra attivit\u00e0 cardiovascolare.\nIl ritmo della musica, la resistenza della bicicletta ed eventualmente l'intermittenza delle luci vengono variati per accompagnare le immaginarie variazioni del percorso. Quando si simula un percorso in salita si utilizzano ritmi lenti con un aumento di resistenza della bicicletta, quindi la pedalata risulter\u00e0 lenta e faticosa; l'opposto avviene simulando una discesa mantenendo comunque una minima resistenza sul volano. L'istruttore guida l'allenamento cercando di ottenere il massimo dai pedalatori (detti \"spinmen\").\nIl pedalatore ha la possibilit\u00e0 di regolare autonomamente la resistenza, e quindi la difficolt\u00e0 del percorso, secondo le proprie personali capacit\u00e0, secondo il proprio grado di allenamento ed in base alle indicazioni date dall'istruttore.\nLe lezioni hanno una durata massima di 50 minuti ed offrono un ottimo allenamento, con un alto dispendio calorico, migliorando non solo la potenza e la capacit\u00e0 lattacida ma anche il lavoro degli apparati cardio-circolatorio e respiratorio."}
{"id": "2322733", "revid": "3535", "url": "https://it.wikipedia.org/wiki?curid=2322733", "title": "Accesso Remoto", "text": ""}
{"id": "2322734", "revid": "287204", "url": "https://it.wikipedia.org/wiki?curid=2322734", "title": "Il pane nudo (colonna sonora)", "text": "Il pane nudo \u00e8 la colonna sonora composta da Safy Boutella per il film omonimo di Rachid Benhadj, a sua volta ispirato al romanzo autobiografico dallo stesso titolo di Mohamed Choukri."}
{"id": "2322741", "revid": "798140", "url": "https://it.wikipedia.org/wiki?curid=2322741", "title": "Monumento a Vittorio Emanuele II (Monza)", "text": "Il monumento, chiamato dai monzesi \"El Re de sass\", si trova a Monza, al centro di piazza Citterio.\nStoria.\nDedicato al primo re d\u2019Italia, fu voluto dai monzesi alla morte del sovrano avvenuta nel 1878. L'allora sindaco Uboldi de' Capei e il nuovo re, Umberto I, decisero di posizionarla in quella che all'epoca si chiamava piazza Amalia (in onore della moglie di Beauharnais) e che poi cambi\u00f2 nome in piazza Vittorio Emanuele.\nPer la sua realizzazione fu indetta una pubblica sottoscrizione e l'incarico della statua fu affidato allo scultore Luigi Crippa. L'inaugurazione ebbe luogo il 16 settembre 1878 alla presenza di re Umberto I e della famiglia reale.\nIl sovrano \u00e8 rappresentato in divisa, con la mano sinistra sul fianco mentre con la destra indica lo Statuto.Le dimensioni sono ragguardevoli: alta 3,25 metri, la statua \u00e8 in marmo di Carrara, mentre la base \u00e8 in granito di Baveno; la spada \u00e8 in bronzo.\nI monzesi usano familiarmente chiamare la statua come \"el Re de sass\" (il Re di sasso)."}
{"id": "2322777", "revid": "125885170", "url": "https://it.wikipedia.org/wiki?curid=2322777", "title": "Labarna I", "text": " \u00c8 stato ritenuto per lungo tempo il fondatore della monarchia ittita, ma oggi sappiamo con certezza che prima di lui regnarono altri sovrani; tuttavia i re che seguirono si attribuirono l'appellativo di Labarna, ricollegandosi cosi a questa figura evidentemente considerata pietra miliare.\nBiografia e regno.\nL'ascesa al trono.\nLabarna ascese al trono ittita sposando la figlia del re ittita PU-Sarruma, Tawananna.\nSecondo l'ipotesi piu accredita dagli studiosi oggiPU-Sarruma non sarebbe stato ittita di nascita, ma il figlio naturale di un nobile della dinastia regnante del potente stato di Kanesh/Kussara, tale Tudhaliya, a cui sarebbe stata data in sposa la figlia del re ittita, forse Kantuzzili 0.\nPossibilmente era costume nel regno ittita antico che fosse il re a scegliere il proprio successore, legittimandolo poi dandogli in sposa la figlia principale, deputata a divenire regina regnante, e adottandolo; cos\u00ec PU-Sarruma si insedi\u00f2 sul trono di Hatti (la sede regale non \u00e8 certa: tradizionalmente gli storici sostengono che Hattusa non fosse ancora stata riedificata, e propongono come capitale Sanahuitta o un centro pi\u00f9 a nord: Nerik o Hakpis. Una corrente di pensiero pi\u00f9 recente, inaugurata da Beal e sostenuta dalle prove archeologiche raccolte dal Prof. Neve direttore degli scavi del sito, ritiene per\u00f2 sulla base del Testo di Zalpa che gi\u00e0 ai tempi di PU-Sarruma la capitale fosse Hattusa), e con lo stesso principio design\u00f2 Labarna, per la cui incerta origine si veda il paragrafo che segue, suo erede.\nTuttavia Papahdilmah, primo figlio maschio di PU-Sarruma, non accett\u00f2 la scelta del padre e sostenuto da una parte della nobilt\u00e0 tent\u00f2 di usurpare il trono, proclamandosi re e facendo base nelle citt\u00e0 ittite di Arinna e Sanahuitta, come ci documenta il Testamento di Hattusili:\nCosi Labarna dovette affrontare il cognato in uno scontro armato da cui usc\u00ec vittorioso, ascendendo al trono di Hatti.\nLa circostanza che il primo atto del regno di Hattu\u0161ili I, suo successore, come ci giunge dai suoi \"Annali\", sia stato attaccare proprio Sanahuitta, suggerisce ad alcuni studiosi per\u00f2 che Labarna non sia riuscito a riconquistare il controllo sulla citt\u00e0, probabilmente rimasta in mano a Papahdilmah in una diaspora familiare, che deve aver diviso il regno in due, e che anche altri territori (Zalpa ad esempio) si siano staccati dal regno controllato da Labarna.\nDurante il suo regno Labarna fece ricostruire \u1e2aattu\u0161a.\nChi era Labarna?\nNegli annali Hattusili ci parla del suo predecessore, ma nulla ci dice circa le sue origini, n\u00e9 al momento alcun altro testo decifrato ci fornisce lumi diretti.\nUn indizio indiretto per\u00f2 ci giunge dal cosiddetto Testo di Zalpa: in questo testo meta allegorico e met\u00e0 storico, si distinguono vari personaggi non identificati con il nome proprio ma con il ruolo: il re, il nonno del re, il vecchio re, il padre del vecchio re. Gli storici si sono divisi per lungo tempo ma esiste oggi un generale accordo nel mondo accademico nell'identificazione di Hattusili I con il Re e di PU-Sarruma con il Nonno del re.\nPi\u00f9 controversa quella della figura del \"vecchio re\": alcuni vi vedono un sovrano locale, i pi\u00f9, tra cui Beal, Blasweiler e Forlanini, invece lo identificano con Labarna, che sarebbe appunto il \"Vecchio Re\" dalla prospettiva del suo successore Hattu\u0161ili I, il re in carica alla stesura del testo.\nAll'inizio del testo il \"Nonno del Re\", cio\u00e8 PU-Sarruma, nomina il \"padre del vecchio re\" (secondo quest'ultima interpretazione cio\u00e8 il Padre di Labarna) come Re della citt\u00e0 di Hurma, controllata dagli ittiti. Se ne deduce che il padre di Labarna sarebbe stato quindi un membro della casata reale (forse un fratello di PU-Sarruma?) e che quindi Labarna fosse possibilmente un membro di un ramo laterale del clan reale (un nipote del Re?) proveniente appunto da Hurma.\nLabarna e Tawananna da nomi propri sarebbero poi divenuti titoli regali, assunti successivamente da tutti i re e le regine ittite, al punto che \u00e8 stato perfino ipotizzato che la tradizione possa aver trasformato il mito in una coppia regale originaria.\nImprese militari.\nLa maggior fonte documentale su Labarna I \u00e8 costituita dall'editto di Telepinu, un testo che risale al 1500 a.C. circa, dove, nei primi quattro paragrafi, vengono elencate le imprese militari di questo sovrano, che conquist\u00f2 la maggior parte del territorio anatolico, portando le frontiere fino al mare, consolidando e ampliando le conquiste di PU-Sarruma, e costituendo cos\u00ec quello che sar\u00e0 il nucleo originario del futuro impero ittita.\nArriv\u00f2 dunque dal fiume Marassantya (l'odierno Kizilirmak) fino al Mar Nero, e poi verso ovest, sconfiggendo e annettendo i territori del Gran Regno di Purushanda. Sulle citt\u00e0 pi\u00f9 importanti dei territori conquistati insedi\u00f2 come governatori i propri figli: Hupisna, Tawanuwa, Nenasa (Nena\u0161\u0161a), Landa (o Zanda a est d'Hattusa), Zallara (regione alla riva nordovest del lago salato), e Lu\u0161na, inaugurando uno stile di governo (principi come governatori delle citt\u00e0 pi\u00f9 importanti in una catena di potere familiare) che diverr\u00e0 tipico fino all'et\u00e0 imperiale ittita, costituendo simultaneamente per il regno una grande risorsa e un rischio terribile.\nLabarna conquist\u00f2 infine alcune citt\u00e0 e territori dell'area Arzawa, espandendo i confini ittiti anche verso ovest.\nAlla morte gli succedette un nipote, figlio di Papahdilmah, Hattu\u0161ili I, rimasto leale al volere del nonno nel sostenere la candidatura di Labarna, e che questi adott\u00f2 e design\u00f2 come erede; anche in questo caso la successione non deve essere stata lineare ed Hattusili spese i primi anni del proprio regno per affermare la propria leadership all'interno del clan reale, riuscendo tuttavia ad ascendere al trono.\nAlcuni storici sollevarono dubbi sulla vera esistenza storica di questo re e ipotizzarono che Labarna I e Hattusili I siano stati in realt\u00e0 la stessa persona (Hattusili I, come e pi\u00f9 dei sovrani seguenti, utilizz\u00f2 diffusamente per definire se stesso il titolo di \"Labarna\" negli atti ufficiali, circostanza che alimenta incertezza), anche se il cosiddetto \"Sigillo Cruciforme\" decifrato a fine secolo scorso, che riporta i nomi di entrambi ponendoli agli albori del regno e consecutivamente, costituisce, come affermato da Beal, \"il chiodo finale sul sepolcro della teoria proposta da Otten\", la prova definitiva che si tratti di due sovrani distinti."}
{"id": "2322783", "revid": "1875018", "url": "https://it.wikipedia.org/wiki?curid=2322783", "title": "Labarna", "text": ""}
{"id": "2322791", "revid": "767487", "url": "https://it.wikipedia.org/wiki?curid=2322791", "title": "Tony Gennari", "text": "Carriera.\nVenne scelto al 5\u00ba giro del Draft NBA 1964 dai New York Knicks (35\u00aa scelta assoluta). Ben presto giunse in Italia come straniero di \"coppa\" alla Pallacanestro Varese.\nCaso Gennari.\nGennari divenne italiano grazie alle sue origini e scese in campo nello spareggio scudetto di Roma del 16 aprile 1966 tra Ignis Varese e Simmenthal Milano. Sul campo vinsero i varesini grazie ad una straordinaria prestazione dell'italoamericano. La federazione dichiar\u00f2 per\u00f2 irregolare il tesseramento di Tony Gennari come italiano, attribuendo allo stesso tempo lo scudetto ai milanesi."}
{"id": "2322792", "revid": "599013", "url": "https://it.wikipedia.org/wiki?curid=2322792", "title": "Eric Anderson (cestista 1970)", "text": ""}
{"id": "2322795", "revid": "287204", "url": "https://it.wikipedia.org/wiki?curid=2322795", "title": "L'Arc-en-Ciel", "text": ""}
{"id": "2322800", "revid": "2167671", "url": "https://it.wikipedia.org/wiki?curid=2322800", "title": "Giovanni Battista De Toni", "text": "Biografia.\nLaureato in medicina e in chimica all'universit\u00e0 di Padova, fu un illustre micologo e, come tale, collabor\u00f2 alle \"Sylloge fungorum omnium husque cognitorum\" di Pier Andrea Saccardo. Successivamente si specializz\u00f2 anche in algologia e nel 1889 intraprese la pubblicazione di una \"Sylloge algarum hucusque cognitarum\" che si protrasse fino al 1905 e in cui fiss\u00f2 lo stato dell'arte fino ai suoi tempi. Fece inoltre ricerca attiva in ambito botanico, interessandosi di anatomia e patologia vegetale. Dopo essere stato professore di Botanica a Camerino e a Sassari, nel 1903 divenne professore di Botanica a Modena e direttore dell'associato Orto botanico.\nNel 1890 De Toni fond\u00f2 \"La nuova notarisia: rassegna trimestrale consacrata allo studio delle alghe\", una rivista che diresse fino al 1923; oltre alla parte sistematica, la rivista aveva un indirizzo ecologico, con frequenti articoli riguardanti, per esempio, la distribuzione delle alghe marine o i rapporti delle alghe con l'ambiente.\nDe Toni fu anche un attento storico della botanica, raccogliendo importanti documenti, in particolare riguardanti l'opera di Ulisse Aldrovandi e gli interessi naturalistici di Leonardo da Vinci. Dedic\u00f2 alla storia della botanica ben 130 delle oltre 300 pubblicazioni prodotte durante la sua attivit\u00e0."}
{"id": "2322803", "revid": "767487", "url": "https://it.wikipedia.org/wiki?curid=2322803", "title": "Grandi manovre", "text": "Grandi manovre (\"Les Grandes Man\u0153uvres\") \u00e8 un film del 1955 diretto da Ren\u00e9 Clair.\n\u00c8 il suo primo film a colori.\nTrama.\nFrancia, 1914. Il giovane tenente dei dragoni Armando de la Verne, famigerato dongiovanni della cittadina di provincia dove \u00e8 stanziato il suo reggimento, mette alla prova le sue straordinarie doti di seduttore scommettendo con i commilitoni di riuscire a conquistare nel giro di pochi giorni una qualsiasi donna scelta a caso. L'obiettivo prescelto \u00e8 Maria Luisa Rivi\u00e9re, giovane divorziata che ha aperto in citt\u00e0 un negozio di mode.\nLa donna, pur conoscendo la fama del giovane militare, non resiste alle sue attenzioni e finisce per esserne presto conquistata. \u00c8 per\u00f2 lo stesso Armando, inaspettatamente, ad innamorarsi davvero di lei ma, durante una sua assenza e prima che possa dichiararle il suo amore sincero, Maria Luisa viene a conoscenza della scommessa che ha dato origine alle attenzioni nei suoi confronti.\nAl suo ritorno, Armando scopre che il sentimento che la donna provava per lui \u00e8 ormai stato sostituito dalla delusione e il loro rapporto non pu\u00f2 pi\u00f9 essere recuperato.\nProduzione.\nIl film \u00e8 prodotto da Ren\u00e9 Clair e Andr\u00e9 Daven per Filmsonor, Rizzoli Film, S.E.C.A., Cin\u00e9tel.\nSceneggiatura.\nAdattamento, sceneggiatura e dialoghi del film sono scritti da Ren\u00e9 Clair con la collaborazione di J\u00e9r\u00f4me G\u00e9ronimi e di Jean Marsan.\nRiprese.\nIl film \u00e8 girato negli Studi di Boulogne, dal 28 aprile 1955 fino al 2 luglio.\nDistribuzione.\nLa prima proiezione delle \"Grandi Manovre\" ebbe luogo a Mosca, il 17 ottobre 1955 nell'ambito della \"Settimana del film francese\" (Semaine du cin\u00e9ma fran\u00e7ais).\nLa prima francese ebbe luogo a Parigi il 26 ottobre 1955. Il film fu generalmente ben accolto dalla stampa e dal pubblico.\nIn Italia usc\u00ec nel maggio del 1956.\nPremi.\nIl film vince due importanti premi francesi: il Prix Louis-Delluc e il Prix M\u00e9li\u00e8s.\nCritica.\nGiovanna Grignaffini:\nA. Invernici e A. Signorelli:\nIl finale.\nIn un primo tempo il finale del film doveva essere un suicidio: Marie-Louise si uccideva col gas. Il regista lo giudic\u00f2 \"stonato\" rispetto al resto del film, troppo tragico, anche se conseguente, e opt\u00f2 per una conclusione pi\u00f9 aperta."}
{"id": "2322805", "revid": "1305887", "url": "https://it.wikipedia.org/wiki?curid=2322805", "title": "L'ultima battaglia", "text": ""}
{"id": "2322809", "revid": "1154737", "url": "https://it.wikipedia.org/wiki?curid=2322809", "title": "Punta di Mottiscia", "text": "La Punta di Mottiscia (3.181\u00a0 - in tedesco \"Hillehorn\") \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova nello svizzero Canton Vallese a nord-est del Passo del Sempione e non lontano dal confine con l'Italia, poco ad nord-est della Punta del Rebbio."}
{"id": "2322810", "revid": "24443", "url": "https://it.wikipedia.org/wiki?curid=2322810", "title": "Hillehorn", "text": ""}
{"id": "2322811", "revid": "110157", "url": "https://it.wikipedia.org/wiki?curid=2322811", "title": "Il libro nero dei regimi islamici", "text": "Il libro nero dei regimi islamici \u00e8 un libro di divulgazione storica scritto dal giornalista Carlo Panella che dal 2001 ha iniziato a scrivere libri sul terrorismo islamista. \u00c8 edito da Rizzoli.\nIl libro ripercorre le tappe del mondo islamico, principalmente arabo, dall'inizio della I guerra mondiale, 5 novembre 1914, che per l'Impero ottomano fu un vero e proprio \"jih\u0101d\", dichiarato dal Sultano/Califfo come \"guerra santa\" contro gli infedeli, malgrado egli fosse strettamente alleato con la cristiana Prussia e il cristiano Impero austro-ungarico.\nAnno per anno racconta il percorso storico e ideologico che ha portato una parte del mondo arabo-musulmano verso il fondamentalismo.\nAppendice.\nOltre alle note, \u00e8 presente una corposa appendice in cui sono presenti: la fatw\u0101 del Gran Muft\u00ec di Gerusalemme che proclam\u00f2 il \"jih\u0101d\" a fianco delle forze dell'Asse nazifascista, la Costituzione della Repubblica islamica dell'Iran, lo statuto di Hamas e, in contrapposizione a questi, la Costituzione della Repubblica dell'Iraq.\nEdizioni.\nCarlo Panella, \"Il libro nero dei regimi islamici. 1914-2006 oppressione, fondamentalismo, terrore\", Rizzoli, 2006. pp. 455, cap. nove."}
{"id": "2322812", "revid": "599013", "url": "https://it.wikipedia.org/wiki?curid=2322812", "title": "Fatw\u00e0", "text": ""}
{"id": "2322814", "revid": "1987129", "url": "https://it.wikipedia.org/wiki?curid=2322814", "title": "Passo del Carmine", "text": "Il passo del Carmine \u00e8 un valico dell'Appennino Ligure situato nel comune di Colli Verdi in provincia di Pavia, si trova a circa 600\u00a0m s.l.m. nell'Oltrep\u00f2 pavese. Rappresenta un importante crocevia, essendo all'inizio di alcune valli.\nAd esso fanno capo:\nIl passo del Carmine rappresenta inoltre un altro importante confine, tra l'oltrep\u00f2 montano, e quello vitivinicolo, il primo situato a sud del valico e il secondo a nord.\nDal passo, inoltre, si pu\u00f2 scendere direttamente nella val Tidone, in esatta corrispondenza con la Diga del Molato che forma il lago di Trebecco."}
{"id": "2322815", "revid": "24443", "url": "https://it.wikipedia.org/wiki?curid=2322815", "title": "Mottiscia", "text": ""}
{"id": "2322816", "revid": "1087849", "url": "https://it.wikipedia.org/wiki?curid=2322816", "title": "Punta di Terrarossa", "text": "La Punta di Terrarossa (3.246\u00a0 - \"Wasenhorn\" in tedesco) \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova lungo la linea di confine tra l'Italia e la Svizzera. Si pu\u00f2 salire sulla vetta partendo dall'Ospizio del Sempione. Come punto di appoggio per la salita alla vetta si pu\u00f2 usare il rifugio Capanna Monte Leone gestito dal Club Alpino Svizzero."}
{"id": "2322817", "revid": "24443", "url": "https://it.wikipedia.org/wiki?curid=2322817", "title": "Punta Terrarossa", "text": ""}
{"id": "2322818", "revid": "24443", "url": "https://it.wikipedia.org/wiki?curid=2322818", "title": "Wasenhorn", "text": ""}
{"id": "2322820", "revid": "32760", "url": "https://it.wikipedia.org/wiki?curid=2322820", "title": "Hajj Amin al Husseini", "text": ""}
{"id": "2322822", "revid": "287204", "url": "https://it.wikipedia.org/wiki?curid=2322822", "title": "Darwinismo neurale", "text": "Il Darwinismo neurale \u00e8 una teoria globale del funzionamento cerebrale, al cui interno emerge la possibilit\u00e0 di correlare l\u2019attivit\u00e0 psichica e i processi fisiologici propri del cervello, ampliando l\u2019indagine sino alla mente e alla coscienza.\nLa teoria viene esposta nel 1987 da Gerald Edelman all'interno del volume \"Neural Darwinism\" e concepita entro il paradigma selezionista attraverso un approccio interdisciplinare, che spazia dalla biologia dello sviluppo e dell\u2019evoluzione, alla psicologia ed etologia.\nL\u2019ipotesi che il funzionamento neurale possa essere compreso sulla base della teoria della selezione di Darwin viene proposta da Edelman a seguito delle sue ricerche nel campo dell\u2019immunologia, per cui vinse il premio Nobel nel 1972. Sistema immunitario e sistema nervoso sembrano seguire i medesimi principi del selezionismo che Darwin rinviene nell\u2019evoluzione delle specie. Si possono generalmente osservare: un meccanismo che produce variabilit\u00e0, un meccanismo che permette lo scambio bidirezionale tra ambiente e popolazione e una serie di processi di amplificazione differenziale. \nPer comprendere come sia possibile la corrispondenza tra input ambientale e output comportamentale, il sistema nervoso viene presentato sia come prodotto della selezione naturale sia come sistema a sua volta selettivo in grado di svilupparsi con assoluta variabilit\u00e0 e di evolversi in modo altrettanto peculiare durante l\u2019arco dell\u2019esistenza.\nPer Edelman, il \"modello istruzionista\", secondo cui il cervello (cervello-calcolatore) possiede un programma di regole utilizzate nella categorizzazione del mondo, risulta inadeguato di fronte all'imprevedibilit\u00e0 e agli elementi di novit\u00e0 costitutivi della realt\u00e0 in cui l\u2019individuo vive. Il \"modello selezionista\", al contrario, prevede un mondo \u201csenza etichette\u201d: le categorie che l\u2019uomo sviluppa per suddividerlo non sono e non possono essere date in maniera deterministica e aprioristica.\nSebbene il cervello sia il risultato di un lungo processo evolutivo e del dispiegarsi del genoma, non \u00e8 da essi totalmente determinato: il sistema nervoso presenta un alto grado di variabilit\u00e0 osservabile sia tra individui diversi, sia nello stesso individuo in tempi diversi.L\u2019ambiguit\u00e0 dell\u2019ambiente e l\u2019enorme variabilit\u00e0 individuale vengono spiegate in termini di variazione e selezione somatica. Ne risulta un sistema nervoso vincolato in parte dal processo evolutivo di larga scala (motivo per cui tutti gli appartenenti alla stessa specie mostrano caratteristiche anatomiche simili), ma al tempo stesso estremamente capace di modificarsi all'interno di questi vincoli, per adattarsi alle richieste esterne.\nLa teoria della selezione dei gruppi neuronali (TSGN), nucleo del Darwinismo neurale, propone tre meccanismi responsabili del comportamento adattivo del sistema nervoso:\nDurante la fase di sviluppo dell\u2019embrione vanno delineandosi le strutture neuroanatomiche che costituiranno l\u2019encefalo; l\u2019eccesso di neuroni presenti nella fase iniziale viene ridotto attraverso la competizione topobiologica. La regolazione epigenetica interviene nel processo su vari livelli di organizzazione, ad esempio attraverso divisione cellulare, migrazione, crescita e movimento degli assoni, sinaptogenesi, morte cellulare. Si definiscono infine dei repertori primari, ovvero popolazioni di neuroni localizzati in aree specifiche del cervello. \nL\u2019esperienza che si fa dell\u2019ambiente esterno va a incidere attraverso fenomeni di natura chimica sulla rete neuronale che si \u00e8 formata, indebolendo o rinforzando particolari circuiti. I circuiti rinforzati costituiscono i repertori secondari e si organizzano in mappe specializzate nel rispondere a particolari stimoli (es. orientamento di una barra, colore, movimento...).\nDurante la fase di rientro le varie mappe locali comunicano vicendevolmente (comunicazione in parallelo) permettendo la sintesi dei vari stimoli disgiunti e ottenendo un\u2019esperienza unitaria. \nDopo aver individuato i tre principi fondamentali della teoria, Edelman nota come la capacit\u00e0 di categorizzare sia implicita nel sistema nervoso stesso; in particolare viene esaminata la categorizzazione percettiva, ovvero la capacit\u00e0 di discriminare selettivamente un oggetto o un evento da altri per scopi adattativi. Secondo il neuroscienziato, essa \u00e8 possibile solo attraverso un campionamento delle singole caratteristiche dell\u2019oggetto, considerate separatamente.\nGli stimoli esterni, provenienti dall'ambiente, vengono rappresentati sulle pareti della lamina corticale, nelle aree riceventi primarie (es. quella della vista e dell\u2019udito). In questo modo le propriet\u00e0 fisiche multidimensionali dello stimolo vengono tradotte in propriet\u00e0 neuronali, formando mappe cerebrali sulla lamina bidimensionale della corteccia, capaci di comunicare tra loro attraverso segnalazioni rientranti. La struttura neuronale minima capace di effettuare la categorizzazione percettiva \u00e8 composta da una coppia di classificazione: sono necessarie almeno due mappe distinte e indipendenti, i cui gruppi neuronali sono collegati da connessioni rientranti. Incontri ripetuti con un determinato stimolo contribuiscono al rafforzamento delle sinapsi tra le mappe, ovvero delle connessioni tra certe combinazioni attive di neuroni appartenenti a regioni cerebrali distinte e che ricevano segnali autonomamente.\nLa connessione rientrante tra le numerose mappe locali (motorie e sensoriali) e aree del cervello non organizzate in mappe (ippocampo, gangli basali, cervelletto) forma una struttura dinamica, che varia nel tempo e a seconda del comportamento, chiamata mappa globale; essa \u00e8 in grado di collegare gli eventi selettivi delle mappe locali con il comportamento motorio: l\u2019attivit\u00e0 senso-motoria sulla mappa globale, seleziona i gruppi di neuroni che forniscono l\u2019output o il comportamento adatto in relazione a un certo stimolo.\nLa categorizzazione percettiva avviene perci\u00f2 attraverso la selezione di gruppi neuronali e appare come il prodotto dell\u2019interazione rientrante tra le mappe locali (sensoriali e motorie) che interagiscono con ippocampo, gangli basali e cervelletto, creando il mappaggio globale.\nDal legame tra la mappa globale e alcuni sistemi di valore, come i sistemi edonici del reward, selezionati per via evolutiva e presenti in strutture cerebrali appartenenti al diencefalo (parti dell'ipotalamo), al sistema limbico (alcuni nuclei della base come il globo pallido, nucleo accumbens), e ad aree mesencefaliche (area tegmentale ventrale) derivano, secondo Edelman, alcune forme di apprendimento: il comportamento porta a modifiche sinaptiche nelle mappe globali tali da soddisfare quei valori e in grado di mantenere le condizioni favorevoli alla vita, rispettando i bisogni omeostatici e appetitivi.\nIl darwinismo neurale fornisce anche un\u2019interpretazione relativa alla coscienza, funzione superiore del cervello. Essa \u00e8 un processo e non una sostanza, \u00e8 mutevole, individuale e selettiva nel tempo: emerge dall'interazione tra le regioni cerebrali che si occupano della categorizzazione percettiva e quelle della memoria. Edelman critica aspramente le teorie trascendentali e metafisiche, le teorie basate sul funzionalismo meccanico che sostengono uno stretto legame tra mente e software di un computer. \nPur rifiutando apertamente i programmi proposti dall'intelligenza artificiale, in quanto un computer non pu\u00f2 rispecchiare la complessit\u00e0 e l\u2019unicit\u00e0 del cervello umano, secondo Edelman \u00e8 importante lavorare su artefatti che simulano la coscienza umana: sono \"Brain-based devices\" (Darwin VII, Darwin VIII, Darwin X), le cui scelte non sono programmate ma selezionate attraverso l\u2019addestramento, progettati su base selettiva e non attraverso istruzioni.\nNonostante gli elementi critici, la teoria del darwinismo neurale rappresenta una svolta clamorosa nella comprensione del funzionamento del cervello, della formazione della coscienza e dell\u2019interpretazione di fenomeni superiori dell\u2019attivit\u00e0 del sistema nervoso, coniugando processi fisiologici e psicologici, unificando in s\u00e9 concetti dell\u2019evoluzionismo e delle neuroscienze per una comprensione della coscienza biologicamente fondata.\nI tre principi della TSGN.\nLa TSGN (teoria della selezione dei gruppi neuronali) impiega tre concetti fondamentali per spiegare il complesso fenomeno della coscienza. \nI \"tre principi,\" cos\u00ec sono chiamati da Edelman, si basano su processi selettivi. L\u2019unit\u00e0 su cui agisce la selezione \u00e8 il gruppo neuronico, un insieme di cellule strettamente connesse.\nPrimo principio: selezione nella fase di sviluppo\nI processi di sviluppo portano, in un certo individuo, alla formazione delle caratteristiche neuroanatomiche della sua specie. Le ramificazioni pi\u00f9 sottili dell\u2019anatomia, per\u00f2, sono estremamente variabili: le cellule si connettono o si separano tra loro grazie a particolari proteine dette morforegolatrici specificate da insiemi di geni in certe zone dell\u2019embrione. Grazie a questo, alla morte selettiva delle cellule e all'accoppiamento delle connessioni dei dendriti, la selezione in fase di sviluppo porta alla formazione del repertorio primario. La selezione \u00e8 un processo epigenetico. Il patrimonio genetico fornisce solamente dei vincoli al processo e non una serie di istruzioni precise, per questo motivo due individui con lo stesso patrimonio genetico molto probabilmente non formeranno lo stesso repertorio primario.\nSecondo principio: La selezione esperienziale\nLa selezione esperienziale non comporta mutamenti anatomici ma, sotto la guida delle esperienze di comportamento, rafforza e indebolisce popolazioni di neuroni. I circuiti attivi, con sinapsi rinforzate, costituiscono il \"repertorio secondario\". \u00c8 un processo che riesce a spiegare la memoria e altre funzioni della mente. I meccanismi che portano alla formazione del \"repertorio primario\" e del \"repertorio secondario\" si possono anche intrecciare sia in fase di sviluppo, sia in un cervello gi\u00e0 sviluppato. \nTerzo principio: Il rientro\nIl rientro spiega come le aree cerebrali, emerse nel corso dell\u2019evoluzione in una data specie, si coordinano tra loro per far nascere nuove funzioni, come la categorizzazione. I repertori primari e secondari formano mappe collegate da connessioni parallele e bidirezionali. In una determinata mappa vengono selezionati alcuni gruppi di neuroni contemporaneamente ad altri gruppi di una diversa mappa. Grazie alla segnalazione rientrante e il rafforzamento delle interconnessioni fra mappe, si ottiene il coordinamento di questi eventi di selezione. Il terzo principio riesce a spiegare il comportamento e come avvenga la connessione tra psicologia e fisiologia senza il bisogno di postulare l'esistenza di un supervisore superiore dei processi. Una teoria istruzionistica, invece, \u00e8 costretta a compiere questa operazione.\nMappe locali e mappe globali.\nI concetti di mappa locale e mappa globale, introdotti da Edelman all'interno della sua teoria del darwinismo neurale, ebbero da subito una notevole fortuna, tanto da rendere gli studi sulla struttura, gli sviluppi e l\u2019evoluzione delle mappe uno degli oggetti di ricerca pi\u00f9 attivi all'interno della neurobiologia. Attraverso questi concetti, infatti, la teoria di Edelman \u00e8 in grado di affrontare aspetti etologici e comportamentali adattivi della categorizzazione percettiva negli animali.\nUna mappa locale consiste in una struttura topologica ordinata, e nell'attivit\u00e0 di gruppi di neuroni e di tratti di fibre ad esso collegati, attivi nel cervello di un organismo. Nel tentativo di definire una mappa locale \u00e8 bene tenere presente che lo stesso Edelman sostiene che la definizione di mappa rimane volutamente molto flessibile, data la vastissima variabilit\u00e0 di fondo presente anche in specie dotate di pochi neuroni.\nQueste strutture neurali (mappe organizzate) sono il risultato della combinazione di diversi fattori, che includono un insieme di eventi selettivi capaci di modificare epigeneticamente le strutture neurali. Questi eventi dipendono da selezioni contingenti, pertanto la struttura delle popolazioni neurali \u00e8 solo in minima parte determinata dalla forma genetica di base. \nTra i meccanismi essenziali determinanti lo sviluppo della struttura neurale, Edelman riprende sette eventi sequenziali:\nIn ogni caso, quello che le varie ricerche svolte in questo ambito sembrano confermare \u00e8 che la struttura anatomica delle diverse mappe \u00e8 il risultato probabile di eventi locali e di feedback estremamente complessi. Pertanto la conformazione finale delle mappe non deriva da strutture gi\u00e0 prestabilite nei dettagli, proprio perch\u00e9 questa serie di eventi porta inevitabilmente ad un\u2019ampia variabilit\u00e0 contingente di possibilit\u00e0 e alternative per la conformazione finale delle mappe locali.\nTra gli studi pi\u00f9 fortunati condotti in neurobiologia, troviamo numerose ricerche sul sistema retino-tettale, che hanno portato alla plausibilit\u00e0 dei meccanismi modulari e della selezione competitiva: il repertorio primario, come si presenta in una mappa, sembra effettivamente essere il risultato di una selezione, sembra quindi essere modificabile epigeneticamente da eventi contingenti. La conseguenza di questo \u00e8 che anche le mappe di un adulto possono potenzialmente essere modificabili, pur nei limiti di un\u2019anatomia relativamente stabile. \nA tal proposito numerosi esperimenti sono stati svolti su diversi animali (in particolare le scimmie), per vedere come il loro cervello reagiva ai diversi stimoli (come per esempio, l\u2019amputazione di un dito, la resezione dei nervi periferici, ablazioni locali nella corteccia cerebrale e altri). Da questi esperimenti fu possibile osservare fondamentalmente che le mappe di queste scimmie si riadattavano rapidamente in seguito ad ogni intervento.\nLe attivit\u00e0 delle molteplici mappe locali sono connesse tra loro mediante il \"rientro\", questo \u00e8 anche ci\u00f2 che permette il comportamento senso-motorio dell\u2019animale. Queste relazioni tra le diverse mappe avviene su una struttura di ordine superiore, chiamata \"mappa globale\". \nUna \"mappa globale\" \u00e8 quindi ci\u00f2 che rende possibile la connessione tra gli eventi selettivi che avvengono nelle mappe locali (sia motorie sia sensoriali), \u00e8 una struttura dinamica capace di mettere in relazione le singole mappe anche con porzioni non organizzate a mappe (per esempio, l\u2019ippocampo e il cervelletto) presenti nelle diverse aree del cervello. Cos\u00ec gli eventi selettivi che avvengono nelle mappe locali vengono collegati tra loro attraverso questa mappa globale. Tale mappa globale costituisce un ciclo dinamico che mette in corrispondenza i comportamenti di un animale con i campionamenti dei molteplici segnali sensoriali. Per fare ci\u00f2 la mappa globale svolge un\u2019attivit\u00e0 di selezione dei gruppi neuronici che forniscono il comportamento (\"output\") pi\u00f9 adeguato, in risposta ad un dato stimolo (\"input\"). Da questo processo dipende anche la categorizzazione. L\u2019adeguatezza di un comportamento va intesa come l\u2019uniformit\u00e0 di un comportamento con i valori stabiliti per via evolutiva.\n\u00c8 importante tener presente della differenza rispetto al funzionamento di un calcolatore: questi comportamenti non sono delle risposte a messaggi codificati provenienti dall'interno e contenenti istruzioni, ma sono il risultato di un complesso sistema selettivo, competitivo dinamico, che lascia spazio quindi ad un considerevole grado di indeterminatezza del cervello.\nCompetizione topobiologica.\nLa competizione topobiologica nella teoria di Edelman si occupa di rispondere a due fondamentali domande:\n\"Come si passa dal codice genetico tramite le proteine ad una configurazione tridimensionale dell'individuo?\" \n\"Come sono possibili nel corso del tempo cambiamenti nei processi ed evoluzioni delle forme?\" \nLa competizione topobiologica spiega l'importanza dei \u201c\"topoi\"\u201d, ovvero dei luoghi in cui avvengono i processi e in cui si trovano gli elementi coinvolti. Alcune interazioni tra le cellule che regolano i processi si verificano infatti solo se queste si trovano in un luogo particolare, con determinate condizioni e circondate da altre cellule particolari.\nI processi dinamici che regolano lo sviluppo embrionale sono gli stessi che regolano lo sviluppo del cervello. Per questo motivo la competizione topobiologica ha a che fare con l'embrione. La forma dell'embrione, quindi anche del suo cervello, deriva da insiemi di cellule di vario tipo, ciascuna delle quali esprime un pool proteico differente.Ogni cellula infatti esprime combinazioni diversi di geni: dal DNA della cellula si produce l'RNA, il quale \u00e8 utilizzato per produrre proteine costruendo sequenze di aminoacidi che ne determinano la conformazione. La forma di ogni proteina \u00e8 importantissima poich\u00e9 specifica la funzione della proteina stessa.\nL\u2019embrione, che \u00e8 la fusione di spermatozoo e ovocita, contiene geni di entrambi i genitori; da questa fusione hanno origine moltissime altre cellule. Le cellule si dividono, migrano, muoiono, aderiscono e si connettono tra loro, rispondono ed emettono segnali e si differenziano. Nell'embrione si stabilizzano cos\u00ec vari strati di cellule che cominciano a mandare segnali da uno strato all'altro. I segnali sono associati alla posizione che ogni gruppo di cellule occupa. Ad esempio dall'ectoderma una porzione di cellule, dopo aver ricevuto un segnale, si differenzia e d\u00e0 origine in modo topobiologico alla placca neurale. Nella placca neurale a sua volta si differenzieranno le cellule che daranno origine al tubo neurale e via cos\u00ec alla formazione dell'intero sistema nervoso.\nLa forma di una data specie \u00e8 data dalla combinazione dei geni: le singole cellule si muovono, reagiscono a segnali e muoiono in maniera imprevedibile. Quindi i processi di specializzazione delle cellule devono essere coordinati con l'espressione genica. Gli embrioni di una stessa specie hanno cellule simili, ma la morte di una cellula in una certa posizione \u00e8 un evento che non pu\u00f2 essere anticipato dal patrimonio genetico. Le informazioni contenute nel genoma non determinano a priori la posizione delle cellule. Questo inserisce un alto grado di indeterminatezza.\nTuttavia, ci\u00f2 che spiega davvero la forma finale sono le cosiddette molecole morforegolatrici: queste molecole controllano il movimento e l'adesione delle cellule e si dividono in molecome CAM (\"cell adhesione molecule\") le quali connettono cellule tra loro, SAM (\"substrate adhesion molecule\") che connettono cellule al substrato e CJM (\"cell junction molecule\") le quali, a loro volta, connettono gruppi di cellule alla formazione di strati epiteliali.\nLe CAM e le SAM impediscono o consentono il movimento delle cellule in luoghi specifici. Dopo che sono state attivate combinazioni di geni, le cellule vengono rilasciate o trattenute e producono nuovi segnali per altri processi. L'insieme di questa dinamica produce i tessuti e le forme specifiche dell'embrione. In questo modo \u00e8 possibile che si realizzino forme diverse. Un altro elemento importante \u00e8 il cosiddetto \"gene omeotico\" che determina la specializzazione delle cellule e quindi lo sviluppo delle regioni del corpo.\nIl cervello e il sistema nervoso si formano esattamente seguendo gli stessi processi, i segnali sono topobiologici e intervengono molecole morforegolatrici. Il numero delle cellule che si formano e che muoiono \u00e8 elevatissimo e le strutture che si formano sono tra gli esempi pi\u00f9 straordinari e complessi del processo topobiologico. \nIn questa dinamica intervengono geni, proteine, cellule, molecole, il loro movimento, la loro morte e la loro posizione.Tutti questi fattori interagiscono a livelli diversi. Tutto ci\u00f2 che accade, dipende dal luogo specifico in cui accade e avviene perch\u00e9 in precedenza si sono dati altri eventi in luoghi determinati. \u00c8 un insieme di processi plastici variabili e caratterizzati da un altro grado d'indeterminatezza. \u00c8 impossibile trovare uno stesso insieme di cellule nervose nello stesso momento persino in due gemelli identici. Vi sono quindi conformazioni comuni alla stessa specie, i vincoli a cui sono sottoposti questi processi infatti sono legati alla specie. Tuttavia allo stesso tempo si origina una straordinaria diversit\u00e0 individuale a livello microbiologico in base a criteri topobiologici e di selezione.\nCategorizzazione percettiva, memoria e coscienza.\nEdelman mette in relazione i meccanismi fisiologici con i comportamenti psicologici attraverso un processo chiamato \"categorizzazione percettiva\". La categorizzazione \u00e8 la capacit\u00e0 di dividere selettivamente oggetti o eventi all'interno di un mondo senza etichette, trattando i segnali dal mondo esterno. Edelman presume che le categorie risultanti siano utili e adattive per una determinata specie. Al contrario, la \"categorizzazione concettuale\" funziona dall'interno del cervello, richiede categorizzazione percettiva e memoria e tratta le attivit\u00e0 di porzioni di mappature globali come suo substrato. Il collegamento dei due tipi di categorizzazione, con un percorso aggiuntivo rientrante per ciascuna modalit\u00e0 sensoriale (oltre al percorso che consente l'apprendimento concettuale), d\u00e0 origine alla coscienza primaria, a una scena correlata, o \"immagine\". Collegare eventi percettivi in una scena costituisce una \"categorizzazione concettuale di percezioni simultanee\", ci\u00f2 si verifica prima che i segnali percettivi indipendenti contribuiscano alla memoria di ciascuna modalit\u00e0. L'attuale categorizzazione percettiva (priva di valore) interagisce con la memoria concettuale (dominata dal valore) prima che gli eventi percettivi e le successive teorie linguistiche modifichino la memoria concettuale. Edelman chiama questo effetto il \"presente ricordato,\" e lo tratter\u00e0 nell'omonimo libro.\nLa formazione dei concetti e la categorizzazione percettiva, non sarebbero adattative a un animale in assenza di memoria che \u00e8 una componente essenziale della coscienza. La coscienza nasce dall'interazione di due parti del sistema neurale che differiscono per struttura anatomica e storia evolutiva: quella responsabile della categorizzazione (stimoli esterni) e quella responsabile del comportamento istintivo (controllo omeostatico del comportamento). A questo livello i concetti non sono assoluti, ma possono essere ricordati.\nLa coscienza primaria, ovvero l'essere consapevoli delle cose nel mondo, deriva quindi da \"cicli rientranti\" che interconnettono categorizzazione percettiva e la memoria \"carica di valore\". Per avere una coscienza superiore, il cervello deve anche essere in grado di distinguere tra s\u00e9 e il resto del mondo e ordinare eventi nel tempo. Una coscienza di livello superiore (in quanto consapevole di se stessa) \u00e8 possibile se il cervello \u00e8 in grado di: \"categorizzazione percettiva\", \"memoria\", \"apprendimento\" e \"consapevolezza di se stessi\".\nTre funzioni sono sufficienti per la coscienza primaria:\nEdelman sostiene che le due parti del sistema nervoso (ovvero il sistema nervoso centrale e il sistema nervoso periferico) differiscano radicalmente nella loro evoluzione, organizzazione e funzione. La coscienza emerge come il prodotto di un confronto categorico in corso sul funzionamento di questi due tipi di sistema nervoso. Il settore cruciale per la coscienza si \u00e8 evoluta per essere dedicata alle funzioni adattative, omeostatiche ed endocrine correlate ai bisogni immediati dell'individuo per la sopravvivenza. Tali funzioni riflettono quindi valori selezionati evolutivamente che hanno contribuito alla fitness. Le regioni incaricate di definire il s\u00e9 all'interno di una specie includono l'amigdala, l'ippocampo, il sistema limbico e l'ipotalamo. Le regioni che operano per definire il non-s\u00e9 comprendono la corteccia, il talamo e il cervelletto. Da un punto di vista evolutivo, il momento cruciale \u00e8 stato quando \u00e8 emerso un legame di \"categoria-valore\", poich\u00e9 successivamente sono state poste le basi per la coscienza.\nEdelman fornisce un modello neurofisiologico dettagliato di come funziona la memoria, in particolare come sono rappresentati il tempo e lo spazio (e le successioni al loro interno) che possono essere rappresentati dagli organi cerebrali. Egli sostiene che la formazione dei concetti abbia preceduto il linguaggio e che i concetti siano guidati dal sistema percettivo e impressi nella memoria (diventano assoluti, indipendenti dal tempo). Le strutture cerebrali responsabili della formazione dei concetti sono quelle che possono categorizzare, discriminare e ricombinare i modelli di attivit\u00e0 in diversi tipi di mappature globali. Il linguaggio \u00e8 stato reso possibile dall'emergenza evolutiva dell'anatomia speciale: l'acquisizione di capacit\u00e0 fonologiche ha fornito i mezzi per la semantica e poi per la sintassi, collegando l'apprendimento concettuale preesistente con l'apprendimento lessicale emergente.\nSimulazioni Darwin.\nLa teoria di Edelman \u00e8 stata applicata da lui e dai suoi collaboratori nella progettazione e nello sviluppo delle simulazioni della serie Darwin, inizialmente realizzate unicamente per mezzo di un calcolatore e successivamente implementate con un supporto fisico collegato ad un computer. Edelman ritiene infatti che sebbene il cervello non sia assimilabile ad un calcolatore, la sua complessit\u00e0 sia tale che solo un computer sarebbe abbastanza potente e veloce da essere usato come strumento per una sua analisi scientifica.\nLa prima di queste simulazioni, Darwin I, \u00e8 del 1981 e si focalizza sulla categorizzazione, rimanendo tuttavia molto astratta.\nDarwin II \u00e8 descritto in dettaglio nel capitolo 10 di Darwinismo Neurale ed \u00e8 concepito come una rete di connessioni sinaptiche che collegano vari gruppi neuronali, ciascuna con una forza che varia in base agli stimoli ricevuti. Darwin II \u00e8 costituito da due \u201creti\u201d principali in parallelo, chiamate \u201cDarwin\u201d e \u201cWallace\u201d, tali da funzionare come una coppia di classificazione. Nell'insieme, Darwin II si concentra sul combinare le rappresentazioni (individuali e per classe) fornite da Darwin e Wallace per ottenere un'unica associazione.\nDel 1990 \u00e8 Darwin III: simulato al computer, \u00e8 costituito da un occhio mobile e da un braccio meccanico avente quattro articolazioni (una delle quali provvista di senso del tatto), il tutto ancorato ad un supporto fisso. Nel \u201csistema nervoso\u201d di Darwin III \u00e8 programmata unicamente la morfologia di tipo evolutivo, sulla base della teoria di Edelman, ma non i comportamenti che il modello metter\u00e0 in atto. Vari oggetti si muovono nell\u2019ambiente simulato di Darwin III e tramite ripetute esperienze il modello passa da muovere il braccio in modo casuale a imparare a seguire gli oggetti con il suo occhio mobile, arrivando infine a toccarli e a dividerli in classi. Edelman fa notare come Darwin III utilizzi il meccanismo delle mappe globali (da lui descritto in Darwinismo Neurale) per categorizzare sulla base di un sistema di valori (specifici gruppi neurali rilevano le esperienze pi\u00f9 importanti e mettono in moto la dinamica selettiva). Tuttavia, per ammissione di Edelman stesso, la limitatezza degli stimoli ai quali poteva rispondere e dei comportamenti che era in grado di applicare rendeva difficile parlare di vero e proprio \u201capprendimento\u201d per Darwin III.\n\u00c8 stato solo nel 1992 con NOMAD (Neurally Organized Multiply Adaptive Device), chiamato anche Darwin IV, che le simulazioni di Edelman hanno trovato corpo in un vero supporto materiale. Il \u201ccervello\u201d di NOMAD, infatti, \u00e8 sempre simulato su un calcolatore ma questo \u00e8 collegato via onde radio-televisive ad un robot completo di telecamera, sensori e ruote. NOMAD utilizza un paradigma selezionista simile a quello del suo predecessore per seguire oggetti e luci in movimento e riesce ad apprendere come categorizzare diversi oggetti metallici sulla base di vari parametri (dopo aver fatto associazioni con la loro conduttivit\u00e0 elettrica \u00e8 in grado di riconoscerli sulla base del colore) e valori acquisiti con l\u2019esperienza. A differenza di Darwin III, NOMAD viene visto da Edelman come un artefatto davvero capace di apprendimento e ha dato il nome di \u201cnoetica\u201d all'indagine su macchine aventi questa caratteristica.\nNel corso degli anni, Edelman e i suoi collaboratori hanno continuato a progettare e realizzare i modelli della serie Darwin-NOMAD, fino al pi\u00f9 recente Darwin X (2005).\nCritiche alla teoria di Edelman.\nLa principale critica mossa alla teoria di Edelman arriva da Francis Crick ed \u00e8 esposta nell\u2019articolo \u201c\"Neural Edelmanism\"\u201d del 1989, dove egli arriva a suggerire, sarcasticamente, di cambiare il nome della teoria in \u201c\"edelmanismo neurale\"\u201d.\nCrick attacca innanzitutto l\u2019inclusione del termine \u201cdarwinismo\u201d nel nome dato da Edelman alla sua teoria, affermando che l\u2019analogia con la selezione naturale, soprattutto se applicata ai gruppi neuronali, cos\u00ec come quella con il sistema immunitario dei vertebrati, sarebbe ingiustificata e fuorviante. Secondo Crick, infatti, sarebbe pi\u00f9 legittimo usare la terminologia selettivista unicamente per parlare delle connessioni neuronali presenti nel repertorio primario (selezione che avverrebbe mediante il potenziamento di alcune connessioni rispetto ad altre), in quanto egli ritiene infondata la nozione stessa di \u201cgruppo neuronale\u201d.\nCrick fa notare che Edelman stesso avrebbe cambiato la sua concezione di gruppo neuronale nel corso del tempo: in uno schema esemplificativo del 1984 i gruppi neuronali sembrerebbero gi\u00e0 pre-formati e distinti e la selezione avverrebbe su di essi. Tuttavia un'altra immagine riportata da Edelman pi\u00f9 tardi in \"Darwinismo neurale\" sembrerebbe invece implicare che i gruppi neuronali non siano preesistenti, e che solo le connessioni neurali lo siano. Crick afferma dunque che da quest\u2019ultimo schema sembrerebbe che sia l\u2019ambiente a costruire i gruppi neuronali, a partire dal repertorio di connessioni, e questo inficerebbe l\u2019uso del selettivismo applicato a tali gruppi, che sarebbero invece formati mediante un processo di tipo istruttivista.\nSi innesta un ulteriore sviluppo della critica di Crick all\u2019idea di selezione di gruppi neuronali: per essere applicata, dovrebbe riferirsi a entit\u00e0 latenti nel repertorio neurale a disposizione (e secondo Crick potrebbero esserlo) ma nettamente distinte tra di loro. Tuttavia Crick mostra come Edelman non sia preciso nell'indicare come i neuroni andrebbero a comporre un gruppo e su che base i gruppi stessi si distinguerebbero gli uni dagli altri. Egli sottolinea infatti come nelle illustrazioni di Edelman i gruppi siano costituiti da neuroni fisicamente molto vicini l\u2019uno all'altro, osservando che non sarebbe chiaro quanto tali insiemi dovrebbero essere ampi per essere considerati gruppi a tutti gli effetti, e se per \u201cgruppo\u201d sia da intendersi un qualunque agglomerato di neuroni avente una certa dimensione o solo una struttura con una precisa organizzazione (ma in questo caso la questione passerebbe a come tale organizzazione si sia formata). Crick fa infine notare come Edelman non si sia occupato a fondo della questione.\nInoltre, analizza nel dettaglio e critica anche la simulazione Darwin II e la \u201csimulazione somato-sensoriale\u201d riportata brevemente nel capitolo 7 di \"Darwinismo Neurale\". Per entrambe, Crick rileva vari problemi nel poter essere considerate simulazioni accurate del cervello, in quanto mostrerebbero solo che assumendo ipotesi plausibili si possono ottenere determinate caratteristiche funzionali, tuttavia non supportate da alcuna evidenza concreta.\nIn ultimo Crick critica la mancanza di conferme sperimentali della teoria di Edelman, affermando che finch\u00e9 non si saranno trovate prove empiriche della presenza dei gruppi neuronali e della loro dinamica nel cervello, le analogie con il sistema immunitario e con la selezione naturale risulteranno giustificazioni teoriche troppo deboli.\nProve sperimentali.\nAd oggi la teoria di Edelman ha ricevuto alcune conferme sperimentali, che vanno dunque a colmare quella mancanza di evidenza empirica sottolineata da Crick nella sua critica.\nCome evidenzia lo stesso Edelman, la scoperta di neuroni adiacenti della corteccia visiva primaria che emettono scariche elettriche in modo coordinato in relazione a stimoli visivi specifici, va a supportare l\u2019idea della presenza di gruppi neuronali nel funzionamento del cervello. Tali gruppi di neuroni, chiamati \"colonne di orientamento\", sono stati studiati da Reinhard Eckhorn e Wolf Singer (e collaboratori) e discussi in due articoli del 1988 e del 1989.\nAnche gli studi di Michael Merzenich sulla plasticit\u00e0 cerebrale sono visti da Edelman come perfettamente in linea con la dinamica di competizione e selezione dei gruppi neuronali da lui formulata."}
{"id": "2322823", "revid": "32760", "url": "https://it.wikipedia.org/wiki?curid=2322823", "title": "Il libro nero dei regimi islamici. 1914-2006 oppressione, fondamentalismo, terrore", "text": ""}
{"id": "2322824", "revid": "24443", "url": "https://it.wikipedia.org/wiki?curid=2322824", "title": "Punta Marani", "text": "La Punta Marani (3.108\u00a0 - \"Schwarzhorn\" in tedesco) \u00e8 una montagna delle Alpi del Monte Leone e del San Gottardo nelle Alpi Lepontine.\nDescrizione.\nSi trova lungo la linea di confine tra l'Italia e la Svizzera, tra il Piemonte e il Canton Vallese. il \"passo Marani\" (3.051 m) la separa dalla vicina punta Gerla.\nCollegamenti esterni.\nLo Schwarzhorn (o Punta Marani) su geofinder.ch"}
{"id": "2322825", "revid": "160832", "url": "https://it.wikipedia.org/wiki?curid=2322825", "title": "Giovanni Carta", "text": ""}
{"id": "2322826", "revid": "160832", "url": "https://it.wikipedia.org/wiki?curid=2322826", "title": "Giovanni Michele Carta", "text": ""}
{"id": "2322827", "revid": "1494169", "url": "https://it.wikipedia.org/wiki?curid=2322827", "title": "Schwarzhorn", "text": "Schwarzhorn \u00e8 un nome tedesco di montagna che pu\u00f2 riferirsi a:"}
{"id": "2322832", "revid": "1573940", "url": "https://it.wikipedia.org/wiki?curid=2322832", "title": "Neritaemorphi", "text": "Neritaemorphi era un taxon considerato come superordine dei molluschi gasteropodi nella classificazione originaria di questa classe di Ponder &amp; Lindberg (1997).. Nella classificazione pi\u00f9 recente dei gasteropodi di Bouchet &amp; Rocroi rivista nel 2017, il taxon \u00e8 considerato non pi\u00f9 valido."}
{"id": "2322835", "revid": "100492877", "url": "https://it.wikipedia.org/wiki?curid=2322835", "title": "Segmentazione di immagini", "text": "La segmentazione di un'immagine nell'elaborazione digitale delle immagini \u00e8 il processo di partizione di un'immagine in regioni significative.\nViene utilizzata per ottenere una rappresentazione pi\u00f9 compatta, per estrarre degli oggetti o come strumento per l'analisi delle immagini e permette di partizionare le immagini digitali in insiemi di pixel.\nLo scopo della segmentazione \u00e8 semplificare e/o cambiare la rappresentazione delle immagini in qualcosa che \u00e8 pi\u00f9 significativo e facile da analizzare.\nLa segmentazione \u00e8 di solito utilizzata per localizzare oggetti e bordi (linee, curve, ecc.). Pi\u00f9 precisamente, la segmentazione \u00e8 il processo con il quale si classificano i pixel dell'immagine che hanno caratteristiche comuni, pertanto ciascun pixel in una regione \u00e8 simile agli altri della stessa regione per una qualche propriet\u00e0 o caratteristica (colore, intensit\u00e0 o texture).\nRegioni adiacenti sono significativamente differenti rispetto ad almeno una di queste caratteristiche.\nIl risultato di un'immagine segmentata \u00e8 un insieme di segmenti che, collettivamente, coprono l'intera immagine.\nEsistono tre tipologie principali di algoritmo per segmentare un'immagine: basati sull'istogramma, basati sulla crescita/divisione delle regioni e basati sulla tecnica del rilassamento.\nMetodologie di segmentazione.\nDi seguito un elenco dei metodi di segmentazione:\nRegion growing.\nTali meccanismi si basano sull'idea che bisogna trovare regioni che rappresentano oggetti o parti di essi; per questo motivo, il dominio dell'immagine deve essere diviso in formula_1 regioni formula_2 e la regola di segmentazione \u00e8 un predicato logico formula_3.\nLa procedura di segmentazione partiziona l'insieme formula_4 dell'immagine in formula_5 sottoinsiemi tali che: l'unione di tali sottoinsiemi corrisponda con l'insieme formula_4, i sottoinsiemi siano disgiunti, il predicato formula_3 assuma valore di verit\u00e0 positivo per ciascuno di tali sottoinsiemi e che non sia possibile che venga verificato il predicato formula_3 per una regione corrispondente all'unione di pi\u00f9 sottoinsiemi formula_9.\nIl risultato della segmentazione \u00e8 un predicato logico avente la forma formula_10, in cui formula_11 \u00e8 un vettore delle caratteristiche associate al pixel (luminosit\u00e0, texture, colore, coordinate spaziali), formula_12 \u00e8 un vettore di parametri (generalmente dei valori di soglia).\nIl cosiddetto region growing utilizza un semplice approccio, cio\u00e8 parte da alcuni pixel (seeds) che rappresentano regioni distinte dell'immagine (per fare ci\u00f2 ci si pu\u00f2 basare sulle informazioni fornite dall'istogramma) e li \"accresce\" fino a che tutta l'immagine risulta coperta.\nPer fare ci\u00f2 servono una regola che descriva il meccanismo di crescita ed una regola che controlla l'omogeneit\u00e0 di ogni regione dopo ogni \"accrescimento\" e che verifica se \u00e8 possibile unire due regioni distinte.\nIl meccanismo di crescita funziona in questa maniera: ad ogni passo formula_13 e per ciascuna regione formula_14, si controlla se ci sono pixel non classificati nel vicinato 8-connesso (in poche parole gli otto pixel che circondano quello in esame) di ciascun pixel del bordo della regione; nel caso, prima di assegnare tale pixel alla regione formula_15, si verifica se la regione \u00e8 ancora omogenea, ovvero se formula_16.\nUn possibile esempio di test di omogeneit\u00e0 \u00e8 il seguente: se l'intensit\u00e0 del pixel \u00e8 vicina al valore medio della regione, cio\u00e8 formula_17.\nLa soglia formula_18 varia a seconda della regione formula_19 e dell'intensit\u00e0 del pixel formula_20, una possibile soglia \u00e8: formula_21 = formula_22\u2013 formula_23 formula_24.\nUn meccanismo simile pu\u00f2 essere usato per fare il merging, ovvero la fusione, di regione distinte: date le deviazioni standard dei valori presenti nelle due regioni, se |formula_25 \u2013 formula_26| &lt; formula_27, con formula_28, le due regioni sono fuse insieme.\nSplit.\nUn approccio differente al region growing e di tipo top-down \u00e8 quello dello splitting: esso parte dall'ipotesi che l'immagine sia omogenea; se ci\u00f2 non \u00e8 verificato l'immagine viene suddivisa in altre sottoimmagini (generalmente 4, per creare un cosiddetto quad-tree).\nTale procedura viene ripetuta ricorsivamente fino a che restano esclusivamente regioni omogenee.\nPoich\u00e9 la procedura \u00e8 ricorsiva, produce una rappresentazione che pu\u00f2 essere descritta da un albero i cui nodi hanno quattro (o comunque il numero di sottoimmagini che vengono ottenute suddividendo) figli ciascuno.\nUn problema che si pone a questo punto con la tecnica di split \u00e8 come unire le regioni adiacenti ed omogenee che risultano distinte: per tale motivazione ad ogni iterazione \u00e8 seguito un merging; proceduralmente, ci\u00f2 significa che date due regioni formula_9 e formula_30, se formula_31 esse vengono fuse.\nClustering.\nUna procedura pi\u00f9 elaborata per effettuare l'image segmentation \u00e8 quella di utilizzare la tecnica del clustering, peraltro usata in moltissimi ambiti applicativi.\nQuesta tecnica consente di determinare, a partire da un insieme di dati, gruppi con caratteristiche \"simili\", connotando ovviamente in modo matematico questa affermazione (distanza euclidea, distanza in termini di colore, ecc).\nPer una spiegazione elaborata si fa riferimento alla voce corrispondente, tuttavia bisogna ricordare che nel caso specifico dell'image processing, tra le caratteristiche da tenere in considerazione devono esservi anche le coordinate spaziali, per evitare che vengano rilevate regioni omogenee ed uniche ma che di fatto sono distinte nell'immagine."}
{"id": "2322837", "revid": "880848", "url": "https://it.wikipedia.org/wiki?curid=2322837", "title": "Algologia", "text": ""}
{"id": "2322840", "revid": "767487", "url": "https://it.wikipedia.org/wiki?curid=2322840", "title": "Pirro Maria Gabrielli", "text": "Biografia.\nProfessore di medicina teorica e di botanica all'Universit\u00e0 di Siena, nel 1691 diede vita in Siena all'Accademia dei Fisiocritici. Fu socio dell'Accademia Imperiale della Germania, alla quale invi\u00f2 numerose osservazioni."}
{"id": "2322843", "revid": "1305772", "url": "https://it.wikipedia.org/wiki?curid=2322843", "title": "Bionic Commando", "text": " \u00e8 un videogioco a piattaforme realizzato da Capcom nel 1987 come arcade, che ha dato vita ad una serie di videogiochi. Il gioco \u00e8 stato in seguito convertito per diversi home computer, portato da Software Creations e pubblicato in Europa dalla Go!, un'etichetta della U.S. Gold. Le conversioni disponibili in America (Amiga, C64, DOS) vennero pubblicate direttamente dalla Capcom, e in particolare la versione americana per Commodore 64 \u00e8 diversa da quella europea e realizzata da un altro sviluppatore.\n\"Bionic Commando\" per Nintendo Entertainment System, sebbene dotato del medesimo titolo, presenta molte differenze.\nCapcom negli Stati Uniti ha pubblicizzato \"Bionic Commando\" come successore di \"Commando\", riferendosi al protagonista come Super Joe (ovvero il personaggio giocabile di \"Commando\"); nella versione NES, Super Joe diventer\u00e0 un personaggio di contorno.\nModalit\u00e0 di gioco.\nIl protagonista, a differenza dei tradizionali videogiochi a piattaforme, non pu\u00f2 saltare: \u00e8 infatti dotato di un braccio bionico allungabile in varie direzioni, che gli consente di aggrapparsi a molti elementi dell'ambiente circostante. Grazie a questa abilit\u00e0 ci si pu\u00f2 arrampicare in verticale, ma anche oltrepassare ostacoli orizzontali (crepacci e simili) e afferrare i bonus. Per eliminare i nemici si pu\u00f2 sparare in orizzontale con un'arma da fuoco. Il gioco \u00e8 composto da cinque livelli a scorrimento multidirezionale:\nColonna sonora.\nI temi musicali sono stati composti da Harumi Fujita."}
{"id": "2322845", "revid": "1781168", "url": "https://it.wikipedia.org/wiki?curid=2322845", "title": "Algologia (botanica)", "text": "L'algologia (o anche ficologia, da \"\u03c6\u03cd\u03ba\u03bf\u03c2\" = alga) \u00e8 quella parte della botanica che studia le alghe.\nStoria.\nSebbene le alghe siano conosciute dalla preistoria, il loro studio sistematico si fa risalire al XIX secolo, periodo in cui hanno operato lo svedese Carl Adolph Agardh (1785-1859), e il francese Jean-Baptiste \u00c9douard Bornet. Per l'Italia studi fondamentali di algologia sono stati eseguiti da Giovanni Battista De Toni, Francesco Ardissone, Angelo Mazza e Israele Achille Italo Forti che si occup\u00f2 della stesura della voce \"Alghe\" per l'Enciclopedia Treccani"}
{"id": "2322847", "revid": "1873017", "url": "https://it.wikipedia.org/wiki?curid=2322847", "title": "Park Avenue", "text": "Park Avenue (gi\u00e0 Fourth Avenue, o \"Quarta strada\") \u00e8 un ampio viale in direzione nord-sud del borough newyorkese di Manhattan. Per gran parte della sua lunghezza, scorre parallelo a Madison Avenue a ovest e Lexington Avenue a est.\nLe aiuole al centro di Park Avenue sono curate dal Fund for Park Avenue. Vengono piantate per motivi di convenienza delle begonie, che non necessitano di frequenti annaffiature e resistono all'esposizione al sole.\nOgni dicembre nelle aiuole trovano posto alberi di Natale con luci gialle e bianche, per evitare colori che possano creare confusione con le luci dei segnali stradali.\nAl numero 690 di Park Avenue ha sede il Consolato Generale di Prima Classe dello Stato Italiano."}
{"id": "2322849", "revid": "55935", "url": "https://it.wikipedia.org/wiki?curid=2322849", "title": "Phycologia", "text": ""}
{"id": "2322850", "revid": "55935", "url": "https://it.wikipedia.org/wiki?curid=2322850", "title": "Ficologia", "text": ""}
{"id": "2322851", "revid": "1305772", "url": "https://it.wikipedia.org/wiki?curid=2322851", "title": "SIGGRAPH", "text": "SIGGRAPH (abbreviazione di Special Interest Group on GRAPHics and Interactive Techniques) \u00e8 la conferenza sulla grafica computerizzata (CG) organizzata annualmente negli Stati Uniti dall'ACM SIGGRAPH organization. La prima conferenza SIGGRAPH si tenne nel 1974, vi partecipano decine di migliaia di professionisti del campo. Fra le sedi delle varie edizioni della conferenza si annoverano Dallas, Seattle, Los Angeles, New Orleans e San Diego.\nDescrizione.\nUno degli elementi principali della conferenza \u00e8 costituito dalle presentazioni al Animation Theater and Electronic Theater dove sono proiettati i pi\u00f9 recenti filmati prodotti con l'ausilio delle tecniche della grafica computerizzata. Sono presenti coi loro stand di centinaia di compagnie nel campo dell'ingegneria, della grafica, animazione o videogiochi. Vi sono inoltre alcune scuole specializzate nel campo che presentano i loro lavori.\nIl SIGGRAPH \u00e8 considerata l'occasione pi\u00f9 importante a livello internazionale per la presentazione delle ricerche nel campo della grafica computerizzata ed ogni anno vi vengono presentati decine di lavori. Le ultime edizioni contano un tasso di accettazione delle ricerche presentate minore del 20%. I lavori accettati sono stampati in un numero speciale della rivista \"ACM Transactions on Graphics\" mentre precedentemente al 2002 erano stampati nel \"SIGGRAPH Conference Proceedings\".\nOltre alla presentazione dei lavori, vengono trattati argomenti che vanno dalla grafica computerizzata all'interazione uomo-macchina. Nella stessa occasione si svolgono corsi di mezza o una giornata sugli argomenti pi\u00f9 avanzati nel campo, inoltre numerosi artisti e ricercatori discutono le loro opere.\nNel 1984 la Pixar present\u00f2 in anteprima al SIGGRAPH la sua prima animazione, \"The Adventures of Andr\u00e9 and Wally B.\" e da allora la conferenza fu occasione di molte altre anteprime.\nSIGGRAPH Asia.\nNel 2008 si sono tenute le conferenze del SIGGRAPH in Asia (l'evento \u00e8 conosciuto come SIGGRAPH Asia) in aggiunta alle conferenze statunitensi. La prima conferenza di SIGGRAPH Asia si \u00e8 tenuta a Singapore fra il 10 ed il 13 dicembre 2008 presso il Suntec Singapore International Convention and Exhibition Centre."}
{"id": "2322852", "revid": "55935", "url": "https://it.wikipedia.org/wiki?curid=2322852", "title": "Fycologia", "text": ""}
{"id": "2322853", "revid": "92723", "url": "https://it.wikipedia.org/wiki?curid=2322853", "title": "Monte Sant'Elia (Massafra)", "text": "Il monte Sant'Elia si trova in provincia di Taranto, nel comune di Massafra, ed \u00e8 all'interno di un'oasi protetta del WWF.\nSi tratta perlopi\u00f9 di rilievo collinare (circa 400 metri ), incastonato nel versante meridionale delle Murge orientali da cui si domina il golfo di Taranto e la vista giunge fino al massiccio del Pollino.\nFlora e fauna.\n\u00c8 quasi del tutto ricoperto da una fascia boscosa (bosco Caracciolo), che parte da Mottola e giunge fino a Martina Franca.\nLa vegetazione assume la classica fisionomia della macchia mediterranea, e presenta un'eccezionale ricchezza floristica passando dalla gariga al bosco nel giro di pochi metri. Numerosossisime sono le orchidee spontanee. Nella macchia sono presenti il lentisco, il mirto, la fillirea, l'alaterno, il corbezzolo. Sono associati spesso il biancospino, il perastro, il prugnolo e l'olivastro; tra i bassi arbusti troviamo rosmarino e timo. Nel bosco Caracciolo predomina il querceto, prevalentemente lecci, qualche roverella e fragno. Vi sono inoltre alcuni pini d\u2019Aleppo la cui diffusione \u00e8 dovuta a rimboschimenti dei passati decenni.\nNel sottobosco troviamo ciclamini, viole, pungitopo, felci, edera. Nel campo faunistico troviamo molti rapaci sia diurni che notturni, il colubro leopardiano, la raganella verde, la faina, il tasso.\nL'oasi comprende una masseria costituita da vari nuclei abitativi, tra i quali anche un complesso di 17 trulli che in base alla tipologia costruttiva si possono datare come costruiti nel XVII secolo. Alle spalle dei trulli sono presenti alcuni \u201cjazzi\u201d, tipici recinti per animali realizzati in pietra a secco."}
{"id": "2322857", "revid": "601626", "url": "https://it.wikipedia.org/wiki?curid=2322857", "title": "Giovanni di Pian del Carpine", "text": ""}
{"id": "2322859", "revid": "1573940", "url": "https://it.wikipedia.org/wiki?curid=2322859", "title": "Vera Rubin", "text": "A lei si deve la scoperta della materia oscura, ovvero quella componente invisibile e misteriosa che occupa il 25% dell'universo, nel 1974. In suo nome \u00e8 stato dedicato un asteroide, 5726 Rubin.\nBiografia.\nNasce in una famiglia di immigrati ebrei. Il padre, Philip Cooper, era un ingegnere elettrico nato a Vilnius, mentre la madre, Rose Applebaum, era nata in Ucraina. Rubin \u00e8 il cognome del marito Robert.\nIl suo lavoro pi\u00f9 importante \u00e8 stata la scoperta della discrepanza tra le predizioni sul momento angolare delle galassie e il loro reale movimento misurabile, ottenuto attraverso lo studio della curva di rotazione galattica.\nI tentativi di conciliare i dati ottenuti con le previsioni matematiche hanno portato a sviluppare il concetto di materia oscura, sebbene Rubin stessa non fosse d'accordo: \"mi piacerebbe sapere che le leggi di Newton possano essere modificate in modo da descrivere correttamente le interazioni gravitazionali a grandi distanze. Questo \u00e8 pi\u00f9 attraente di un universo pieno di un nuovo genere di particelle sub-nucleari\".\n\u00c8 morta il 25 dicembre 2016 nella sua residenza di Princeton, nel New Jersey."}
{"id": "2322860", "revid": "110157", "url": "https://it.wikipedia.org/wiki?curid=2322860", "title": "Chiesa di San Giorgio (Morbio Inferiore)", "text": "La chiesa di San Giorgio \u00e8 un edificio religioso che si trova a Morbio Inferiore, in Canton Ticino.\nStoria.\nBench\u00e9 l'origine della costruzione vada ricercata fra il VII e l'VIII secolo, essa viene citata per la prima volta in documenti storici risalenti al 1504.\nDescrizione.\nLa chiesa ha una pianta a tre navate con una copertura a capriate in vista.\nOrgano a canne: di pregevole interesse storico artistico, organo positivo costruito nel 1773 a Belvedere Ostrense (Italia) restaurato nel 1978 dal maestro organaro Alessandro Girotto"}
{"id": "2322865", "revid": "174925", "url": "https://it.wikipedia.org/wiki?curid=2322865", "title": "Lago Stefania", "text": ""}
{"id": "2322869", "revid": "228587", "url": "https://it.wikipedia.org/wiki?curid=2322869", "title": "Arthur Schwartz", "text": "Schwartz finanzi\u00f2 i suoi studi in legge alla New York University e il master alla Columbia University suonando il piano, prima di concentrare i propri talenti sulla Vaudeville, Broadway ed Hollywood.\nNel 1929 lo spettacolo \"The Little Show\" con musiche di sua composizione ha la prima assoluta al Music Box Theatre per il Broadway theatre con Fred Allen e Clifton Webb ed arriva a 321 recite. \nNel 1934 \"Revenge with Music\" con sue musiche va in scena al New Amsterdam Theatre per Broadway con Charles Winninger dal 28 novembre arrivando a 158 recite.\nNel 1935 \"At Home Abroad\" con sue musiche va in scena al Winter Garden Theatre per Broadway con Beatrice Lillie, Ethel Waters, Eleanor Powell, Reginald Gardiner e John Payne dal 19 settembre arrivando a 198 recite.\nFra i suoi musical ci sono \"The Band Wagon\" che va in scena al New Amsterdam Theatre per Broadway dal 3 giugno 1931 con Fred Astaire, Adele Astaire e Frank Morgan arrivando a 260 recite, \"Flying Colors\" di Schwartz e Howard Dietz che all'Imperial Theatre per Broadway con Clifton Webb, Imogene Coca e Buddy Ebsen arriva a 188 recite, \"The Gay Life\", \"A Tree Grows in Brooklyn\", \"Jennie\" e \"By the Beautiful Sea\". I suoi film invece includono il film musicale \"The Band Wagon\" con il paroliere Howard Dietz.\nLavor\u00f2 poi come produttore per la Columbia Pictures e fra i suoi lavori vi \u00e8 il musical del 1944 \"Fascino\".\nSuo figlio Jonathan \u00e8 un popolare conduttore radio e musicista; suo figlio Paul Schwartz \u00e8 compositore, direttore d'orchestra, pianista e produttore."}
{"id": "2322872", "revid": "433605", "url": "https://it.wikipedia.org/wiki?curid=2322872", "title": "Qarqar", "text": "Qarqar (o Karkar) \u00e8 un'antica citt\u00e0 situata nella parte nord-occidentale della Siria conosciuta attraverso le fonti neoassire.\nLa localit\u00e0 fu scenario di un'importante battaglia del mondo antico, la battaglia di Qarqar, combattuta nell'853 a.C. tra l'esercito assiro, guidato dal re Salmanassar III, e un'alleanza di 11 dinasti locali dell'area siro-palestinese guidati da Hadadezer (Ben Hadad) di Damasco e dal re Acab di Israele.\nLa battaglia ebbe esito positivo per gli assiri, almeno secondo quanto ricordato nella stele di Kurkh eretta per commemorare la vittoria.\nMalgrado l'esito dello scontro le ostilit\u00e0 non ebbero fine e Qarqar fu sede di ulteriori scontri. Intorno al 720 a.C. un nuovo tentativo di sovrani palestinesi - fomentato, e forse appoggiato militarmente, da Wahkara, sovrano egizio della XXIV dinastia - ebbe nuovamente esito negativo.\nL'antica citt\u00e0 di Qarqar \u00e8 stata associata al sito archeologico di Tell Qarqur, situato nella valle dell'Oronte nella parte occidentale della Siria. Il sito \u00e8 stato esplorato a partire dal 1993 e gli scavi hanno portato alla luce tracce di una lunga occupazione tra cui massicce opere difensive risalenti all'et\u00e0 del ferro."}
{"id": "2322874", "revid": "1305772", "url": "https://it.wikipedia.org/wiki?curid=2322874", "title": "The Band Wagon", "text": "Con il nome The Band Wagon si possono intendere:"}
{"id": "2322876", "revid": "124687333", "url": "https://it.wikipedia.org/wiki?curid=2322876", "title": "Giovanni di Castellomata", "text": "La famiglia dei Castellomata era, nella prima met\u00e0 del secolo XIII, tra le pi\u00f9 importanti di Salerno, e Giovanni compare tra i testimoni del testamento di Maria di Montpellier, moglie di Pietro II d'Aragona.\n\u00c8 poi presente alla corte papale dal 1213, dove risulta essere medico di Innocenzo III: in quanto tale egli \u00e8 il primo archiatra pontificio ad essere documentato. Divenne vescovo di Policastro nel 1254."}
{"id": "2322877", "revid": "287204", "url": "https://it.wikipedia.org/wiki?curid=2322877", "title": "Vita con gli automi", "text": "Vita con gli automi (\"Second Ending\") \u00e8 un romanzo fantascientifico di James White del 1961.\nL'opera \u00e8 stata candidata al premio Hugo come miglior romanzo nel 1962.\nTrama.\n29 settembre 2017. La popolazione terrestre \u00e8 stata decimata da conflitti mondiali e la scienza si prodiga per preservare la sopravvivenza della specie umana i cui individui sono per la maggior parte sterili. La robotica ha avuto un grosso impulso e gli automi sono impiegati in moltissimi campi per sopperire alla carenza di manodopera umana.\n7 ottobre 2308: Ross si risveglia in ospedale dopo un lungo sonno criogenico in stato di animazione sospesa, il \"Gran Sonno\", in quanto affetto da un male incurabile al momento del suo ricovero nel 2017. Ross viene assistito da un unico robot dotato di un'intelligenza artificiale limitata, l'\"Infermiera 5B\", e da una serie di automi che svolgono funzioni meramente esecutive. Ben presto si rende conto che l'umanit\u00e0 \u00e8 ormai costituita da un solo superstite: lui stesso. Durante il suo sonno secolare, una catastrofe nucleare ha non solo estinto l'umanit\u00e0, ma eliminato ogni forma di vita sul pianeta. Dopo un'inutile ricerca di altri esseri umani sopravvissuti, Ross si rassegna e, per non impazzire, intraprende un ambizioso progetto per riportare la vita sulla Terra. Affida quindi agli automi la realizzazione pratica di tale programma a lunghissima scadenza, decidendo di tornare nel \"Gran Sonno\" e riemergere ogni tanto per controllare lo stato di avanzamento dei lavori. I robot nel frattempo si evolveranno per meglio esaudire i desideri dell'unico umano che sono in grado di servire.\nLa storia si sviluppa per centinaia di milioni di anni, sino alla esplosione del Sole, e si conclude con il trasporto di Ross in stato di incoscienza su Fomalhaut, il cui quarto pianeta \u00e8 stato segretamente terraformato dai robot nel corso di milioni di anni, guidando l'evoluzione dai procarioti sino all'essere senziente, sempre obbedendo agli ordini che Ross ha impartito all'Infermiera 5B: scoprire aiutare e proteggere tutte le forme di vita evitando di affrettare lo sviluppo con una guerra, neanche tra robot.\nOrmai i robot si sono evoluti cos\u00ec tanto da avere abbandonato la forma materiale, trasformandosi in esseri di pura energia, ma lo hanno nascosto a Ross per evitare che la notizia avesse potuto farlo impazzire: \"Ma ora stiamo per realizzare i suoi desideri e per conservarci indefinitamente per l'avvenire. Quando arriver\u00e0 sul pianeta che abbiamo preparato per lui, la sua vita si concluder\u00e0 circa mezzo secolo dopo, ma noi non periremo perch\u00e9 i suoi discendenti saranno umani e noi saremo indispensabili agli eredi.\"\nInfine Ross si sveglia per l'ultima volta dal \"Gran Sonno\" e si ritrova sul nuovo pianeta popolato da una nuova umanit\u00e0, credendo che ormai tutti i suoi robot fossero stati distrutti: \"Ross, a poco a poco, cap\u00ec la sua nuova realt\u00e0. Inghiott\u00ec, poi disse, semplicemente: - Grazie Infermiera. Un silenzioso ed invisibile globo di energia sospeso sul suo capo ebbe un sussulto in segno di assenso.\"\nCritica.\n\"Vita con gli automi\" \u00e8 forse il romanzo che meglio rappresenta la tematica che James White svilupp\u00f2 poi compiutamente nel proprio ciclo di racconti e romanzi sulla \"Stazione Ospedale\" (\"Sector General\"). \n\u00c8 considerato da diversi critici uno dei romanzi pi\u00f9 utopistici sul tema robot-umanit\u00e0, quasi uno sviluppo finale dell'interazione uomo-robot, in quanto porta alle estreme conseguenze concettuali le \"tre leggi della robotica\" ideate dallo scrittore Isaac Asimov.\nAsimov, infatti, creando il personaggio robotico \"R. Daneel Olivaw\", uno dei protagonisti del \"Ciclo dei Robot\", compare anche nell'ultimo capitolo di Fondazione e Terra nel quale egli fonde la sua mente con quella di un essere umano per poter continuare vivere oltre i ventimila anni gi\u00e0 vissuti. Asimov, cos\u00ec facendo, ha creato in realt\u00e0 il personaggio di un super-robot-umanoide.\nJames White, condizionato dalla sua visione pacifista della vita e da una visione utopica di un'umanit\u00e0 migliore, si spinge oltre ideando il personaggio de l\"'Infermiera 5B\", molto pi\u00f9 complesso di un semplice super-robot-umanoide. I robot nella concezione metafisica di White si sono trasformati in esseri di pura energia, sono diventati gli Angeli Custodi di una nuova, risorta, Umanit\u00e0.\nGi\u00e0 nel 1963, il noto critico e scrittore Carlo Fruttero, curatore di \"Urania\", aveva colto l'originalit\u00e0 di White, e dopo la pubblicazione di \"Vita con gli automi\", cur\u00f2 la pubblicazione di altri romanzi e racconti diffondendone la conoscenza in Italia."}
{"id": "2322880", "revid": "1924342", "url": "https://it.wikipedia.org/wiki?curid=2322880", "title": "Pilgrim (Eric Clapton)", "text": "Pilgrim \u00e8 un album rock di Eric Clapton pubblicato nel 1998. L'album \u00e8 stato registrato agli Olympic Studio di Londra. Il disegnatore dei personaggi di \"Neon Genesis Evangelion\", Yoshiyuki Sadamoto, ha disegnato la copertina dell'album.\nIl disco venne nominato nel 1999 per il Grammy Award come miglior disco pop e la canzone di apertura \"My father's eyes\" vinse nella categoria \"Best male pop vocal performance\"."}
{"id": "2322883", "revid": "404338", "url": "https://it.wikipedia.org/wiki?curid=2322883", "title": "Monte Sant'Elia", "text": "In Italia esistono diversi rilievi montuosi che portano questo nome:"}
{"id": "2322885", "revid": "287204", "url": "https://it.wikipedia.org/wiki?curid=2322885", "title": "Guanetidina", "text": "La guanetidina \u00e8 un principio attivo, un bloccante del neurone adrenergico, la cui azione inibisce il rilascio di noradrenalina. Il farmaco non \u00e8 commercializzato in Italia.\nIndicazioni.\nViene utilizzato come terapia contro manifestazioni di crisi ipertensive e nell'ipertensione oculare del glaucomatoso.\nControindicazioni.\nSconsigliato in soggetti con scompenso cardiaco.\nDosaggi.\nCon iniezione intramuscolare:\nEffetti indesiderati.\nFra gli effetti collaterali pi\u00f9 frequenti si riscontrano diarrea, sonnolenza, ritenzione di liquidi, disturbi all'eiaculazione."}
{"id": "2322886", "revid": "36426", "url": "https://it.wikipedia.org/wiki?curid=2322886", "title": "Plinto di fondazione", "text": ""}
{"id": "2322887", "revid": "25152", "url": "https://it.wikipedia.org/wiki?curid=2322887", "title": "Crociata di Dieci Anni", "text": ""}
{"id": "2322889", "revid": "25152", "url": "https://it.wikipedia.org/wiki?curid=2322889", "title": "Crociata decennale bahai", "text": ""}
{"id": "2322890", "revid": "486946", "url": "https://it.wikipedia.org/wiki?curid=2322890", "title": "Giovanni de' Dondi", "text": ""}
{"id": "2322893", "revid": "767487", "url": "https://it.wikipedia.org/wiki?curid=2322893", "title": "Edythe Wright", "text": "Dopo essersi diplomata alla New Brunswick High School nel 1933 frequent\u00f2 il New Jersey State College for Women. Nel 1935 Edythe rimpiazz\u00f2 Nancy Flake, protagonista dell'orchestra di Frank Dailey ad Asbury Park. Durante questo lavoro fu scoperta da Tommy Dorsey e lavor\u00f2 nella sua orchestra dal settembre 1935 all'agosto 1939. Lasciato il gruppo lavor\u00f2 per la radio, viaggi\u00f2 con lo stesso Dorsey e quindi si trasfer\u00ec in California.\nUna colonna di Variety del 1950 segnala il suo ritorno a New York come manager di Sy Oliver, ma altre informazioni da questo punto in poi sono carenti. Negli anni cinquanta si sposa con John T. Smith da cui ha un figlio, Patrick Smith. Viene coinvolta nella New Jersey Democratic State Assembly a Wall Township e dirige musical amatoriali a Chadwick Beach.\nMuore di cancro al pancreas a Point Pleasant, e dopo un funerale alla Saint Denis Church di Manasquan, venne sepolta al Saint Catherine's Cemetery a Spring Lake Heights.\nFece circa 120 registrazioni musicali in studio con la Dorsey band fra il 1935 ed il 1939 (oltre ad altre tracce sotto pseudonimo) e fu protagonista radiofonica del Jack Pearl Show, trasmissione prodotta da Tommy Dorsey ed Ellery Queen."}
{"id": "2322894", "revid": "124444863", "url": "https://it.wikipedia.org/wiki?curid=2322894", "title": "Bahai in Uganda", "text": "La religione Bahai in Uganda inizi\u00f2 a svilupparsi nel 1951 e in quattro anni si era gi\u00e0 diffusa in 80 localit\u00e0 con oltre 500 fedeli. Nello stesso periodo si sono costituite 13 Assemblee Locali Spirituali in rappresentanza di 30 trib\u00f9 e sono partiti 9 pionieri bahai verso altri paesi dell'Africa.\nDurante la dittatura di Idi Amin, nonostante la religione bahai fosse stata bandita, la comunit\u00e0 baha'i continu\u00f2 crescere e a prodigarsi nella promozione del benessere del popolo ugandese. Nelle convulsioni finali di tale dittatura, con Kampala dilaniata da episodi di guerra e guerriglia trov\u00f2 la morte Enoch Olinga con tutta la sua famiglia, trucidati da un gruppo di guerriglieri sbandati\nGli inizi.\nIl 3 agosto 1951 la Mano della Causa M\u00fas\u00e1 Ban\u00e1n\u00ed con la moglie, Al\u00ed Nakhjavani, anch'egli con la moglie e la figlia Bahiyyih, e Philip Hainsworth arrivarono a Kampala come pionieri bahai.\nNel dicembre dello stesso anno vi furono i primi due ugandesi, Fred Bigabwa e Chrispin Kajubi, che aderirono alla fede bahai ai quali si aggiunse Enoch Olinga, un veterano della seconda guerra mondiale.\nLa prima Assemblea Spirituale locale Bahai fu eletta nell'aprile 1952 a Kampala: i suoi membri erano Fred Bigabwa, Chrispin Kajubi, Peter Musoke, Enoch Olinga, i coniugi M\u00fas\u00e1 Ban\u00e1n\u00ed, i coniugi Ali Nakhjavani e Philip Hainsworth.\nNel 1952 M\u00fas\u00e1 Ban\u00e1n\u00ed fu nominato Mano della Causa; dall'aprile 1953 furono elette 9 Assemblee Locali e nell'ottobre dello stesso anno Enoch Olinga si rec\u00f2, come pioniere della fede, nel Camerun, ricevendo, per questo, il titolo di Cavaliere di Bah\u00e1'u'll\u00e1h.\nLo sviluppo.\nNegli anni tra il 1950 e il 1960 vi fu un notevole sviluppo nella diffusione della religione bahai nell'Africa subsahariana\nNel 1956 Olinga fu eletto presidente dell'Assemblea Spirituale Nazionale della regione del Nord-Ovest e la comunit\u00e0 bahai ugandese pass\u00f2 sotto la Assemblea Nazionale dell'Africa centro-orientale, di cui era presidente Nakhjavani\nAgli inizi del 1957 Olinga partecip\u00f2 alla posa, in Uganda, della prima pietra per la costruzione del primo tempio bahai in Africa e nell'autunno fu nominato Mano della Causa.\nIl tempio.\nIl tempio bahai ugandese, inaugurato 13 gennaio 1961, \u00e8, attualmente, l'unico in tutta l'Africa e si trova sulla collina Kikaya, nei dintorni di Kampala.\nL'edificio \u00e8 stato progettato da Mason Remey; la cupola di colore verde \u00e8 ricoperta da piastrelle di origine italiana, le piastrelle che ricoprono i tetti inferiori provengono dal Belgio mentre i pannelli delle pareti e i vetri colorati sono stati portati dalla Germania. I muri esterni sono costruiti in pietra squadrata ugandese, come ugandese \u00e8 il legno usato per le porte e per le panche.\nIl terreno, di oltre 20 ettari, su cui \u00e8 stato costruito il tempio contiene, oltre al giardino, una casa per gli ospiti e un centro amministrativo.\nLa persecuzione.\nNel periodo della dittatura di Idi Amin la fede bahai e la sua comunit\u00e0, che era la pi\u00f9 ampia dell'Africa, subirono una pesante persecuzione che non ne favor\u00ec lo sviluppo: la fede bahai fu bandita dal paese.\nIl 16 settembre 1979, nel vivo della guerra ugandese-tanzaniana e con Kampala parzialmente occupata dalle truppe tanzaniane di liberazione, cinque guerriglieri entrarono nella casa di Olinga e lo uccisero assieme a tutta la sua famiglia.\nSolo dopo la guerra ugandese-tanzaniana e l'eliminazione della dittatura di Idi Amin fu revocato il bando della fede e inizi\u00f2 un nuovo periodo di sviluppo per la fede stessa e per la sua comunit\u00e0.\nLa partecipazione.\nLa comunit\u00e0 bahai ugandese ha partecipato a numerosi progetti a favore del benessere e dello sviluppo del paese.\nNel 1993 l'Assemblea Spirituale Nazionale pose in essere un progetto di educazione gestionale, uno per la sanit\u00e0 dei lavoratori, uno per la prevenzione delle malattie dell'infanzia, uno per la cura della maternit\u00e0 e uno per l'edilizia popolare.\nSuccessivamente istitu\u00ec un progetto per la sanit\u00e0 delle acque, per la lotta alla malaria e per l'utilizzo e la diffusione dell'acqua potabile.\nDal 2000 i Bahai hanno partecipato alle iniziative dirette alla salute della famiglia, all'educazione dei bambini, allo sviluppo delle donne, alla lotta contro la violenza sulle donne, alla lotta contro l'AIDS collaborando con organizzazioni governative e non governative.\nI numeri.\nDurante gli anni 2000-2002 la comunit\u00e0 bahai \u00e8 cresciuta notevolmente.\nIl censimento ufficiale indica in 19.000 il numero dei Bahai ugandesi mentre altre fonti lo indicano tra 66.000 e 105.000.\nCirca 300 Bahai vivono a Kampala.\nNel 2005 statistiche ufficiali americane stimano che Induismo, Ebraismo e Fede Bahai sono praticati dal 2% della popolazione."}
{"id": "2322898", "revid": "25152", "url": "https://it.wikipedia.org/wiki?curid=2322898", "title": "Religione Bahai in Uganda", "text": ""}
{"id": "2322902", "revid": "132266", "url": "https://it.wikipedia.org/wiki?curid=2322902", "title": "Barca-porta", "text": "La barca-porta o battello-porta (scritto anche barcaporta; raramente barca porta; in francese: \"bateau-porte\"; in inglese: \"ship caisson\" o \"floating caisson\") \u00e8, come dice il suo nome, una porta che pu\u00f2 galleggiare.\nServe a ostruire l'ingresso dei bacini in muratura.\n\u00c8 composta da una serie di casse stagne che vengono allagate per affondarla nella sua sede all'imboccatura del bacino di carenaggio o di costruzione permettendone lo svuotamento. Svuotando le casse si fa galleggiare, una volta allagato il bacino, in modo tale da rimuoverla dalla sua sede e liberare il transito ai natanti in bacino."}
{"id": "2322918", "revid": "80339", "url": "https://it.wikipedia.org/wiki?curid=2322918", "title": "Angara superiore", "text": ""}
{"id": "2322923", "revid": "66387", "url": "https://it.wikipedia.org/wiki?curid=2322923", "title": "Equazione di van der Waals", "text": ""}
{"id": "2322925", "revid": "278830", "url": "https://it.wikipedia.org/wiki?curid=2322925", "title": "Ry\u016bhei Kitamura", "text": " \nCarriera.\nDopo aver studiato cinema in Australia, Kitamura debutt\u00f2 nella regia cinematografica nel 1996, dirigendo il film d'azione \"Heat After Dark\", seguito dall'horror \"Down to Hell\". \nNel 2000 si fece conoscere definitivamente, dirigendo il fantasy \"Versus\". Nel 2003 diresse \"Azumi\", interpretato dalla idol Aya Ueto, e \"Aragami\", che narra di due samurai, frutto di una scommessa con il regista Yukihiko Tsutsumi, che nello stesso anno diresse \"2LDK\", consistente nel realizzare un film con due soli personaggi e un'unica ambientazione.\nNel 2004 Kitamura gir\u00f2 ', ventinovesimo film dedicato al celebre mostro giapponese Godzilla. Nel 2008 gir\u00f2 il suo primo film negli Stati Uniti d'America, ', in lingua inglese e interpretato da attori statunitensi."}
{"id": "2322930", "revid": "287204", "url": "https://it.wikipedia.org/wiki?curid=2322930", "title": "Baltic Basketball League 2005-2006", "text": "La Baltic Basketball League 2005-2006 fu la 2\u00aa edizione della Lega Baltica. La vittoria finale fu ad appannaggio dei lituani del Lietuvos Rytas sui conterranei dello \u017dalgiris Kaunas."}
{"id": "2322932", "revid": "1452835", "url": "https://it.wikipedia.org/wiki?curid=2322932", "title": "Indian Railways", "text": "Indian Railways \u00e8 il nome inglese con cui sono note a livello internazionale le Ferrovie Indiane (chiamate indi:\u092d\u093e\u0930\u0924\u0940\u092f \u0930\u0947\u0932 oppure \"Bh\u0101rat\u012bya Rail\") controllate dallo stato tramite l'apposito \"Ministero delle ferrovie\" del governo.\nStoria.\nLe ferrovie vennero introdotte in India nel 1853. Nel 1947, l'anno dell'Indipendenza dell'India, veniva gestita da 42 operatori distinti. Nel 1951 l'intera rete venne nazionalizzata e sottoposta ad un unico operatore in seguito suddiviso in 16 dipartimenti locali: questo ha portato alla caratteristica che la rete sia composta da binari a scartamento che varia a seconda del luogo in cui ci si trova e all'operatore che gestiva la linea prima della nazionalizzazione. Indian Railways gestisce sia il traffico su lunga distanza che i sistemi di spostamento rapido delle grandi aree metropolitane.\nRete ferroviaria.\nLe Ferrovie indiane contano una rete di 119,630\u00a0km, di cui 108'000\u00a0km a scartamento largo di 1676\u00a0mm (scartamento Indiano), ovvero il 90% dell'intera rete. Le ferrovie indiane risultano quindi possedere la pi\u00f9 grande rete ferroviaria a scartamento largo del mondo, e la quarta in termini assoluti.\nCi sono 28,327\u00a0km di linea elettrificate con sistema monofase 25 kV 50\u00a0Hz.\nAlcune tratte consentono di raggiungere la velocit\u00e0 di 220\u00a0km/h, ma in servizio commerciale i treni non superano i 200\u00a0km/h.\nClassi.\nI treni indiani dispongono di svariate tipologie di classi\n (non tutte presenti all'interno dello stesso treno) come segue:\nNegli effetti letterecci sono inclusi un copribranda, un lenzuolo ed un cuscino, il tutto fornito a tutti coloro che dispongono di un biglietto con prenotazione del posto per determinate classi. Quanto descritto dovrebbe gi\u00e0 trovarsi sopra la branda, in caso contrario va richiesto al personale di bordo."}
{"id": "2322935", "revid": "115918762", "url": "https://it.wikipedia.org/wiki?curid=2322935", "title": "International Hockey Federation", "text": "L'International Hockey Federation (F\u00e9d\u00e9ration Internationale de Hockey sur Gazon, o FIH, letteralmente \"Federazione internazionale di hockey\") \u00e8 il massimo organismo di governo mondiale per lo sport dell'hockey su prato, conosciuto semplicemente come hockey in molti paesi.\nLa FIH fu fondata il 7 gennaio 1924 a Parigi da Paul L\u00e9autey, che ne divenne il primo presidente, in risposta all'omissione dell'hockey dal programma dei Giochi della VIII Olimpiade del 1924. I sette membri fondatori furono Austria, Belgio, Cecoslovacchia, Francia, Ungheria, Spagna e Svizzera. Alla FIH si aggiunsero presto altri membri e assunse un riconoscimento internazionale. Nel 1982 la FIH si fuse con la IFWHA (International Federation of Women's Hockey Associations), che era stata fondata nel 1927 da Australia, Danimarca, Inghilterra, Irlanda, Scozia, Sudafrica, Stati Uniti e Galles.\nLa federazione ha base a Losanna dal 2005, dopo essersi spostata da Bruxelles.\nMembri.\nLa FIH \u00e8 formata da 5 associazioni continentali e 127 membri, in cooperazione per promuovere e sviluppare lo sport.\nCompetizioni.\nLa FIH organizza le maggiori competizioni internazionali di hockey su prato."}
{"id": "2322941", "revid": "38120", "url": "https://it.wikipedia.org/wiki?curid=2322941", "title": "F\u00e9d\u00e9ration Internationale de Hockey sur Gazon", "text": ""}
{"id": "2322943", "revid": "38120", "url": "https://it.wikipedia.org/wiki?curid=2322943", "title": "Federation Internationale de Hockey sur Gazon", "text": ""}
{"id": "2322948", "revid": "1543377", "url": "https://it.wikipedia.org/wiki?curid=2322948", "title": "Lockheed A-12", "text": "Il Lockheed A-12 (nome in codice OXCART) era un aereo militare da ricognizione prodotto dalla sezione Skunk Works della Lockheed Corporation per conto della CIA, sulla base dei disegni di Clarence \"Kelly\" Johnson. Sviluppato tra il 1962 ed il 1964 e operativo dal 1963 al 1968, \u00e8 considerato il precursore di altri due aeroplani da ricognizione prodotti dalla Lockheed e poi utilizzati dalla USAF, il caccia intercettore YF-12 ed il famoso SR-71 Blackbird. Partecip\u00f2 a diverse missioni legate all'operazione Black Shield nel corso della Guerra in Vietnam, l'ultima delle quali venne effettuata nel maggio del '68 ed il programma A-12 termin\u00f2 nel giugno dello stesso anno.\nPare sia stato, anche se meno conosciuto, un aereo che ha pi\u00f9 volte avuto la capacit\u00e0 di viaggiare a velocit\u00e0 pi\u00f9 elevate del successivo SR-71, arrivando a Mach 3.35 contro i 3.2 del famoso ricognitore.\nStoria, sviluppo e caratteristiche.\nProduzione.\nLo sviluppo dell'A-12 inizi\u00f2 nei tardi anni cinquanta, a causa della necessit\u00e0 da parte del governo degli Stati Uniti di trovare un successore del Lockheed U-2. Essa crebbe quando un esemplare di questo modello venne abbattuto dalle forze sovietiche nel maggio 1960, infatti, fu proprio in seguito alla cattura del pilota che si scaten\u00f2 la famosa crisi degli U-2. Il progetto, chiamato \"Archangel\" (arcangelo) o pi\u00f9 semplicemente \"Angel\" (angelo) ebbe quindi inizio e per questo motivo, i vari prototipi degli aerei sviluppati vennero denominati con le sigle A-1, A-2, A-3 e cos\u00ec via. Il dodicesimo fu poi selezionato come definitivo.\nNel 1959, la CIA scelse l'A-12 tra gli aerei da utilizzare in sostituzione dell'U-2 insieme ad un prototipo della Convair chiamato KINGFISH. Il 26 gennaio 1960 ne furono ordinati dodici modelli e, dopo questa selezione, venne avviato un programma speciale per la produzione degli aerei-spia (\"Black Projects\") denominato OXCART.\nI primi test.\nUna volta terminata la loro produzione agli stabilimenti della Skunk Works, divisione della Lockheed Corporation con sede a Burbank, California, i dodici esemplari vennero trasportati a Groom Lake, nei pressi della Nellis Air Force Base, dove avvennero i primi test. Il primo volo, pilotato da Louis Schalk, decoll\u00f2 il 26 aprile 1962 anche se ufficialmente, l'A-12 si stacc\u00f2 dalla pista della famosa base solo il 30. Nel corso del suo primo volo a regime supersonico, avvenuto nel maggio dello stesso anno, l'A-12 raggiunse Mach 1.1, nessuno sapeva ancora che in realt\u00e0 esso avrebbe potuto arrivare a velocit\u00e0 molto pi\u00f9 elevate, addirittura oltre Mach 3 ad altezze elevatissime (90.000 piedi).\nInizialmente, i primi cinque aeromobili prodotti viaggiavano grazie ad una spinta di circa 17,000 lbf (pari a circa 76 kN) delle turbine Pratt &amp; Whitney J75, con le quali si poteva sperare di raggiungere Mach 2.\nIl 5 ottobre 1962, la nuova turbina J58, da poco sviluppata, venne montata in sostituzione ad una J75 su un A-12, mentre, all'inizio del '63, per la prima volta un velivolo del programma OXCART effettu\u00f2 un volo spinto da due J58 toccando la velocit\u00e0 di Mach 3.2, mai raggiunta prima di allora. Sempre nello stesso anno, l\"'A-12\" sub\u00ec il suo primo incidente, quando nei pressi di Wendover (Utah), il velivolo pilotato da Kenneth S. Collins si schiant\u00f2 al suolo. Il pilota ne usc\u00ec indenne e la CIA insabbi\u00f2 la cosa dichiarando che l'aereo era in realt\u00e0 un F-105.\nNel giugno 1964, l'ultimo A-12 prodotto si un\u00ec alla flotta a Groom Lake dove essa complet\u00f2 circa 2.850 test di volo.\nNel corso del programma OXCART vennero prodotti 18 aerei militari, tredici A-12, tre YF-12 e due M-21. Un tredicesimo A-12, utilizzato per i voli d'addestramento venne costruito con un ulteriore cabina di pilotaggio per l'istruttore, e conserv\u00f2 le J75 per l'intera durata della sua carriera. A causa della forma del suo muso venne soprannominato \"Titanium Goose\" (oca di titanio), ed \u00e8 tuttora esposto al California Science Museum di Los Angeles.\nIl 28 dicembre 1966 la CIA decise di sospendere il programma degli A-12 a partire dal 1\u00ba giugno del 1968. Ci\u00f2 nonostante, con lo scoppio della Guerra in Vietnam, diversi A-12 partirono per Okinawa nel 1967 e verso la fine di maggio di quello stesso anno operarono nel corso di diversi voli di ricognizione nel Vietnam del Nord, dediti soprattutto a scovare postazioni SAM, fino al giugno dell'anno successivo.\nPare che quando gli A-12 furono prossimi alla sostituzione con i nuovi SR-71 \"Blackbird\", la CIA avesse ordinato alla Lockheed di liberarsi di tutte le apparecchiature utilizzate nel corso della loro realizzazione.\nOperativit\u00e0.\nLa prima operazione militare eseguita dall'A-12 fu la Black Shield (\"scudo nero\") svoltasi nel corso della Guerra in Vietnam, tra il 1967 ed il 1968, con base operativa ad Okinawa, in Giappone. Essa, guidata da Mel Vojvodich, consistette nel fotografare delle postazioni SAM nel Vietnam del Nord, da un'altezza di 24.000 m a Mach 3.1. In seguito, partecip\u00f2 ad altre 21 operazioni militari, sempre nel corso del medesimo conflitto.\nPrest\u00f2 servizio anche sui cieli Corea del Nord in missioni destinate a tenere d'occhio le armate del paese contro un possibile attacco delle armate nemiche a danno del sud della penisola. Fotograf\u00f2 anche diverse immagini della nave-spia statunitense USS \"Pueblo\", dopo la sua cattura da parte di navi nordcoreane.\nL'ultima di esse, svoltasi a partire dall'8 maggio 1968 sui cieli della Corea del Nord segn\u00f2 la fine della carriera dell'A-12, che fu poi subito sostituito dall'SR-71.\nDurante la sua permanenza ad Okinawa, gli A-12 e pi\u00f9 tardi gli SR-71 saranno chiamati \"Habu\", dal nome di una vipera velenosa tipica della zona, con la quale gli abitanti delle isole avevano notato una certa somiglianza.\nL'ultimo volo ufficiale dell'A-12 fu il suo viaggio di ritorno fino a Palmdale, California, effettuato da Francis Murray il 21 giugno 1968.\nIl 26 giugno 1968, il vice ammiraglio Rufus L. Taylor, assegn\u00f2 la medaglia al valore ai piloti Kenneth Collins, Ronald L. Layton, Francis J. Murray, Dennis B. Sullivan e Mel Vojvodich per la loro partecipazione all'operazione Black Shield. La vedova di Jack W. Weeks, pilota disperso in Viet Nam, accett\u00f2 la medaglia assegnata al marito. Pare che questi piloti avessero inoltre partecipato ad alcune pericolose missioni di ricognizione sui cieli dell'Unione Sovietica.\nIncidenti.\nL'A-12 sub\u00ec nel corso della sua carriera quattro diversi incidenti, in uno dei quali il pilota perse la vita. Nel corso degli altri tre, i piloti riuscirono a salvarsi eiettandosi. Un ulteriore esemplare rimase disperso nei pressi di Okinawa, mentre era diretto in Vietnam del Nord, il 5 giugno 1968, pochi giorni dopo la fine del programma. Le cause di questa perdita sono tuttora sconosciute.\nTutti gli altri esemplari rimasero operativi fino alla fine del programma, avvenuta il 1\u00ba giugno 1968.\nIl ritiro.\nCirca un decennio era passato dal concepimento del programma OXCART alle prime operazioni dell'A-12. Esso era stato chiuso ufficialmente il 26 dicembre 1966 a causa degli elevati costi di manutenzione del ricognitore, ancora prima che quest'ultimo avesse iniziato a servire la USAF, nel 1967. L'SR-71 fu inoltre scelto al posto dell'A-12 grazie alla sua nuova strumentazione avanzata che avrebbe reso non pi\u00f9 necessario entrare nello spazio aereo nemico.\nGli A-12 rimasti vennero quindi conservati a Palmdale per circa 20 anni. Dopodich\u00e9 essi furono inviati a vari musei negli Stati Uniti eccetto uno, il 60-6924, che rimase nella cittadina californiana. Il 20 gennaio 2007, malgrado le proteste degli abitanti della citt\u00e0, l'A-12 60-6931 esposto a Minneapolis, Minnesota, \u00e8 stato spostato al quartier generale della CIA a Langley (Virginia) dove \u00e8 stato smantellato.\nEsemplari.\nLista degli A-12\nVarianti.\nLockheed YF-12.\nL'YF-12 era un caccia intercettore, una variante dell'A-12 a produzione limitata che vol\u00f2 per la prima volta nel 1962. La Lockheed aveva infatti convinto la USAF del fatto che un aereo da ricognizione basato sull'A-12 avrebbe comportato costi minori rispetto al North American XF-108 (il cui programma era stato da poco cancellato) fin da quando l'esercito aveva stanziato dei fondi per la produzione dell'ambizioso progetto. L'undicesimo ed il dodicesimo posto della coda di produzione del programma OXCART furono destinati quindi a due esemplari del caccia, che fu completato col nome di YF-12A ed inviato a Groom Lake.\nOltre ad essere stato l'unico dei velivoli OXCART armato, vennero aggiunti un radar per il controllo dei missili lanciati nel muso dell'aereo e una seconda cabina per un ulteriore membro dell'equipaggio. Queste modifiche influenzarono molto l'aerodinamicit\u00e0 del velivolo, tanto da richiedere la presenza di alette ventrali sotto la fusoliera e gondole per motori in modo da mantenere la stabilit\u00e0. L'equipaggiamento da ricognizione dell'A-12 era scomparso per far posto ai missili.\nDurante uno dei test sui caccia, uno degli YF-12A raggiunse la velocit\u00e0 di 3\u00a0331,505\u00a0km/h, ad un'altezza di 24\u00a0462,6 metri. Anche i lanci dei missili si svolsero senza inconvenienti.\nNonostante i grandi risultati riconosciuti anche dalla USAF, che ne ordin\u00f2 appunto diversi esemplari, il programma venne interrotto a causa del costo troppo elevato per degli aerei che, anche rispetto ai migliori bombardieri sovietici, erano troppo veloci. Diveniva quindi inutile mantenere aerei fin troppo veloci coi relativi costi quando si poteva benissimo utilizzarne di pi\u00f9 lenti ma comunque pi\u00f9 veloci e potenti dei caccia russi. I due esemplari rimasti (uno era stato distrutto nel corso di un incidente), vennero lasciati alla NASA, che li utilizz\u00f2 nel corso dei suoi esperimenti.\nL'M-21 e il drone D-21.\nLa seconda variante dell'A-12 all'interno del programma OXCART era stato il Lockheed M-21, di cui si produssero solamente due esemplari, destinati ad essere utilizzati per il lancio del drone D-21, un velivolo UAV da ricognizione. Il progetto dell'aereo (inizialmente denominato Q-12), facente parte dell'OXCART e finanziato dai fondi dei \"Black Projects\", nacque dalla necessit\u00e0 di effettuare missioni di ricognizione in territori particolarmente difesi e nei quali l'abbattimento di un normale aereo sarebbe stato molto probabile.\nGli A-12 scelti (il 60-6940 ed il 60-6941), furono pesantemente modificati per poter controllare il lancio del drone. Fu sistemato, al centro della fusoliera e tra i piani di coda, un pilone di sostegno del drone, puntato leggermente verso l'alto, e venne aggiunto un posto a sedere per l'addetto al lancio del D-21, l'LCO (Launch Control Operator/Officer, lett. \"Operatore per il controllo del lancio\", il navigatore del drone). Una volta lanciato, il drone avrebbe attraversato il territorio nemico in solitaria fino a raggiungere un'area amica e precipitare autodistruggendosi. Poco prima di precipitare avrebbe sganciato con un paracadute i dati fotografici raccolti durante la missione. Tali dati sarebbero dovuti essere presi in volo da un Lockheed C-130 Hercules.\nTuttavia, data l'alta pericolosit\u00e0 dei test (nel corso del quarto ed ultimo lancio il navigatore LCO mor\u00ec in quanto al momento della sua partenza il D-21 fin\u00ec con lo schiantarsi contro l'M-21), l'alta percentuale di insuccessi e gli alti costi che comport\u00f2, anche questo programma fu da l\u00ec a poco abbandonato.\nI D-21 rimasti furono ridisegnati come GTD-21B e sistemati in un magazzino presso la Davis-Monthan Air Force Base, nei pressi di Tucson. In seguito, quattro esemplari vennero consegnati alla NASA, che pens\u00f2 di utilizzarli per lo sviluppo di un sistema di propulsione. Alla fine l'agenzia spaziale prefer\u00ec ripiegare su una versione del famoso X-43, che raggiunger\u00e0 in seguito la velocit\u00e0 ipersonica di Mach 7. Gli altri D-21 rimasti furono ceduti a musei e tuttora ne esistono ancora otto esemplari."}
{"id": "2322952", "revid": "339392", "url": "https://it.wikipedia.org/wiki?curid=2322952", "title": "CoD 6", "text": ""}
{"id": "2322958", "revid": "1318658", "url": "https://it.wikipedia.org/wiki?curid=2322958", "title": "Armando Curcio Editore", "text": "Armando Curcio Editore \u00e8 una casa editrice italiana con sede a Roma, fondata nel 1927 e dichiarata fallita nel 1994.\nHa ripreso l'attivit\u00e0 nel 2004.\nStoria.\nVenne fondata nel 1927 a opera del commediografo e giornalista Armando Curcio e si affermer\u00e0 nel corso del XX secolo pubblicando testi teatrali della commedia napoletana. Nel catalogo della casa editrice si annoverano volumi di narrativa, saggistica e arte ed \u00e8 attiva in diversi settori dell'editoria come le grandi opere, editoria per l'infanzia, per la famiglia e per la didattica, famosa soprattutto per le pubblicazioni a dispense.\nNel 1987 la casa editrice, che fatturava una cinquantina di miliardi di lire con un sostanziale pareggio di bilancio, ebbe problemi di liquidit\u00e0 in seguito alla morte, avvenuta nel 1986, del presidente e direttore editoriale, Alfredo Curcio, figlio del fondatore. Nel 1988 fu rilevata dalla Fincentro, finanziaria di Mario Schimberni, ex presidente della Montedison ed ex commissario straordinario delle Ferrovie dello Stato Italiane. Schimberni divenne presidente, mentre l'incarico di amministratore delegato fin\u00ec a Matilde Bernabei. Alla casa editrice fu impresso un nuovo corso orientato verso l'editoria multimediale, con un aumento del fatturato ma anche con un impegno sempre pi\u00f9 gravoso sul fronte finanziario al punto da finire nel 1993 in amministrazione controllata. Dopo nove mesi, il fallimento avvenne nel febbraio 1994 e l'attivit\u00e0 rimase sospesa sino al 1999. Dopo tentativi andati a vuoto, il magazzino di diecimila metri quadrati e i macchinari furono ceduti alla Locat del gruppo Unicredit per nove miliardi. Invece all'asta per i marchi e i diritti della casa editrice parteciparono Eugenio De Rosa, ex direttore editoriale della Curcio stessa, e Fortunato Siciliano, editore romano della People's Book, nata nel 1996 e specializzata nella vendita di prodotti porta a porta. La Curcio fu acquistata per 1,3 miliardi da Siciliano che nel 2004 ha dato vita al Gruppo Armando Curcio Editore, specializzandosi nella didattica.\nCatalogo.\nScuola\nDedicate al mondo della didattica e della scuola sono \"La nuovissima PME\", enciclopedia dedicata agli studenti del secondo ciclo; \"Ver Progress,\" la videoenciclopedia dei Ragazzi che si compone di strumenti didattici e multimediali; il \"New Playtime Multimedia\", un corso d\u2019inglese a cartoni animati per i pi\u00f9 piccoli; \"La biblioteca meravigliosa del Brucosaggio\", opera per la famiglia realizzata in collaborazione con l\u2019ANP (Associazione Nazionale Dirigenti e Alte Professionalit\u00e0 della Scuola), con lo scopo di accompagnare il genitore in tutte le fasi di sviluppo del bambino, seguendo tutti \u00abcampi di esperienza educativa\u00bb. \"Il Vangelo per bambini\" \u00e8 un'opera in 36 volumetti che racconta la storia di Ges\u00f9 per i pi\u00f9 piccoli.\nCultura, famiglia, musica\nI titoli principali che compongono questa divisione sono \"Conoscere l'Arte\", \"Vita degli animali\", \"Fiori e Piante\", \"I Testimoni della Fede\", \"L'Arca di No\u00e8\", \"Stargate\", \"La letteratura italiana\", \"Storia d'Italia dall'Unit\u00e0 ad oggi\", \"Grande Enciclopedia della Cucina Curcio,\" \"La tua salute\" e \"Grande dizionario della canzone italiana\".\nLa linea aurea\nAlla sezione grandi opere appartengono prodotti come i quattro titoli della linea aurea: \"I pirati della Malesia\" di Emilio Salgari, \"I Promessi sposi\" di Alessandro Manzoni, \"La sacra Bibbia\" ed il volume fotografico \"Frecce tricolori\", dedicato al 50\u00ba anniversario della pattuglia acrobatica italiana.\nScuola Digitale Curcio.\nScuola Digitale Curcio \u00e8 una piattaforma didattica interattiva per la scuola primaria e secondaria di I grado, in linea con le indicazioni del MIUR. Per realizzare questo progetto, la casa editrice \u00e8 stata accusata di aver usufruito di stagisti cui veniva assegnato del lavoro di revisione di testi, da svolgere a casa, a titolo gratuito.\nIl Premio Curcio.\nIl \"Premio Curcio per le Attivit\u00e0 Creative\" \u00e8 un'iniziativa promossa dalla casa editrice rivolta a tutti gli allievi delle scuole di ogni ordine e grado. Nato dalla volont\u00e0 di valorizzare la creativit\u00e0 dei ragazzi, il Premio prende le mosse dal Premio Curcio per il Teatro e la Cultura voluto da Armando Curcio."}
{"id": "2322959", "revid": "287204", "url": "https://it.wikipedia.org/wiki?curid=2322959", "title": "Moby Dick (programma televisivo)", "text": "Moby Dick \u00e8 stato un programma televisivo andato in onda su Italia 1 tra il 1996 e il 1999, condotto dal giornalista Michele Santoro. Il titolo era tratto dall'omonimo romanzo di Herman Melville; il giornalista ha spiegato che l'analogia con la balena bianca \"\"rappresenta l'ambiguit\u00e0 della realt\u00e0 in cui viviamo: quando sembra di averla a portata di mano ci si accorge che ci sta sfuggendo. E allora la caccia alla balena pu\u00f2 essere la caccia alla verit\u00e0, in cui, di volta in volta, \u00e8 necessario assumere il ruolo del leviatano o quello del capitano Achab\". \nLa trasmissione.\nIl programma ha segnato il debutto di Michele Santoro sulle reti Mediaset, avvenuto in seguito all'abbandono della RAI dalla parte del giornalista a causa di una polemica politica con l'allora presidente dell'azienda pubblica Enzo Siciliano. La trasmissione ha esordito il 5 dicembre 1996 su Italia 1, andando a collocarsi nella prima serata del marted\u00ec e del gioved\u00ec; nelle due diverse giornate venivano trattate rispettivamente tematiche di interesse sociale e politico.\nAlla scrittura della trasmissione hanno partecipato gli storici collaboratori di Santoro, Sandro Ruotolo, Riccardo Iacona e Corrado Formigli, insieme a Pietro Suber, Paola Mastrodonato e Paola Salzano. Molti elementi, come ad esempio l'utilizzo del confronto diretto, della disposizione dello studio e degli ospiti ad \"arena\", cos\u00ec come i collegamenti con le \"tele-piazze\", erano gi\u00e0 stati proposti dai precedenti talk show di Santoro. Una puntata speciale della terza edizione del programma cre\u00f2 particolari polemiche, andando in onda venerd\u00ec 16 aprile 1999 in diretta dal ponte Brankov di Belgrado, proprio durante un conflitto tra le forze della NATO e la Serbia nell'ambito della Guerra del Kosovo, che in quel periodo volgeva al termine. La lunga diretta, denominata \"TeleMilosevic\" dai contestatori, fu interrotta a causa dei bombardamenti che si verificarono sul luogo.\nForse anche a causa della scarsa vocazione giornalistica di Italia 1, rete votata all'intrattenimento per un pubblico giovane che per la prima volta si affacciava nell'ambito del talk show giornalistico, la trasmissione non riusc\u00ec mai ad ottenere grandi risultati d'ascolto, tanto che a partire dalla seconda edizione la puntata del marted\u00ec fu cadenzata con ritmo mensile e non pi\u00f9 settimanale. Spesso doppiato negli ascolti dal diretto concorrente \"Pinocchio\" condotto da Gad Lerner; ha ottenuto alcune vittorie soltanto contro alcuni appuntamenti di \"TG3 Prima Serata\", e per tentare di risollevare le sorti della trasmissione, si tent\u00f2 anche di introdurre la cronaca nera tra i temi trattati.\nAl termine della terza edizione, andata in onda il 27 maggio 1999, il conduttore \u00e8 tornato in RAI, rendendo di fatto \"Moby Dick\" l'unica sua produzione targata Mediaset.\nDurante l'estate dello stesso anno, in seconda serata, andarono in onda i reportage \"Moby's\", realizzati dai giornalisti del talk show."}
{"id": "2322967", "revid": "287204", "url": "https://it.wikipedia.org/wiki?curid=2322967", "title": "Club Sportivo Cagliari 1934-1935", "text": "Questa voce raccoglie le informazioni riguardanti la Club Sportivo Cagliari nelle competizioni ufficiali della stagione 1934-1935."}
{"id": "2322979", "revid": "197807", "url": "https://it.wikipedia.org/wiki?curid=2322979", "title": "Guitar Hero Mobile", "text": ""}
{"id": "2322995", "revid": "93556", "url": "https://it.wikipedia.org/wiki?curid=2322995", "title": "Yakovlev Yak-130", "text": "Lo Yakovlev Yak-130 (in cirillico: \u042f\u043a\u043e\u0432\u043b\u0435\u0432 \u042f\u043a-130, nome in codice NATO: Mitten), anche noto come Yak-AT in fase di sviluppo, \u00e8 un addestratore avanzato di fabbricazione russa sviluppato dallo Yakovlev Design Bureau negli anni duemila ed entrato in servizio nell'aeronautica militare russa nel 2009.\nInizialmente progettato congiuntamente con l'Aermacchi, lo sviluppo del velivolo \u00e8 poi proseguito separatamente dando origine all'M-346.\nIn grado di fornire supporto aereo alle forze a terra e di impiegare un vasto arsenale di sistemi d'arma, lo Yak-130 \u00e8 stato adottato dalle forze aeree di numerosi paesi asiatici ed africani.\nAl 2021 risulta in servizio attivo in oltre 100 esemplari nelle forze armate russe.\nStoria del progetto.\nLo sviluppo dello Yak-130 inizi\u00f2 nel 1993 secondo un programma congiunto tra la Yakovlev e l'Aermacchi per realizzare un addestratore avanzato capace di formare i futuri piloti di caccia di nuova generazione, come l'Eurofighter Typhoon, il Dassault Rafale, l'F-35 e il Sukhoi PAK FA. Il programma prevedeva un velivolo caratterizzato da un'ala alta e una singola deriva verticale, spinto da 2 turbofan e con un abitacolo con 2 posti in tandem capace di garantire elevate manovrabilit\u00e0, stabilit\u00e0 senza rinunciare a una velocit\u00e0 subsonica.\nIl dimostratore effettu\u00f2 il primo vol\u00f2 nel 1996. A pilotare l'aereo \u00e8 stato il pilota collaudatore Andrej Sinicyn. Durante questo volo l'aereo ha raggiunto la velocit\u00e0 di 350\u00a0km/h alla quota di 2\u00a0000 m. In totale sono stati effettuati circa 300 voli del prototipo dell'aereo.\nMa nel 1999, la partnership fu sciolta, perch\u00e9 le due parti non riuscirono ad accordarsi su vari aspetti del velivolo, pertanto i due costruttori seguirono diversi percorsi di sviluppo, con alla base sempre la stessa filosofia progettuale iniziale: l'Aermacchi con il suo Aermacchi M-346 e la Yakovlev con lo Yak-130.\nIl 19 maggio 2009 ha volato il primo Yak-130 di serie, nelle mani dei collaudatori Roman Taskaev e Sergey Kara. L'aereo \u00e8 stato ordinato dalla Voenno-vozdu\u0161nye sily Rossijskoj Federacii (le forze aeree russe) in 12 esemplari come addestratore avanzato battendo il rivale MiG-AT.\nBench\u00e9 nato come addestratore avanzato non si esclude lo sviluppo di una versione appositamente per l'attacco leggero.\nLa V-VS ha intenzione di sostituire presso le proprie scuole di volo gli anziani Aero L-39C Albatros con 74 esemplari di Yak-130 Mitten entro il 2015, anche se al momento ne ha ordinato solamente 12 unit\u00e0.\nAltri clienti dell'addestratore avanzato russo sono l'aeronautica militare dell'Algeria con 16 esemplari ordinati nel 2006 e la forza aerea della Libia con 6 macchine ordinate nel 2009. Aeronautica militare siriana, con 36 aviogetti nel 2010."}
{"id": "2323001", "revid": "129019", "url": "https://it.wikipedia.org/wiki?curid=2323001", "title": "Expo 1888", "text": "L'Esposizione universale del 1888 \u00e8 stata una fiera che si svolse nella citt\u00e0 di Barcellona dall'8 aprile al 9 dicembre del 1888 e vide la partecipazione di 400.000 visitatori provenienti da tutto il mondo.\nL'inaugurazione ufficiale avvenne il 20 maggio 1888 e venne presieduta da Alfonso XIII (che all'epoca aveva solo due anni), dalla Regina Reggente Maria Cristina d'Asburgo-Teschen, dalla principessa delle Asturie Maria de las Mercedes, dall'Infanta Maria Teresa, dal Presidente del Consiglio Pr\u00e1xedes Mateo Sagasta e dal sindaco di Barcellona Francesc Rius i Taulet.\nContesto storico.\nNel 1888 Barcellona aveva 530.000 abitanti circa ed era la seconda citt\u00e0 della Spagna ma il primo centro industriale. Si ritiene che l'organizzazione dell'Esposizione universale fosse il riflesso delle buone relazioni che intercorrevano tra la restaurata monarchia e la borghesia industriale catalana, che aveva sostenuto la Corona alla ricerca di una pace favorevole allo sviluppo economico.\nLe Esposizioni universali (la prima si era svolta a Londra nel 1851) erano considerate fra i maggiori eventi politici, economici e sociali del mondo, in cui ogni paese esponeva i suoi progressi tecnologici e faceva sfoggio delle sue potenzialit\u00e0 economiche ed industriali. Organizzare una mostra era quindi un'occasione di sviluppo per la citt\u00e0 ospitante e di grande prestigio internazionale.\nI promotori dell'Esposizione.\nL'idea di organizzare un'Esposizione Universale a Barcellona venne inizialmente all'imprenditore galiziano Eugenio Serrano de Casanova. Il progetto piacque al sindaco Francesc Rius, che decise di farsene carico circondandosi di un gruppo di uomini d'affari barcellonesi, con i quali form\u00f2 il \"Comit\u00e9 de los Ocho\". Tra i partecipanti al comitato figuravano fra gli altri Elies Rogent, Llu\u00eds Rouvi\u00e8re, Manuel Girona i Agrafel, Manuel Duran i Bas, Josep Ferrer i Vidal, Claudio L\u00f3pez Bru e Carles Pirozzini.\nIl sito dell'Esposizione.\nLa mostra venne allestita su una superficie di circa 380.000 metri quadrati che comprendeva la zona dell'Arc de Triomf (che fungeva da ingresso dell'Esposizione), del Parc de la Ciutadella, del giardino zoologico e parte dell'attuale \"Estaci\u00f3 de Fran\u00e7a\" fino al luogo dove si trova oggi l\"'Hospital del Mar\" a Barceloneta.\nLa ristrutturazione del Parco della Cittadella, dove si svolse gran parte della mostra, venne affidata a Josep Fontser\u00e9 che pot\u00e9 contare sulla collaborazione di Antoni Gaud\u00ed, in particolare nella \"Gran Cascada\" alla quale collaborarono altri scultori come Rossend Nobas (ne \"La Quadriga dell'Aurora\") e Venanci Vallmitjana (ne \"La Nascita di Venere\"). Inoltre si riutilizzarono alcuni edifici dell'antica cittadella militare, come la cappella, il palazzo del governatore e l'arsenale, l'attuale sede del Parlamento della Catalogna.\nUn quarto del parco era occupato da edifici progettati dai principali architetti del tempo, essendo l'Esposizione un terreno di sperimentazione per l'architettura modernista che iniziava a fiorire in citt\u00e0. L'edificio pi\u00f9 importante era il Palazzo dell'Industria, progettato da Jaume Gust\u00e0 e ampio 70.000 metri quadrati, che occupava lo spazio oggi occupato dallo zoo di Barcellona.\nLa maggior parte degli edifici dell'Esposizione \u00e8 oggi scomparsa, ad eccezione dell\"'Arc de Triomf\" costruito da Josep Vilaseca, del \"Castell dels Tres Dragons\" (che fungeva da bar-ristorante della mostra, mentre oggi \u00e8 la sede del Museo di Zoologia) di Llu\u00eds Dom\u00e8nech i Montaner, del Museo di Geologia di Antoni Rovira i Trias.\nUn aneddoto dell'Esposizione riguarda l'ingegnere francese Gustave Eiffel che present\u00f2 agli organizzatori dell'Esposizione il progetto per costruire la torre Eiffel, ma ai responsabili del comune di Barcellona sembr\u00f2 una costruzione costosa e strana e preferirono costruire l'attuale \"Arc de Triomf\", di stile pi\u00f9 classico. In seguito al rifiuto del concistoro barcellonese, Eiffel present\u00f2 il progetto ai responsabili dell'Esposizione universale di Parigi che si sarebbe tenuta l'anno successivo, i quali accettarono di costruire la torre, anche se in linea di principio, si sarebbe dovuto smontarla alla fine dell'esposizione.\nMiglioramenti urbanistici.\nSebbene l'attivit\u00e0 della mostra di svolsero soprattutto all'interno del quartiere fieristico, l'Esposizione contribu\u00ec al miglioramento generale della citt\u00e0. L'occasione della mostra incentiv\u00f2 il completamento dei lavori rimasti incompiuti e fu motore della realizzazione di nuove infrastrutture e servizi destinate a migliorare la vita dei cittadini e a sfoggiare un'immagine di modernit\u00e0 agli occhi dei visitatori.\nAlcune delle innovazioni urbanistiche realizzate per l'Esposizione furono:"}
{"id": "2323011", "revid": "23276203", "url": "https://it.wikipedia.org/wiki?curid=2323011", "title": "Alfa sud", "text": ""}
{"id": "2323013", "revid": "23276215", "url": "https://it.wikipedia.org/wiki?curid=2323013", "title": "Alfasud", "text": ""}
{"id": "2323014", "revid": "287204", "url": "https://it.wikipedia.org/wiki?curid=2323014", "title": "Martin Archer Shee", "text": "Martin Archer Shee nacque a Dublino, da una famiglia cattolica di antiche origini; il padre di Martin, ricco commerciante, riteneva addirittura che la professione di pittore non fosse adatta ad un membro della sua famiglia. Nonostante questo, Martin Shee studi\u00f2 arte nella Dublin Society e poi si trasfer\u00ec a Londra. Nel 1788 lo scozzese William Burke present\u00f2 il giovane Shee a sir Joshua Reynolds, che ricopriva la carica di Primo pittore di corte del re. Reynolds si interess\u00f2 al giovane e lo fece studiare nelle scuole della Royal Academy of Arts. Nel 1789 Shhe present\u00f2 pubblicamente le sue due prime opere, \"Testa di vecchio\" e \"Ritratto di gentiluomo\". La sua fama continu\u00f2 a crescere, tanto che nel 1800 Shee divenne un accademico reale. In seguito si trasfer\u00ec nella abitazione di George Romney, che ne fece il suo successore.\nNel 1805 pubblic\u00f2 un poema intitolato \"Rhymes on Art\" cui segu\u00ec una seconda pubblicazione nel 1809. Nel suo \"English Bards and Scotch Reviewers\" Lord Byron parl\u00f2 del poema con parole di elogio. Nel 1814 Shee pubblic\u00f2 un altro volume, \"The Commemoration of Sir Joshua Reynolds, and other Poems\", che non ottenne il successo sperato; scrisse anche una tragedia, \"Alasco\", che and\u00f2 in scena in Polonia.\nQuando nel 1830 mor\u00ec Thomas Lawrence, Shee fu scelto come nuovo presidente della Royal Academy e di l\u00ec a poco venne nominato baronetto. Continu\u00f2 a dipingere sino al 1845 e mor\u00ec nel 1850, lasciando tre figli."}
{"id": "2323017", "revid": "119354658", "url": "https://it.wikipedia.org/wiki?curid=2323017", "title": "Sunrise (telecomunicazioni)", "text": "Sunrise Communications AG \u00e8 un operatore di telefonia mobile e fissa svizzero, di propriet\u00e0 della CVC Capital Partners che l'ha acquisita dalla danese TDC, nell'ottobre 2010. L'azienda commercializza altres\u00ec servizi con il marchio Yallo.\nStoria.\nL'azienda fu fondata il 23 gennaio 2001, dopo la fusione di Sunrise e diAx nella TDC Switzerland AG. Dopo aver assunto, il 4 ottobre 2007, la denominazione Sunrise Communications AG, nel 2010 ha abbandonato l'ex quartier generale di Zurigo-Nord, pur mantenendo la sede legale nella citt\u00e0 e altre sedi centrali a Berna, Bienne, Losanna e Manno. ."}
{"id": "2323019", "revid": "19330", "url": "https://it.wikipedia.org/wiki?curid=2323019", "title": "Gorki Leninskiye", "text": ""}
{"id": "2323020", "revid": "599013", "url": "https://it.wikipedia.org/wiki?curid=2323020", "title": "Neven Spahija", "text": ""}
{"id": "2323021", "revid": "481666", "url": "https://it.wikipedia.org/wiki?curid=2323021", "title": "Park Avenue (musical)", "text": "Park Avenue \u00e8 un musical con dialoghi di George S. Kaufman e Nunnally Johnson, musiche di Arthur Schwartz e parole di Ira Gershwin. La prima avvenne allo Shubert Theatre il 4 novembre 1946; l'interpretazione fu scarsa e fu l'ultimo lavoro per Broadway della Gershwin.\nIra Gershwin voleva che \"Park Avenue\" segnasse un cambiamento rispetto agli spettacoli di quel periodo cos\u00ec come \"Oklahoma!\". Scrisse testi leggeri come \"Viviamo in un tempo che \u00e8 il pinnacolo del cinico\", ma il tema dello show, cio\u00e8 il divorzio, non cattur\u00f2 l'attenzione del pubblico per tutta la sua durata e il pubblico statunitense del 1946 voleva di pi\u00f9. La sceneggiatura risult\u00f2 troppo simile al romanzo breve di Nunnally Johnson e il secondo atto divenne cos\u00ec troppo lungo e costituito pi\u00f9 da dialoghi che non da canzoni.\nNumeri musicali.\nAtto I\nAtto II"}
{"id": "2323037", "revid": "767487", "url": "https://it.wikipedia.org/wiki?curid=2323037", "title": "Szentb\u00e9kk\u00e1lla", "text": "Szentb\u00e9kk\u00e1lla \u00e8 un comune dell'Ungheria di 238 abitanti (dati 2001). \u00c8 situato nella provincia di Veszpr\u00e9m."}
{"id": "2323038", "revid": "767487", "url": "https://it.wikipedia.org/wiki?curid=2323038", "title": "Szentg\u00e1l", "text": "Szentg\u00e1l \u00e8 un comune dell'Ungheria di 2.867 abitanti (dati 2001). \u00c8 situato nella provincia di Veszpr\u00e9m."}
{"id": "2323039", "revid": "123441876", "url": "https://it.wikipedia.org/wiki?curid=2323039", "title": "Radio New Zealand International", "text": "Radio New Zealand International o RNZI \u00e8 la radio nazionale neozelandese a diffusione internazionale. Trasmette su onde corte e su internet (in inglese. Alcune notizie vengono trasmesse anche in sette lingue dell'Oceano Pacifico.\nDati tecnici.\nRNZI ha due trasmettitori, uno analogico da 100\u00a0kW e uno digitale.\nLe trasmissioni vengono irradiate a Rangitaiki, 41\u00a0km a est di Taupo nel centro dell'isola del Nord della Nuova Zelanda. Le coordinate sono 176,25E e 38,505.\nL'audio \u00e8 alimentato ai trasmettitori digitali da un canale digitale dagli studi di Wellington, 400\u00a0km a sud di Taupo. La trasmissione include un'operazione di controllo e telemetria sul funzionamento del sistema attraverso una porta standard RS232 computer. Il sito non \u00e8 presidiato, ed \u00e8 controllato dallo Studio nella Nuova Zelanda Radio House di Wellington.\nIl trasmettitore digitale Thomson Broadcast and Multimedia \u00e8 stato installato nel 2005. \u00c8 utilizzato principalmente per fornire una buona qualit\u00e0 del segnale per rel\u00e8 da stazioni radio locali nel Pacifico.\nIl trasmettitore analogico \u00e8 stato fabbricato da Thomson (Francia) e installato nel 1990. Ha una potenza di uscita 100\u00a0kW ed \u00e8 dotato di tre tubi di trasmissione; due TH581 con raffreddamento a vapore e uno TH581 con raffreddamento ad aria.\nGli studi si trovano a sud della citt\u00e0 di Wellington. All'inizio del 2000 la Radio \u00e8 passata ad un nuovo sistema digitale che ha sostituito quasi completamente i nastri per tutti i programmi trasmessi.\nRNZI opera con due antenne ad alta frequenza e due antenne a banda bassa prodotte dalla TCI della California. Uno dei fasci ogni 35 gradi e uno di ogni fasci 325 gradi. Essi possono essere guidati individualmente, o se somministrate in parallelo amplia il raggio di 140 gradi."}
{"id": "2323041", "revid": "473581", "url": "https://it.wikipedia.org/wiki?curid=2323041", "title": "Szentimrefalva", "text": "Szentimrefalva \u00e8 un comune dell'Ungheria di 225 abitanti (dati 2001). \u00c8 situato nella provincia di Veszpr\u00e9m."}
{"id": "2323042", "revid": "767487", "url": "https://it.wikipedia.org/wiki?curid=2323042", "title": "Szentjakabfa", "text": "Szentjakabfa \u00e8 un comune dell'Ungheria di 118 abitanti (dati 2001). \u00c8 situato nella provincia di Veszpr\u00e9m."}
{"id": "2323043", "revid": "110157", "url": "https://it.wikipedia.org/wiki?curid=2323043", "title": "Szentkir\u00e1lyszabadja", "text": "Szentkir\u00e1lyszabadja \u00e8 un comune dell'Ungheria di 2.122 abitanti (dati 2001). \u00c8 situato nella provincia di Veszpr\u00e9m."}
{"id": "2323045", "revid": "834", "url": "https://it.wikipedia.org/wiki?curid=2323045", "title": "Orquesta Reciclando", "text": "Orquesta Reciclando \u00e8 un album dal vivo dei Jarabe de Palo, pubblicato nel 2009. \u00c8 stato registrato durante il \"Reciclando Tour\" (il tour nei teatri spagnoli del 2008), dove la band reinterpreta i propri successi, da \"La flaca\" a \"Depende\" a \"Bonito\", pi\u00f9 l'inedito \"Mucho m\u00e1s, mucho mejor\"."}
{"id": "2323047", "revid": "767487", "url": "https://it.wikipedia.org/wiki?curid=2323047", "title": "Szigliget", "text": "Szigliget \u00e8 un comune dell'Ungheria di 935 abitanti (dati 2001). \u00c8 situato nella provincia di Veszpr\u00e9m."}
{"id": "2323049", "revid": "767487", "url": "https://it.wikipedia.org/wiki?curid=2323049", "title": "Sz\u0151c", "text": "Sz\u0151c \u00e8 un comune dell'Ungheria di 429 abitanti (dati 2005). \u00c8 situato nella provincia di Veszpr\u00e9m."}
{"id": "2323050", "revid": "767487", "url": "https://it.wikipedia.org/wiki?curid=2323050", "title": "Tagyon", "text": "Tagyon \u00e8 un comune dell'Ungheria di 90 abitanti (dati 2001). \u00c8 situato nella provincia di Veszpr\u00e9m."}
{"id": "2323052", "revid": "767487", "url": "https://it.wikipedia.org/wiki?curid=2323052", "title": "Tak\u00e1csi", "text": "Tak\u00e1csi \u00e8 un comune dell'Ungheria di 933 abitanti (dati 2001). \u00c8 situato nella provincia di Veszpr\u00e9m."}
{"id": "2323054", "revid": "767487", "url": "https://it.wikipedia.org/wiki?curid=2323054", "title": "Tali\u00e1nd\u00f6r\u00f6gd", "text": "Tali\u00e1nd\u00f6r\u00f6gd \u00e8 un comune dell'Ungheria di 718 abitanti (dati 2001). \u00c8 situato nella provincia di Veszpr\u00e9m."}
{"id": "2323055", "revid": "110157", "url": "https://it.wikipedia.org/wiki?curid=2323055", "title": "T\u00e9s", "text": "T\u00e9s \u00e8 un comune dell'Ungheria di 983 abitanti (dati 2001). \u00c8 situato nella provincia di Veszpr\u00e9m."}
{"id": "2323060", "revid": "2091899", "url": "https://it.wikipedia.org/wiki?curid=2323060", "title": "Tihany", "text": "Tihany /\u02c8tih\u0252\u0272/ \u00e8 un comune dell'Ungheria di 1.393 abitanti (dati 2008). \u00c8 situato nella provincia di Veszpr\u00e9m.\nGeografia fisica.\nTihany si trova a da Balatonf\u00fcred sulla Penisola di Tihany.\nStoria.\nLa penisola di Tihany era un'isola, che si \u00e8 poi modificata nel tempo per via di successivi interramenti, gi\u00e0 abitata all'et\u00e0 del ferro. Di tale periodo \u00e8 rimasto un fortino di terra. Nelle diverse epoche \u00e8 stata abitata da varie popolazioni. Il primo documento scritto in cui si menziona il luogo risale al medioevo, quando Re Andrea I fece sorgere a Tihany un'abbazia benedettina, nella cui chiesa inferiore si trova ancora oggi la sua tomba. L'antico comune, situato nella parte pi\u00f9 alta, offre uno splendido panorama sia sul \"Bels\u0151-t\u00f3\" (Lago Interno) che sul \"K\u00fcls\u00f5-t\u00f3\" (Lago Esterno).\nLuoghi d'interesse.\nEco di Tihany.\nUno dei fenomeni pi\u00f9 caratteristici di Tihany \u00e8 rappresentato dall'eco di Tihany, che deve la sua notoriet\u00e0 alla costruzione della nuova abbazia, ivi realizzata verso la met\u00e0 del diciannovesimo secolo. La leggenda narra che l'eco provenga da una principessa triste che, avendo rifiutato di sposare il figlio del Re del lago, venne da questi gettata nelle sue acque e obbligata a rispondere per sempre a tutti coloro che di l\u00e0 passavano. Nel parco adiacente all'abbazia, sulla Collina dell'Eco, sorge una statua in bronzo che raffigura la principessa nell'atto di rispondere ai passanti.\nAbbazia benedettina.\nNel centro del comune si trova la chiesa barocca con l'abbazia benedettina, che venne fondata nel 1055. Oggi nell'edificio dell'abbazia ha sede anche un museo. Vi si trovano inoltre una cripta e un organo. Visitando l'abbazia in occasione delle funzioni si pu\u00f2 notare la proiezione dei testi per i cantori e i fedeli.\nCampo di geyser.\nSul dorso del Monte \"Ap\u00e1ti\", situato tra il Lago Esterno ed il comune di Sajkod, si vedono le rupi formate dall'erosione. Tali concrezioni di tufo basaltico, come le rocce della vetta \"Nyereg\", furono coperte di strati di idroquarzite e geyserite sedimentati in seguito alle eruzioni vulcaniche. \nLe sorgenti termali sorte nel corso delle stesse attivit\u00e0 vulcaniche con i minerali e i detriti, hanno contribuito alla formazione di circa 150 coni di geyser, di cui sono rimasti una cinquantina.\nIl cono pi\u00f9 bello, nominato \"Aranyh\u00e1z\" (Casa d'oro), offre una magnifica vista sul territorio circostante e sul Lago Interno.\nLe rovine della chiesa di \u00dajlak.\nLe rovine della chiesa di \"\u00dajlak\" si trovano nella parte meridionale della penisola. La chiesa del villaggio di \u00dajlak venne costruita nel dodicesimo-tredicesimo secolo.\nLe rovine della chiesa di Ap\u00e1ti.\nLe rovine della chiesa di \"Ap\u00e1ti\" si trovano nella parte settentrionale della penisola. La chiesa del villaggio di Ap\u00e1ti venne costruita nel dodicesimo secolo. La chiesa fu distrutta durante la dominazione dell'Impero ottomano."}
{"id": "2323061", "revid": "104458", "url": "https://it.wikipedia.org/wiki?curid=2323061", "title": "Otto Ferdinand von Abensperg und Traun", "text": ""}
{"id": "2323062", "revid": "767487", "url": "https://it.wikipedia.org/wiki?curid=2323062", "title": "T\u00f3tv\u00e1zsony", "text": "T\u00f3tv\u00e1zsony \u00e8 un comune dell'Ungheria di 1.175 abitanti (dati 2001). \u00c8 situato nella provincia di Veszpr\u00e9m."}
{"id": "2323063", "revid": "767487", "url": "https://it.wikipedia.org/wiki?curid=2323063", "title": "T\u00fcskev\u00e1r", "text": "T\u00fcskev\u00e1r \u00e8 un comune dell'Ungheria di 570 abitanti (dati 2001). \u00c8 situato nella provincia di Veszpr\u00e9m."}
{"id": "2323065", "revid": "767487", "url": "https://it.wikipedia.org/wiki?curid=2323065", "title": "Ugod", "text": "Ugod \u00e8 un comune dell'Ungheria di 1.528 abitanti (dati 2001). \u00c8 situato nella provincia di Veszpr\u00e9m."}
{"id": "2323067", "revid": "339392", "url": "https://it.wikipedia.org/wiki?curid=2323067", "title": "Supporti di memorizzazione", "text": ""}
{"id": "2323068", "revid": "1527148", "url": "https://it.wikipedia.org/wiki?curid=2323068", "title": "Dubai City Tower", "text": "Il Dubai City Tower, conosciuto anche con il nome di Dubai Vertical City, \u00e8 un grattacielo il cui progetto \u00e8 stato annunciato il 25 agosto 2008 e che \u00e8 in fase di costruzione. Questo edificio, \u00e8 il terzo grattacielo pi\u00f9 alto mai progettato dall'uomo dopo il X-Seed 4000 e la Ultima Tower. Se verr\u00e0 realizzata la Dubai City Tower, diventer\u00e0 molto pi\u00f9 alta di qualsiasi altro edificio realizzato dall'uomo e sar\u00e0 tre volte pi\u00f9 alto del Burj Khalifa che attualmente \u00e8 l'edificio pi\u00f9 alto mai realizzato.\nIl progetto ha 400 piani ed \u00e8 ispirato alla Torre Eiffel in modo da resistere meglio alla forte spinta del vento. L'edificio sar\u00e0 composto da sei edifici esterni collegati al nucleo centrale ogni cento piani in modo da stabilizzare la struttura e scaricare a terra l'enorme massa. Si stima che i consumi energetici oscilerrenno intorno ai 37.000MWH all'anno, con un picco di utilizzo di 15MW che in gran parte saranno prodotti con energia solare, termica ed eolica."}
{"id": "2323069", "revid": "339392", "url": "https://it.wikipedia.org/wiki?curid=2323069", "title": "Supporti di memoria", "text": ""}
{"id": "2323070", "revid": "110157", "url": "https://it.wikipedia.org/wiki?curid=2323070", "title": "Ukk (Ungheria)", "text": "Ukk \u00e8 un comune dell'Ungheria di 356 abitanti (dati 2001). \u00c8 situato nella provincia di Veszpr\u00e9m."}
{"id": "2323071", "revid": "4711", "url": "https://it.wikipedia.org/wiki?curid=2323071", "title": "Lokomotiv Vody", "text": ""}
{"id": "2323073", "revid": "729019", "url": "https://it.wikipedia.org/wiki?curid=2323073", "title": "Fieseler Fi 157", "text": " \nIl Fieseler Fi 157 era un aeromobile a pilotaggio remoto ad ala bassa realizzato dall'azienda tedesca Gerhard-Fieseler-Werke GmbH negli anni trenta e rimasto a livello di prototipo.\nStoria del progetto.\nIl 1\u00ba aprile 1935 l'ufficio tecnico del Reichsluftfahrtministerium (RLM) emise una specifica per la fornitura di una serie di tre velivoli da utilizzare come aerei sperimentali a scopo bellico. Due di questi vennero assegnati alla Gerhard-Fieseler-Werke GmbH, il Fi 157 ed il Fi 158, ed il terzo al Deutsche Forschungsanstalt f\u00fcr Segelflug (DFS).\nIl Fi 157 doveva essere realizzato con materiali non strategici, con una struttura semplice da realizzare, dotato di motorizzazione Hirth HM 60, un 6 cilindri in linea invertito. Inoltre, e questo contraddistingueva il progetto, doveva essere dotato di un sistema di guida radiocontrollata che sostituiva il pilota per sperimentare la possibilit\u00e0 di usarlo come aereo bersaglio per le unit\u00e0 di artiglieria contraerea.\nVennero realizzati 3 prototipi, come da specifiche richieste, ai quali vennero assegnate convenzionalmente le designazioni F1 157 V1, V2 e V3. Le sperimentazioni iniziarono dal 1937 attrezzando specificatamente un Heinkel He 111 modificato per accogliere il velivolo sotto la fusoliera in corrispondenza del vano bombe. Gli esemplari infatti non erano in grado di sollevarsi autonomamente e dovevano essere portati in volo per poi essere rilasciati.\nTutti i tre esemplari realizzati rimasero distrutti durante le prove e l'RLM ritenne di abbandonare il progetto non avendone ottenuto i risultati sperati.\nTecnica.\nIl Fi 157 manteneva un aspetto sostanzialmente tradizionale; monomotore, monoplano.\nLa struttura era realizzata interamente in legno, soluzione per non utilizzare materiali strategici con una fusoliera, particolarmente profilata per la mancanza dell'abitacolo per il pilota, che terminava posteriormente in un impennaggio a doppia deriva.\nL'ala era montata in posizione medio-bassa, anch'essa realizzata in legno."}
{"id": "2323078", "revid": "23276986", "url": "https://it.wikipedia.org/wiki?curid=2323078", "title": "Versi alessandrini", "text": ""}
{"id": "2323079", "revid": "23277007", "url": "https://it.wikipedia.org/wiki?curid=2323079", "title": "Quartine", "text": ""}
{"id": "2323080", "revid": "697352", "url": "https://it.wikipedia.org/wiki?curid=2323080", "title": "Cavi per telecomunicazioni", "text": ""}
{"id": "2323083", "revid": "697352", "url": "https://it.wikipedia.org/wiki?curid=2323083", "title": "Cavo per telecomunicazioni", "text": ""}
{"id": "2323085", "revid": "697352", "url": "https://it.wikipedia.org/wiki?curid=2323085", "title": "Cavo di telecomunicazione", "text": ""}
{"id": "2323086", "revid": "697352", "url": "https://it.wikipedia.org/wiki?curid=2323086", "title": "Cavi di telecomunicazione", "text": ""}
{"id": "2323089", "revid": "228587", "url": "https://it.wikipedia.org/wiki?curid=2323089", "title": "Video (disambigua)", "text": ""}
{"id": "2323096", "revid": "121836", "url": "https://it.wikipedia.org/wiki?curid=2323096", "title": "Sir Martin Archer Shee", "text": ""}
{"id": "2323099", "revid": "125044749", "url": "https://it.wikipedia.org/wiki?curid=2323099", "title": "Cerotto contraccettivo", "text": "Il cerotto contraccettivo o cerotto transdermico \u00e8 un metodo contraccettivo rivolto alle donne, consistente in un cerotto adesivo che contiene un insieme di farmaci, da applicare sulla cute del corpo.\nFunzionamento.\nQuesto metodo contraccettivo non risente delle condizioni che alterano l'assorbimento gastrointestinale, pertanto \u00e8 consigliato in caso di intolleranze alimentari, frequenti episodi di vomito e diarrea, disturbi del comportamento alimentare, uso di lassativi e sindrome dell'intestino irritabile.\nFunzionamento:\nFarmacocinetica.\nGli ormoni (estrogeni e progestinici) contenuti nella parte del cerotto che entra in contatto con la pelle, vengono gradualmente liberati affinch\u00e9 possano entrare direttamente nel circolo sanguigno della donna, senza transitare per l'apparato digerente.\nApplicazione.\nIl metodo contraccettivo consiste nell'applicazione di un sottile cerotto flessibile su precise parti del corpo, come l'addome, le natiche, sulla parte alta della schiena, o sull'esterno della parte alta del braccio, e mai sul seno.\nUna volta applicato viene tenuto in sede per sette giorni, durante i quali rilascia ormoni quali estrogeni e un progestinico sintetico attraverso la pelle nella circolazione sanguigna per prevenire la gravidanza.\nL'applicazione va ripetuta per tre settimane consecutive, cambiando il cerotto una volta a settimana, mentre per la quarta settimana se ne sospende l'utilizzo, e in questo periodo di tempo avviene la mestruazione.\nEfficacia.\nDa alcuni studi, randomizzati e in doppio cieco, condotti su campioni di donne di et\u00e0 compresa fra i 15 e i 45 anni, il metodo ha registrato un'efficacia del 99%, se usato correttamente. Studi specifici dimostrano inoltre che il cerotto contraccettivo non influisce sul peso corporeo e non altera la quantit\u00e0 d'acqua presente nel corpo, mantiene costante la densit\u00e0 ossea, e la pressione arteriosa."}
{"id": "2323102", "revid": "83531", "url": "https://it.wikipedia.org/wiki?curid=2323102", "title": "Castello di Stolzenfels", "text": "Il castello di Stolzenfels (in tedesco: Schloss Stolzenfels) \u00e8 un maniero che si trova nell'omonimo quartiere della citt\u00e0 di Coblenza (Renania-Palatinato), sul fiume Reno in Germania.\nStoria.\nCostruito nel XIII secolo, venne distrutto dai francesi nel 1689. Nel 1823 la propriet\u00e0 del castello pass\u00f2 a Federico Guglielmo IV di Prussia, che incaric\u00f2 l'architetto Karl Friedrich Schinkel di ricostruire la struttura in stile neogotico, destinata a residenza estiva. I lavori ebbero inizio nel 1836, ma Schinkel non ne vide la fine perch\u00e9 mor\u00ec nel 1841. L'opera venne terminata dal suo allievo Friedrich August St\u00fcler."}
{"id": "2323103", "revid": "287204", "url": "https://it.wikipedia.org/wiki?curid=2323103", "title": "Orodus", "text": "Orodus \u00e8 un genere estinto di pesci cartilaginei che visse in quello che oggi chiamiamo Nordamerica dal tardo Pennsylvaniano al primo Permiano.."}
{"id": "2323104", "revid": "767487", "url": "https://it.wikipedia.org/wiki?curid=2323104", "title": "Ritornare a vivere/Sta diventando una donna", "text": "Ritornare a vivere/Sta diventando una donna \u00e8 il primo singolo del cantante italiano Paolo Vallesi, pubblicato nel 1990.\nI due brani contenuti nel 45 giri non fanno parte di nessun album, in quanto non inseriti nel primo disco eponimo del cantautore toscano, pubblicato l'anno successivo.\nCon la canzone \"Ritornare a vivere\" Vallesi ha partecipato nel 1990 al Festival di Saint-Vincent.\nTracce.\nArrangiamenti e realizzazione: Paolo Vallesi e Rodolfo Banchelli."}
{"id": "2323105", "revid": "287204", "url": "https://it.wikipedia.org/wiki?curid=2323105", "title": "Charles Lock Eastlake", "text": "Nato a Plymouth, nel Devon, quarto figlio di un avvocato dell'Ammiragliato, studi\u00f2 nella locale scuola elementare per passare poi alla Charterhouse School. Nel 1809 divenne allievo di Benjamin Haydon e inizi\u00f2 a studiare nelle scuole della Royal Society di Londra. \nPoco dopo si trasfer\u00ec a Parigi, dove ebbe modo di studiare a lungo presso il Louvre; il suo primo lavoro di successo \u00e8 stato il dipinto \"Napoleone a bordo della Bellerophon presso Plymouth Sound\", raffigurante l'imperatore Napoleone I sulla nave HMS Bellerophon (1786), poco prima della partenza per l'isola di Sant'Elena. Nel 1816 visit\u00f2 Roma e qui ritrasse Thomas Lawrence e William Turner. Da Roma pass\u00f2 poi a Napoli e Atene, dove ebbe l'incarico di disegnare i resti delle opere artistiche antiche locali. Eastlake viaggi\u00f2 per tutto il Mediterraneo continuando ad inviare le sue opere a Londra, dove venivano esibite. Nel 1827 divenne membro della Royal Academy e tre anni dopo fece ritorno stabilmente in Inghilterra. \nNel 1838 venne inviato in Italia alla ricerca di opere di Piero della Francesca per il nascente Victoria and Albert Museum: trov\u00f2 la \"Flagellazione\", ma non la acquist\u00f2, il \"Battesimo di Cristo\", che si fece soffiare dal pi\u00f9 giovane John Charles Robinson, e il \"San Michele Arcangelo\", che acquist\u00f2 anni dopo per conto proprio, cedendolo in seguito alla National Gallery di Londra.\nNel 1849 spos\u00f2 Elizabeth Rigby. L'anno seguente, il 1850, venne nominato baronetto e Presidente della Royal Academy. Nel 1855 fu il primo direttore della National Gallery di Londra. \nEastlake mor\u00ec a Pisa nel 1865 e fu sepolto nel Kensal Green Cemetery di Londra."}
{"id": "2323111", "revid": "110157", "url": "https://it.wikipedia.org/wiki?curid=2323111", "title": "Capo Mendocino", "text": "Il capo Mendocino \u00e8 un promontorio situato nella parte nordoccidentale della California (della quale rappresenta il punto pi\u00f9 occidentale), lungo la costa pacifica statunitense; \u00e8 compreso nei confini della contea di Humboldt.\nGeologia.\nLa zona del capo Mendocino \u00e8 una delle zone geologicamente pi\u00f9 attive degli Stati Uniti continentali, sede di numerosissimi terremoti provocati dallo scontro fra tre diverse placche tettoniche.\nAlcune decine di chilometri al largo della costa del capo giace una giunzione tripla; qui si incontrano la faglia di Sant'Andrea (che marca la separazione fra le placche nordamericana e pacifica), da sud, la faglia di Mendocino (che segna il confine geologico fra la placca pacifica e la pi\u00f9 piccola placca di Gorda), da ovest e la zona di subduzione della Cascadia (dove la suddetta placca di Gorda viene subdotta al di sotto della placca nordamericana), da nord.\nStoria.\nNel periodo compreso fra il XIV e il XX secolo il capo era il primo terminale orientale del \"galeone di Manila\", spedizione commerciale spagnola che, una o due volte l'anno, partiva da Manila nelle Filippine diretta al porto messicano di Acapulco; giunta al capo Mendocino spinta dai venti occidentali delle medie latitudini, la spedizione seguiva successivamente la costa americana in direzione sud.\nIl primo faro che vi fu edificato risale al 1\u00ba dicembre 1868."}
{"id": "2323115", "revid": "80339", "url": "https://it.wikipedia.org/wiki?curid=2323115", "title": "Cape Mendocino", "text": ""}
{"id": "2323120", "revid": "767487", "url": "https://it.wikipedia.org/wiki?curid=2323120", "title": "Inner Smile", "text": "Inner Smile \u00e8 un singolo del gruppo musicale scozzese Texas, pubblicato l'8 gennaio 2001 come secondo estratto dal primo album di raccolta \"The Greatest Hits\".\nDescrizione.\nIl brano \u00e8 stato scritto dagli stessi membri del complesso con la collaborazione di Gregg Alexander. Il singolo fece parte anche della colonna sonora del film \"Sognando Beckham\".\nSuccesso commerciale.\nQualche settimana dopo la sua pubblicazione, \"Inner Smile\" cominci\u00f2 ad avere un grande successo nel Regno Unito e in Europa.\nVideo musicale.\nIl videoclip, girato a Londra nel novembre del 2000, rappresenta una citazione/omaggio/parodia a Elvis Presley; la cantante dei Texas Sharleen Spiteri \u00e8 infatti vestita e pettinata come il celebre \"re del rock\". All'inizio si vede Elvis/Sharleen accendere un televisore (probabilmente per guardare lo \"show\", cio\u00e8 lo stesso videoclip), poi l'artista inizia a cantare; si susseguono vari momenti musicali, alcuni a colori altri in bianco e nero (in uno di questi Elvis/Sharleen mostra con fierezza una cintura con incastonata la scritta SHAR, e non ELVIS come nell'originale, fatta di diamanti).\nElvis \u00e8 quasi sempre vestito con un completo di pelle nera ma non mancano momenti in cui indossa il suo costume pi\u00f9 tradizionale. Nel video vengono inquadrate le ragazze che assistono al concerto di Elvis e impazziscono per lui; la loro \"devozione\" \u00e8 corroborata anche da inquadrature fisse su false foto d'epoca. In qualche raro fotogramma, Spiteri compare sul palco col suo vero look.\nNel video, l'abbigliamento della protagonista \u00e8 ispirato da quello che aveva Elvis nello speciale televisivo \"'68 Comeback Special\". Gli altri membri della band compaiono nel video in vari cammei; anche Spiteri interpreta ruoli speciali, ad esempio la groupie. In una scena, Elvis e Spiteri cantano insieme; molto probabilmente si tratta della parodia del duetto tra Presley e sua moglie Priscilla."}
{"id": "2323125", "revid": "1318658", "url": "https://it.wikipedia.org/wiki?curid=2323125", "title": "Sonny tra le stelle", "text": "Sonny tra le stelle (\"Sonny with a Chance\") \u00e8 una serie televisiva trasmessa su Disney Channel e creata da Steve Marmel. Racconta di una ragazza di nome Sonny Monroe, la quale diventa il nuovo membro del cast di una commedia dal vivo, \"So Random!\". La prima stagione \u00e8 stata trasmessa negli USA dall'8 febbraio 2009 al 22 novembre 2009, mentre la seconda stagione dal 14 marzo 2010 al 2 gennaio 2011.\nIn Italia la prima stagione \u00e8 andata in onda dal 18 giugno 2009 al 10 febbraio 2010 su Disney Channel. La seconda stagione \u00e8 andata in onda dal 15 maggio 2010 al 17 marzo 2011 su Canale 5, mentre dal 3 maggio 2010 la serie \u00e8 stata trasmessa anche su Italia 1. \u00c8 stata inoltre replicata su Italia 2, La5 e Rai Gulp.\nTrama.\nSonny Monroe viene notata per la sua estrosit\u00e0 su internet dai produttori di \"So Random!\", una sitcom molto popolare. Questi ultimi le propongono di entrare a far parte dello show, e lei accetta.\nProduzione.\n\"Disney Channel\" aveva realizzato la terza stagione della serie (che sarebbe dovuta andare in onda il 12 novembre 2010), ma era titubante riguardo ad affidare di nuovo la parte a Demi Lovato, data la sua scarsa interpretazione del personaggio nelle stagioni precedenti.\nNon era inoltre certo che l'attrice avrebbe preso parte alla stagione, prevista per gennaio 2011.\nIl 4 aprile 2011 venne annunciato un cambio di nome circa il programma, e nello stesso mese Lovato annunci\u00f2 che non sarebbe tornata sul set, ponendo cos\u00ec fine a '\"Sonny tra le stelle'\". Dal 5 giugno 2011 al 25 marzo 2012 venne infine trasmesso uno spin-off, \"'So Random!\"'; in cui, per\u00f2, la partecipazione di Demi Lovato non era prevista.\nPersonaggi e interpreti.\nSolo Sonny (Demi Lovato) e Tawni (Tiffany Thornton) appaiono in tutti gli episodi."}
{"id": "2323131", "revid": "121836", "url": "https://it.wikipedia.org/wiki?curid=2323131", "title": "Sir Charles Lock Eastlake", "text": ""}
{"id": "2323134", "revid": "104458", "url": "https://it.wikipedia.org/wiki?curid=2323134", "title": "Luca Moretti", "text": "Carriera.\nGiocatore.\nEsord\u00ec come schiacciatore in Serie B1 con la Carifano Fano, per passare poi in A2 con la Smalvic Castelferretti nel 1985-86. Nel 1990-91 ottenne con la Soliman Citt\u00e0 di Castello l'accesso alla Final Four di Coppa Italia e la promozione in A1, che and\u00f2 ad aggiungersi a quella gi\u00e0 guadagnata nel 1988 con l'Ipersidis Jesi, in B1.\nParticolarmente fortunato fu il triennio alla Sisley Treviso, con cui, tra il 1993 e il 1995 vinse una Coppa Italia, una Coppa CEV, una Coppa delle Coppe, una Coppa dei Campioni, una Supercoppa Europea e il campionato 1993-94. Dopo un'esperienza in Francia con lo Strasburgo, ritorno in A1 al termine della sua carriera, adattandosi al ruolo di libero per Cosmogas Forl\u00ec e European Padova.\nAllenatore.\nAll'esordio da allenatore, nel 2003-04, port\u00f2 la debuttante Brill Rover S\u00fcdtirol Bolzano a sfiorare la promozione in Serie A1 (sfumata dopo le finali play-off con la Tonno Callipo Vibo Valentia) e vinse il Premio \"Costa-Anderlini\" come miglior allenatore della serie A2. Allen\u00f2 poi in B1 la Zinella Bologna e infine in A2 l'Esse-Ti Carilo Loreto, con cui ha conquistato la promozione in A1 al termine del campionato 2008-09, rivincendo nello stesso anno il Premio \"Costa-Anderlini\" come miglior allenatore della Serie A2.\nNella stagione 2011-12 ha allenato in Volley Milano in Serie A2."}
{"id": "2323135", "revid": "88740", "url": "https://it.wikipedia.org/wiki?curid=2323135", "title": "Ligresti", "text": ""}
{"id": "2323138", "revid": "974924", "url": "https://it.wikipedia.org/wiki?curid=2323138", "title": "Xenacanthus", "text": "Il genere di squali preistorici Xenacanthus \u00e8 estinto. Appartiene alla famiglia Xenacanthidae ed all'ordine Xenacanthida. Sembra che siano vissuti nel periodo compreso tra l'inizio del Carbonifero e la Permiano. Queste specie di acqua dolce avevano una lunga spina sulla parte posteriore della testa. I resti fossilizzati che ci sono pervenuti consistono soprattutto di denti e delle succitate spine.\nAspetto.\nLo \"Xenacanthus\" aveva una serie di caratteristiche che lo distinguevano dagli squali moderni. La pinna dorsale era a forma di fiocco, copriva tutta la schiena e si intrecciava attorno alla coda, dove si univa alla pinna anale. Questa morfologia \u00e8 tipica dell'attuale anguilla, e probabilmente le nuotate di questi due pesci si assomigliavano. Si distingueva per una lunga spina che si dipartiva dal retro della testa, e che d\u00e0 il nome al genere.\nAlimentazione.\nI denti avevano una strana forma a V, quindi con tutta probabilit\u00e0 gli \"Xenacanthus\" si nutrivano di crostacei e pesci preistorici dotati di scaglie molto robuste.\nTassonomia.\nSi ritiene che al genere Xenacanthus appartengano le seguenti specie"}
{"id": "2323141", "revid": "121836", "url": "https://it.wikipedia.org/wiki?curid=2323141", "title": "Charterhouse School", "text": ""}
{"id": "2323181", "revid": "22475", "url": "https://it.wikipedia.org/wiki?curid=2323181", "title": "Carl Adolph Agardh", "text": "Biografia.\nStudi\u00f2 all'Universit\u00e0 di Lund e, a partire dal 1807, insegn\u00f2 matematica nella stessa universit\u00e0. Nella stessa universit\u00e0 nel 1812 ottenne le cattedre di economia e di botanica. In botanica i suoi interessi erano rivolti in modo particolare alle alghe ed ottenne risultati tali da essere considerato uno dei fondatori della scienza che li studia, l'algologia. Nel 1817 pubblic\u00f2 \"Synopsis algarum Scandinaviae\", un primo inquadramento delle alghe, soggetto che approfondir\u00e0 qualche anno dopo con le opere \"Species algarum\" (1821\u20131828) e \"Systema algarum\" (1824). Pubblic\u00f2 anche degli studi di botanica su altri argomenti, come per es. \"Aphorismi botanici\" (1817\u20131826) e \"Classes plantarum\" (1825); in quest'ultimo espose un suo sistema di classificazione delle piante.\nNel 1817 fu eletto al Riksdag degli Stati, il parlamento svedese, e vi difese le idee liberali. Nel 1831 divenne membro dell'Accademia Svedese. Nel 1834, dopo che ebbe rinunciato all'incarico di professore universitario e abbandonato le sue ricerche, fu nominato vescovo protestante di Karlstad.\nAnche suo figlio Jakob Georg (1813-1901) fu professore di botanica a Lund e ne continu\u00f2 l'opera nel campo dell'algologia sistematica.\nGenealogia episcopale.\nLa genealogia episcopale \u00e8:"}
{"id": "2323183", "revid": "287204", "url": "https://it.wikipedia.org/wiki?curid=2323183", "title": "Francis Grant", "text": "Biografia.\nFiglio di un gentiluomo scozzese di campagna, Grant nacque a Kilgraston, nella regione di Perth e Kinross. Studi\u00f2 alla Harrow School di Londra. Fu un autodidatta e esib\u00ec le sue opere la prima volta alla Royal Academy of Arts nel 1834. Dopo una serie di notevoli successi artistici, divenne pittore a tempo pieno e si dedic\u00f2 in particolare alla ritrattistica. Tra i suoi clienti, la regina Vittoria e Lord Palmerston. \nNel 1842 divenne associato della Royal Academy e suo membro nel 1851. Nel 1866, alla morte di Charles Lock Eastlake, divenne Presidente della Royal Academy e fu fatto baronetto poco dopo."}
{"id": "2323184", "revid": "108141527", "url": "https://it.wikipedia.org/wiki?curid=2323184", "title": "Nando Sanvito", "text": "Biografia.\nLaureato con lode in Lettere Moderne all\u2019Universit\u00e0 statale di Milano con una tesi sulla storiografia spagnola durante il periodo franchista, ha esordito come giornalista a Madrid, quando si \u00e8 trovato coinvolto nel 1981 in un colpo di Stato militare in seguito al quale invi\u00f2 i suoi reportage ai giornali italiani, che all'epoca non avevano corrispondenti nella capitale spagnola. Dopo aver lavorato per \"Il Giornale\" e poi, al suo rientro in Italia, al settimanale \"Il Sabato\", occupandosi di cronaca, costume, cultura e politica internazionale, lavor\u00f2 per la televisione cominciando nel 1988 da Telecapodistria e poi dopo qualche anno nella redazione sportiva delle reti televisive Mediaset, occupandosi di calcio internazionale, in special modo la Liga spagnola. Ha seguito come inviato Europei e Mondiali di calcio. Con la nascita di Mediaset Premium (2005) per un decennio si \u00e8 specializzato come inviato a bordo campo nelle telecronache delle partite di serie A e di Champions League. Nel 2016 col programma di Premium Sport \u201cIl gol mai visto\u201d in collaborazione con l\u2019ex calciatore Luis Su\u00e1rez . Nell'ottobre 2017, insieme al Procuratore nazionale antimafia e antiterrorismo Franco Roberti e al Procuratore della Repubblica di Como Nicola Piacente, viene invitato come relatore sul tema \"L'impresa mafiosa e lo sport tra storia e presente\" dal Comitato comasco dei sindaci contro le Mafie e la Criminalit\u00e0 organizzata. Dal 2004 oltre agli impegni professionali si dedica a un lavoro educativo in scuole, universit\u00e0, polisportive, oratori, centri culturali, aziende, raccontando, con supporto di materiale video, storie di sport come paradigma del vivere. Attualmente \u00e8 collaboratore di TV, giornali, radio e testate \"web\" sia in Italia che all\u2019estero."}
{"id": "2323186", "revid": "121836", "url": "https://it.wikipedia.org/wiki?curid=2323186", "title": "Lord Frederic Leighton", "text": ""}
{"id": "2323187", "revid": "121836", "url": "https://it.wikipedia.org/wiki?curid=2323187", "title": "Sir Francis Grant", "text": ""}
{"id": "2323188", "revid": "1543377", "url": "https://it.wikipedia.org/wiki?curid=2323188", "title": "Landkreuzer P-1500 Monster", "text": "Il Landkreuzer P-1500 Monster era un progetto di carro armato superpesante disegnato durante la seconda guerra mondiale che rappresent\u00f2 l'apice della serie di disegni di carri super-pesanti tedeschi.\nProgetto.\nIl 23 giugno 1942 il Ministro degli armamenti tedesco propose un carro da tonnellate: \"Landkreuzer P-1000 Ratte\". Adolf Hitler espresse il proprio interesse nell'ambizioso progetto che si stava evolvendo.\nNel dicembre dello stesso anno, la \"Krupp\" disegn\u00f2 un carro ancora pi\u00f9 pesante da ben tonnellate: il \"Landkreuzer P-1500 Monster\".&lt;ref name=\"urlP 1000/1500 / PzKpfw IX/X\"&gt;&lt;/ref&gt;\nAll'inizio del 1943 per\u00f2 Albert Speer, il Ministro degli Armamenti, cancell\u00f2 entrambi i progetti.\nImpiego.\nQuesto \"incrociatore terrestre\" (traduzione dal tedesco \"Landkreuzer\") venne progettato come piattaforma semovente per il cannone \"Schwerer Gustav\" da 800\u00a0mm, prodotto anch'esso dalla Krupp; si trattava del pi\u00f9 grande pezzo di artiglieria mai costruito. I suoi proiettili da 7 tonnellate ciascuno potevano essere lanciati fino a 37\u00a0km (23 miglia) di distanza e fu progettato per essere utilizzato contro i bersagli pesantemente fortificati.\nCaratteristiche.\nGrazie alle sue poderose dimensioni di 42 m di lunghezza, 18 m di larghezza e 7 m di altezza per un peso complessivo di 1.500 tonnellate, il P-1500 sarebbe diventato il pi\u00f9 grande carro super-pesante di tutti i tempi. Si pensi che il Panzer VIII Maus, il pi\u00f9 pesante e grande carro costruito durante la guerra pesava \"solo\" 188 tonnellate e che il Panzer VI Tiger I, uno dei carri pi\u00f9 temuti dagli Alleati e dai Sovietici, ne pesava 57.\nIl P-1500 avrebbe avuto una corazza frontale di 250\u00a0mm di spessore e sarebbe stato spinto da due o quattro motori diesel MAN da sommergibile. Dato che il cannone da 800\u00a0mm non sarebbe stato installato su una torretta rotante, si pu\u00f2 considerare il P-1500 un semovente di artiglieria piuttosto che un carro armato vero e proprio.\nOltre al cannone da 800\u00a0mm che avrebbe costituito l'armamento primario, il Monster sarebbe stato armato con due obici pesanti scudati sFH 18 da 150\u00a0mm e diversi cannoni automatici MG 151/15 e da mitragliatrici di vario tipo.\nProblemi.\nLo sviluppo del P-1500 diede dei significativi problemi pratici legati in generale a tutti i carri pesanti, quali la distruzione delle strade asfaltate sulle quali questi veicoli passavano, l'impossibilit\u00e0 di attraversare ponti e la difficolt\u00e0 nel trasporto strategico su ferrovia o strada. Pi\u00f9 grande era il carro pi\u00f9 grandi divenivano questi problemi, fino a diventare, come nel caso dei due Landkreuzer, insormontabili.\nLa propulsione del mezzo diede non pochi problemi, nel P-1500 come negli altri carri super-pesanti: il carro dalle strabilianti dimensioni sarebbe stato lento e un facile bersaglio per gli aerei (che avrebbero dovuto comunque bombardarlo ripetutamente per distruggerlo).\nPer questi ed altri motivi i progetti del P-1000 Ratte e del P-1500 Monster vennero cancellati e nessuno di questi veicoli venne mai costruito."}
{"id": "2323189", "revid": "121836", "url": "https://it.wikipedia.org/wiki?curid=2323189", "title": "Ritrattistica", "text": ""}
{"id": "2323194", "revid": "47767", "url": "https://it.wikipedia.org/wiki?curid=2323194", "title": "Dorcas", "text": "Origine e diffusione.\nSi basa sul termine greco biblico \u03b4\u03bf\u03c1\u03ba\u03b1\u03c2 (\"dorkas\"), che vuol dire \"gazzella\", \"capriolo\", \"daino\": si tratta di una traduzione letterale in greco del nome aramaico Tabita (che appunto significa \"gazzella\"), portato negli \"Atti degli Apostoli\" () da Tabita, una donna che venne resuscitata da Pietro.\nIl nome non sembra essere stato usato nell'antica Grecia, ma \u00e8 stato ripreso dai primi cristiani e in seguito dai puritani inglesi nel XVI secolo. In rari casi \u00e8 riportato un suo uso al maschile. In italiano non \u00e8 molto noto, poich\u00e9 molte traduzioni italiane della Bibbia mantengono il nome aramaico; tuttavia si registra una sua forma italianizzata, \"Dorca\".\nOnomastico.\nL'onomastico pu\u00f2 essere festeggiato il 25 ottobre in ricordo di santa Tabita, chiamata anche Dorcas, patrona delle sarte."}
{"id": "2323217", "revid": "316459", "url": "https://it.wikipedia.org/wiki?curid=2323217", "title": "Monte Massoncello", "text": "Il Monte Massoncello (289 ) \u00e8 situato nel comune di Piombino, e costituisce la massima elevazione del promontorio di Piombino.\nNelle giornate limpide, dal monte si riesce ad ammirare tutto il litorale e le isole dell'Arcipelago Toscano fino alla Corsica, guardando a nord si riesce vedere le alpi apuane. La rilevanza paesaggistica e la flora e fauna hanno reso tutto il promontorio come sito di interesse comunitario.\nLa vegetazione del Monte Massoncello \u00e8 tipicamente mediterranea; l'area \u00e8 di grande importanza per la sosta degli uccelli migratori, le alte scogliere sono frequentate da molte specie marine."}
{"id": "2323219", "revid": "767487", "url": "https://it.wikipedia.org/wiki?curid=2323219", "title": "Per amore... per magia...", "text": "Per amore... per magia... \u00e8 un film del 1967 diretto da Duccio Tessari, con sceneggiatura di Franco Migliacci e prodotto da Franco Cristaldi per la compagnia Vides Cinematografica.\nTrama.\nMedioevo fantastico. Aladino \u00e8 un ragazzo simpatico e senza un soldo: come sua sorella Algisa non ha nessun grado di nobilt\u00e0, ma \u00e8 innamorato della figlia del Granduca di Forilar\u00ec, la bella principessa Esmeralda, che il Visconte di Pallerineri vorrebbe sposare, per impadronirsi del Ducato.\nAladino, che per vivere fa il modello nell'atelier del sarto Jo Bab\u00e0, \u00e8 nato in una notte senza luna ed \u00e8 quindi uno dei pochi che pu\u00f2 arrivare a possedere la lampada magica contenente il genio, che si trova sotto una botola misteriosa nel bosco delle streghe.\nAnche la principessa ama Aladino e questo amore gli d\u00e0 la forza di superare qualsiasi ostacolo: il Visconte, il mago Magrebino, l'affascinante Aichesiade, uno strano pinguino, l'interrogatorio dei quattro sapienti ed altri ostacoli ancora.\nAiutato solo dai suoi cinque inseparabili amici e dal genio della lampada, riesce a rendere reale il suo sogno, salvando sua sorella dal boia e dando la libert\u00e0 al genio della lampada.\nProduzione.\nMina, con la partecipazione in questa pellicola, chiude la sua breve carriera cinematografica, cantando il brano scioglilingua \"Mandalo gi\u00f9\".\nDistribuzione.\nIl film, distribuito anche in lingua inglese, \u00e8 anche conosciuto come \"For Love... for Magic\".\nColonna sonora.\nLa colonna sonora, cantata da Gianni Morandi, scritta da Franco Migliacci e composta da Luis Bacalov e Bruno Zambrini, \u00e8 stata pubblicata dalla RCA Italiana."}
{"id": "2323220", "revid": "838137", "url": "https://it.wikipedia.org/wiki?curid=2323220", "title": "Elementi intermedi di protesi a ponte", "text": "Gli elementi intermedi di protesi a ponte sostituiscono completamente con elementi artificiali i denti naturali, impiegati nelle protesi a ponte insieme agli elementi pilastro.\nElemento a cassetta.\nRisulta simile alla corona weener in quanto presenta tutte le superfici in lega ad eccezione della vestibolare che verr\u00e0 scavata durante la modellazione in cera (viene lasciato il gradino in lega al colletto nella superficie vestibolare).\nElemento a cestello.\n\u00c8 costituito da met\u00e0 superfici prossimali e met\u00e0 palatale in lega e come ritenzione ci avvaliamo di un piccolo chiodino al centro dell'elemento. Tutte le restanti parti verranno costruite in materiale estetico (resina, porcellana, isosit, ecc.) e nella superficie vestibolare lasceremo il bordino in lega. Simile alla corona math\u00e8 viene utilizzato particolarmente nei premolari inferiori per motivi estetici anche se \u00e8 facile all'abrasione.\nElemento intermedio fuso.\nViene utilizzato quando il paziente \u00e8 allergico ai materiali estetici. \u00c8 simile alla corona fusa e viene ridotto di un terzo delle normali dimensioni per non appesantire la protesi a ponte (i punti di contatto vengono interamente rinforzati se no ci sarebbe troppa distanza).\nElemento in posizione (preformati).\n\u00c8 utilizzato nelle lavorazioni in isosit che si trova in commercio gi\u00e0 preformato in diverse grandezze, dovremo quindi solo collocarlo in posizione unendolo al resto del ponte nei punti di contatto.\nCorona in resina provvisoria.\nQuesto particolare tipo di corona ha la funzione di sostituire temporaneamente quella che sar\u00e0 la protesi definitiva. Essendo costruita completamente in resina viene adottata solo nel gruppo anteriore sia per il fattore estetico che per la fragilit\u00e0. Nei denti posteriori utilizzeremo una corona stampata.\nLa corona provvisoria assolve i seguenti requisiti:"}
{"id": "2323251", "revid": "31789", "url": "https://it.wikipedia.org/wiki?curid=2323251", "title": "Centro storico di Ancona", "text": "Il centro storico di Ancona \u00e8 la parte della citt\u00e0 racchiusa nelle mura ottocentesche del capoluogo marchigiano, le ultime ad esser state costruite.\n\u00c8 uso comune, da parte degli anconetani che abitano fuori dalla vecchia cerchia di mura, indicare il centro semplicemente con il nome citt\u00e0; da qui l'espressione \"andare in citt\u00e0\", che equivale ad \"andare in centro\".\nGeografia.\nGeografia fisica.\nIl centro di Ancona \u00e8 costruito sul promontorio a forma di gomito da cui la citt\u00e0 prende il suo nome (dal greco \"ankon\", cio\u00e8 \"gomito\"); si estende su cinque colli e nella valle tra essi compresa. Tutti questi rilievi rappresentano le estreme propaggini settentrionali del promontorio del C\u00f2nero. Verso ovest il centro cittadino si affaccia su un ampio porto naturale e sul Golfo di Ancona; verso est, invece, \u00e8 delimitato dalle rupi della costa alta e domina il mare aperto. In condizioni di tempo terso \u00e8 possibile scorgere, al di l\u00e0 dell'Adriatico, i monti della Dalmazia.\n\u00c8 circondato dal mare a ovest, nord e est, e costituisce il vertice del promontorio cittadino. Si prolunga nel mare con lo scoglio di San Clemente, su cui oggi poggiano le mura di cinta dei cantieri navali; sino agli interramenti del 1973 erano visibili, ancora pi\u00f9 al largo, gli scogli di San Clementino e della Volpe, gi\u00e0 parte dello sperone roccioso che in epoca greca, simile ad molo naturale, proteggeva il porto. Sulla sommit\u00e0 del Guasco sorge la cattedrale di San Ciriaco, da cui i sinonimi di \"colle del Duomo\" o \"colle di San Ciriaco\". Nonostante il Guasco, con i suoi 72 m s.l.m. sia meno elevato rispetto agli altri su cui sorge il centro cittadino, a causa della sua posizione sporgente sulla costa, \u00e8 visibile da quasi tutti i luoghi panoramici cittadini.\nSeparato dal Guasco dalla sella dell'anfiteatro romano, \u00e8 delimitato a nord-est dalla falesia. Alto 106 m s.l.m., sulla sua sommit\u00e0 si eleva il faro vecchio. Tutta la zona pi\u00f9 alta del colle ricade all'interno del Parco del Cardeto.\nLa sella del Campo degli Ebrei separa monte Cardeto dal colle dei Cappuccini. Anche il Cardeto si affaccia a nord-est sulla falesia; alto 110 m s.l.m., sulla sua sommit\u00e0 si eleva il napoleonico Forte Cardeto. Tutta la zona pi\u00f9 alta, occupata da folta vegetazione, ricade all'interno del Parco del Cardeto.\nIl Guasco, il colle dei Cappuccini e Monte Cardeto sono separati dall'Astagno e dal Santo Stefano da una valle, detta \"della Pennocchiara\", un tempo percorsa da un torrente che sfociava nel porto naturale. L'Astagno, alto 106 m s.l.m., ha la sommit\u00e0 occupata dalla poderosa Fortezza di Ancona, cinquecentesca, circondata da un fitto bosco. Dalla sua torre pi\u00f9 alta il panorama spazia sul Golfo, sul mare aperto e, verso ovest, fino all'Appennino. Verso nordovest il monte Astagno forma delle rupi scoscese, anch'esse occupate da un bosco. Sulla parte pi\u00f9 alta si estende il Parco della Cittadella.\nIl colle di Santo Stefano, alto 98 m s.l.m., ha la sommit\u00e0 occupata dalla fortificazione napoleonica della Lunetta di Santo Stefano. Intorno ad essa si estende il Pincio, da cui si domina verso nord tutta la vallata centrale della citt\u00e0, verso ovest il porto e verso est il mare aperto.\nRioni.\nIl perimetro delle mura rinascimentali e i tre corsi principali, paralleli tra loro e ortogonali alle mura, dividono il centro storico in quattro rioni: i pi\u00f9 antichi, compresi tra le mura cinquecentesche e il porto sono il rione S. Pietro e quello di Capodimonte; compresi invece tra le mura del Cinquecento e quelle dell'Ottocento sono il rione Cardeto e quello di Santo Stefano. I confini di tutti e quattro i rioni si toccano in piazza Roma.\nDal punto di vista storico si deve parlare anche di un quinto rione, quello del Porto, ma buona parte di esso fu distrutto dai bombardamenti della Seconda guerra mondiale e ci\u00f2 che ne rimane viene ormai considerato parte del rione S. Pietro.\nRione San Pietro.\nOccupa il versante sud-occidentale del colle Guasco e del colle de Cappuccini; centro del rione \u00e8 Piazza del Papa. \u00c8 il settore pi\u00f9 antico della citt\u00e0, e anzi coincise con essa sino al 1220. L'antichissimo rione Porto, distrutto per oltre l'80% dai bombardamenti del 1943, \u00e8 ora compreso all'interno di San Pietro.\nSi ricorda che l'espressione \"Guasco-San Pietro\" non indica un rione della citt\u00e0, ma solo i piani particolareggiati che il Comune ha elaborato dagli anni settanta agli anni novanta, per regolamentare gli interventi urbanistici; il nome doppio di questi piani deriva dal nome del rione (San Pietro) e dal nome del colle Guasco, sul quale una parte di esso sorge. Per influenza della denominazione di questi piani a volte, per errore, si denomina anche il rione con questo nome doppio, il cui uso \u00e8 assolutamente da evitare al di fuori della burocrazia amministrativa.\nRione Capodimonte.\nOccupa il versante settentrionale del colle Astagno; centro del rione \u00e8 Piazza del Forte (piazza Sangallo). Nacque nel 1300 in seguito a due successive espansioni; \u00e8 dunque il secondo rione di Ancona per antichit\u00e0.\nConfina a nord con il rione San Pietro, ad est con il rione Santo Stefano, a sud con il rione Archi e il quartiere Montirozzo; ad ovest di Capodimonte si estende invece il porto, con le sue banchine.\nRione Cardeto.\nOccupa il versante meridionale di Monte Cardeto, da cui prende nome. Insieme al rione di Santo Stefano, \u00e8 nato in seguito all'espansione ottocentesca ed \u00e8 dunque delimitato dalle mura del Cinquecento e da quelle dell'Ottocento. Sul confine meridionale del rione si trovano corso Garibaldi (o Corso Nuovo) e due piazze centrali della citt\u00e0: Piazza Cavour e Piazza Roma.\nHa inglobato due borghi che sorgevano prima dell'Unit\u00e0 d'Italia fuori dalle mura: Borgo C\u00e0lamo e Borgo Farina, cui si accedeva dalle omonime porte.\n\u00c8 delimitato ad ovest dalle mura del Cinquecento, ad est da quelle dell'Ottocento, solo in parte conservate. A nord si affaccia sulla costa alta con le rupi di Monte Cardeto; a sud invece \u00e8 delimitato da corso Garibaldi. Confina ad ovest con il rione San Pietro, ad est con il rione Adriatico, a sud con il rione Santo Stefano.\nCentro del rione \u00e8 il Campo della Mostra (ufficialmente piazza Malatesta), che esisteva gi\u00e0 prima della nascita del rione, risalendo al Cinquecento; la denominazione \"Campo della Mostra\" \u00e8 dovuta al fatto che qui, durante il periodo pontificio, venivano eseguite le condanne capitali ed i corpi dei giustiziati vi venivano lasciati in \"mostra\". Nel 1951 la piazza \u00e8 stata intitolata all'anarchico Errico Malatesta, uno dei protagonisti dei moti della Settimana rossa del giugno 1914. Nel sottosuolo della piazza sono stati ritrovati i resti del pi\u00f9 antico villaggio sorto nella zona di Ancona, risalente all'Et\u00e0 del Bronzo antico.\nLa zona commerciale, situata nella parte pi\u00f9 bassa del rione, si estende lungo via Matteotti e Corso Mazzini (detto Corso Vecchio), che accoglie il mercato ambulante pi\u00f9 importante della citt\u00e0.\nIl rione comprende la parte orientale del Parco del Cardeto, il pi\u00f9 esteso della citt\u00e0, ricco di scorci panoramici sulla citt\u00e0 e sul mare; esso \u00e8 il pi\u00f9 interessante della citt\u00e0 anche dal punto di vista naturalistico.\nRacchiude numerosi edifici storici monumentali: \nNell'area del Parco del Cardeto sorgono inoltre Forte Cardeto, la Polveriera Castelfidardo e il Campo degli Ebrei, antico cimitero israelitico della citt\u00e0, risalente al XV secolo, recentemente restaurato.\nRione Santo Stefano.\nOccupa il versante settentrionale del colle di Santo Stefano, da cui prende nome; centro del rione \u00e8 piazza Stamira a cui si \u00e8 aggiunta, negli ultimi decenni, la contigua, moderna, piazza Pertini, che ospita il monumentale gruppo scultoreo \"Mater amabilis\" di Valeriano Trubbiani, comunemente chiamato dagli anconetani \"i rinoceronti\".\nIl rione si affaccia su due piazze centrali: piazza Roma e piazza Cavour.\nAnche questo rione, come quello precedente, \u00e8 delimitato verso ovest dalle mura del Cinquecento, come verso est da quelle dell'Ottocento, conservate per\u00f2 solo parzialmente. A sud \u00e8 delimitato da un altro tratto delle mura ottocentesche, che \u00e8 ben conservato, per quanto in forte degrado; su di esso si apre porta Santo Stefano. Verso nord il confine con il rione adiacente \u00e8 costituito da Corso Garibaldi. Confina a nord con il rione Cardeto, ad est con il rione Adriatico e Borgo Rodi, a sud con Borgo Rodi e, per un piccolo tratto, con Montirozzo, ad ovest con Capodimonte.\nGli edifici pi\u00f9 antichi sono situati nella parte bassa di via Santo Stefano, oltre che intorno alla piazza e al corso dedicati a Stamira; quest'ultima area \u00e8 la zona commerciale, ricca di esercizi commerciali di ogni tipo.\nAll'interno del rione sorgono importanti edifici pubblici: il palazzetto dello sport \"Palaveneto\", il teatro Sperimentale \"Lirio Arena\", il palazzo degli Uffici Finanziari, quello del Genio Civile; ai margini settentrionali del rione sorgono: il vecchio Palazzo della Provincia, che opita oggi il Rettorato dell'universit\u00e0 di Ancona, il palazzo delle poste e quello delle ferrovie (attuale sede del consiglio regionale delle Marche), affacciati su piazza Cavour. Le scuole superiori che sorgevano entro i confini del rione sono tutte state trasferite in altra sede: l'istituto commerciale Stracca, l'istituto professionale Calzecchi Onesti, il liceo scientifico Savoia.\nNella zona pi\u00f9 alta e panoramica sorge il parco della Lunetta di Santo Stefano, delimitato dalle mura ottocentesche, che accoglie al suo interno edifici militari risalenti al periodo post-unitario, in cui Ancona fu piazzaforte di prima classe del Regno; altre zone verdi sono il parco Bezzecca e il parco San Costanzo.\nStoria urbanistica.\nLa citt\u00e0 greca.\nI Dori siracusani che si stanziarono nella sommit\u00e0 del colle Guasco (da cui l'appellativo di Ancona \"citt\u00e0 dorica\"), attratti dalla posizione favorevole e dalle difese naturali del porto, iniziarono la costruzione degli edifici disponendoli come spettatori intorno ad un ipotetico palcoscenico rappresentato dal golfo; come ogni tradizionale citt\u00e0 di origine greca, anche in Ancona erano presenti un'agor\u00e0 ed un'acropoli, attorno ai quali si sviluppavano gli edifici che scendevano verso il mare ad incontrarsi con il porto. Di questo lontanissimo periodo storico (la fondazione della citt\u00e0 viene fatta risalire al 387 a.C.), rimane il basamento di un tempio dorico dedicato alla dea Afrodite visibile all'interno della Cattedrale, che oggi sorge in cima al colle Guasco, sulle rovine del tempio greco e della successiva basilica paleo-cristiana.\nLa citt\u00e0 romana.\nAncona divent\u00f2 Municipio romano nel 113 a.C. e le strutture cittadine subirono una lenta transizione dalla \"Ankon\" greca a quella romana. L'agor\u00e0 greca, probabilmente situata in corrispondenza dell'attuale Piazza e Palazzo del Senato, nonch\u00e9 lungo il tratto iniziale dell'attuale Via Ciriaco Pizzecolli, divenne il foro romano (resti di alcune colonne sono ancora visibili nell'area a fianco del Palazzo del Senato e davanti al Palazzo Ferretti (proprio di fronte all'ingresso del museo archeologico nazionale delle Marche). L'anfiteatro, il cui arco d'ingresso \u00e8 ancora oggi visibile nell'omonima piazza, fu forse costruito su un preesistente teatro greco. L'acropoli continu\u00f2 ad ospitare il medesimo tempio dorico ed il culto fu trasferito a Venere Euplea, protettrice dei naviganti.\nIl monumento pi\u00f9 noto della citt\u00e0 romana \u00e8 per\u00f2 l'Arco di Traiano, eretto dal Senato e dal popolo romano nel 115 in onore dell'imperatore Traiano per celebrare la vittoria delle campagne daciche, spedizioni partite proprio dal porto di Ancona.\nDi particolare interesse sono gli scavi nell'area portuale che hanno portato alla luce i resti dei magazzini e dei cantieri navali del porto traianeo.\nAltre testimonianze dell'Ancona romana sono diffuse in tutto il sottosuolo del centro storico: resti di \"domus\" pavimentate a mosaico, di botteghe, di strade lastricate. A volte tali resti sono visibili, altre volte, come quelli di corso Mazzini, sono coperti dal manto stradale e in attesa di riqualificazione. Sotto l'attuale Piazza Pertini (all'interno dell'omonimo parcheggio sotterraneo) sono visibili i resti della fabbrica di stoffe colorate con la porpora, molto nota in epoca classica.\nLa citt\u00e0 romana del periodo pre-traianeo era cinta da mura il cui perimetro correva lungo il porto (alle spalle della chiesa di Santa Maria della Piazza), per seguire poi il lato settentrionale di Piazza del Papa, via Fanti e giungere infine sul ciglio delle rupi.\nDurante l'impero di Traiano la citt\u00e0 si ampli\u00f2 notevolmente, fino a comprendere tutta la zona degli attuali tre corsi principali; la situazione di stabilit\u00e0 politica e militare non rese per\u00f2 necessaria la costruzione di nuove mura.\nMedioevo.\nDopo la caduta di Roma.\nOltre a Roma, tutta la penisola italica sub\u00ec un grave colpo in quanto a benessere e splendore; durante i primi secoli dopo la caduta dell'Impero romano d'Occidente, Ancona tenne alta la testa grazie ai rapporti con l'Impero Bizantino; durante la Guerra gotico-bizantina sub\u00ec per\u00f2 la distruzione dei quartieri posti fuori dalle mura e il centro abitato si contrasse all'interno delle mura pre-traianee. Questo processo \u00e8 analogo a quello di tante altre citt\u00e0 italiane in questo periodo. Nell'832 d.C. fu distrutta e saccheggiata dai Saraceni. Questa data \u00e8 storica per Ancona: segna la fine definitiva dell'et\u00e0 classica per la citt\u00e0 dorica, che si riprese lentamente solo nell'arco di due secoli successivi.\nLa Repubblica Marinara.\nDopo il 1000, ma soprattutto dal XII secolo, Ancona, arricchendosi grazie ai numerosi traffici con l'Oriente, visse gli anni migliori e pi\u00f9 ricchi della sua storia.\nL'abitato torn\u00f2 ad espandersi, seguendo la curva del porto naturale: nel XII secolo nuove mura compresero nel perimetro cittadino il nuovo rione di Capodimonte, arroccato sul colle Astagno, la cui cima fu raggiunta dalla cinta del XIV secolo.\n\u00c8 durante il periodo della repubblica marinara che la citt\u00e0 viene divisa nei tre terzieri di San Pietro, del Porto e di Capodimonte.\nIl benessere economico condusse anche ad una fioritura artistica; si ricorda soprattutto il grande cantiere della cattedrale di San Ciriaco in cima al colle Guasco; una delle pi\u00f9 importanti chiese romanico-bizantine d'Italia.\nCuore della vita politica cittadina era lo scenografico Palazzo degli Anziani. Costruiti nel semplice ed armonioso stile romanico, mirabili sono anche il Palazzo del Senato, prima sede del governo cittadino, e la Chiesa di Santa Maria del Mercato (poi \"della Piazza\"), cos\u00ec chiamata perch\u00e9 nella zona antistante la struttura era solito esservi il mercato delle spezie orientali.\nNei pressi di questa chiesa, in via della Loggia, una delle vie medievali meglio conservate e pi\u00f9 caratteristiche, non possono sfuggire il palazzo Benincasa e la Loggia dei Mercanti, le cui facciate si debbono a Giorgio da Sebenico. Il celebre architetto dalmata \u00e8 autore anche dei portali della chiesa di San Francesco alle Scale e della chiesa di Sant'Agostino.\nIl ghetto ebraico.\nFino al 1532, data che segna la fine della repubblica oligarchica dorica, la comunit\u00e0 ebraica partecip\u00f2 attivamente alla vita cittadina, senza forme di discriminazione. Dopo la fine della repubblica marinara venne istituito il ghetto, nel 1555, che divenne uno dei pi\u00f9 importanti d'Italia. La zona di residenza coatta per la popolazione di fede ebraica era molto estesa e corrispondeva alle attuali vie Podesti, Astagno e Cialdini. Dai bastioni della Cittadella in cima al colle Astagno, precisamente dalla piazza antistante la chiesa di San Francesco ad Alto (l'attuale Distretto Militare), il ghetto scendeva fino al mare e fino alle prime abitazioni cristiane attorniate alle pendici del colle Guasco; a met\u00e0 di queste strette e suggestive vie si trova la sinagoga (un'altra si trovava alla base della zona). Nonostante la reclusione forzata, gli ebrei erano ben integrati con il tessuto cittadino, ma i roghi dei marrani nel 1556 nello storico Campo della Mostra (l'attuale piazza Errico Malatesta) incrineranno problematicamente il rapporto tra le varie comunit\u00e0 religiose cittadine. \nIl ghetto di Ancona venne definitivamente chiuso con l'annessione delle Marche al Regno d'Italia napoleonico.\nAncona porto franco pontificio.\nDopo due secoli di lenta ma inesorabile decadenza sotto il dominio pontificio, Ancona venne scossa sul finire del 1690 da un terribile terremoto che caus\u00f2 otto morti e innumerevoli danni a chiese, palazzi e abitazioni. Con la concessione del \"porto franco\" da parte di papa Clemente XII (1732), ripresero i traffici marittimi e ritornarono presto i fasti di una gloria sopita.\nIl Settecento anconetano porta il nome di Luigi Vanvitelli: su incarico del pontefice, il celebre architetto restaur\u00f2 ed ampli\u00f2 il porto traianeo (in particolare il molo nord) per renderlo adeguato ai tempi e alla dimensione dei traffici, costru\u00ec l'Arco Clementino in avanzamento all'Arco di Traiano e la chiesa del Ges\u00f9, alta al centro dell'arco portuale; soprattutto per\u00f2 regal\u00f2 ai posteri lo spettacolare Lazzaretto, costruito su un'isola artificiale di forma pentagonale realizzata all'esterno del porto. \nNel Settecento, per volere di papa Pio VI, fu aperta una nuova via d'accesso alla citt\u00e0 via terra, proveniente dal nord, lungo il litorale, l'attuale Via Marconi - Via XXIX Settembre, dotata di un ingresso monumentale: Porta Pia, cos\u00ec chiamata in onore del pontefice che la fece realizzare.\nDi questo periodo sono anche la chiesa di San Domenico, che va ad arricchire la medievale piazza Grande - oggi piazza del Plebiscito, che gli anconetani chiamano comunemente Piazza del Papa con riferimento alla statua di Papa Clemente XII che vi troneggia al centro delle due strade di accesso alla chiesa, e la chiesa del Santissimo Sacramento che sorge nell'attuale piazza della Repubblica, di fronte al teatro delle Muse, nei pressi del porto.\nL'Ottocento.\nGli ultimi anni del dominio pontificio.\nDal 1532 al 1860 Ancona rimane chiuso dalla stessa cinta muraria. Nel 1822 il vecchio Palazzo del Bargello viene demolito e sostituito dal Teatro delle Muse, edificato a due passi dal mare. Sul colle dei Cappuccini sorge il faro, ultima opera costruita in citt\u00e0 durante il dominio papale.\nAncona Piazzaforte del Regno d'Italia.\nDopo l'ingresso nel Regno d'Italia la citt\u00e0 venne ampliata con il primo piano regolatore approvato nel giovane Stato. La superficie raddoppi\u00f2 e vennero costruite nuove mura; nacquero i rioni post-unitari di Santo Stefano e del Cardeto. Come nelle altre citt\u00e0 italiane dell'epoca l'espansione avvenne con pianta a scacchiera, desunta dalla capitale provvisoria Torino. L'asse stradale sul quale si imperni\u00f2 la scacchiera fu il nuovo Corso Vittorio Emanuele II, oggi corso Garibaldi, che partiva da piazza del Teatro, nei pressi delle banchine portuali, e si dirigeva verso est. All'inizio del nuovo corso sorse il palazzo Rheinold, su disegno dell'architetto Francesco Tamburini.\nSi aprirono nuove piazze alberate, che resero la citt\u00e0 policentrica: piazza Stamira, dedicata all'eroina anconetana medioevale Stamira; piazza Roma, dedicata alla futura capitale del Regno e piazza Cavour, dedicata a Cavour, del quale si pu\u00f2 ammirare una pregevole statua, opera del noto scultore Aristodemo Costoli.\nNel giovane stato unitario Ancona si trov\u00f2 a svolgere un ruolo di primo piano dal punto di vista militare: essendo ancora nelle mani degli Austriaci sia Venezia (annessa solo nel 1866), sia Trieste (annessa solo nel 1918), il porto dorico divent\u00f2 sede della flotta militare italiana dell'Adriatico; inoltre, dato che il Lazio costituiva l'ultimo lembo dello Stato della Chiesa, l'unica strada che univa il nord e il sud della nazione passava proprio per Ancona, che assunse importanza militare anche dal punto di vista terrestre. Il re Vittorio Emanuele II dichiar\u00f2 cos\u00ec Ancona \"Piazzaforte del Regno di prima classe\". Sorsero per questo motivo numerose fortificazioni, tra cui Forte Altavilla, Forte Garibaldi e Forte Scrima; l'architetto che guid\u00f2 questa opera di fortificazione generale della citt\u00e0 fu Giuseppe Morando.\nLe guerre mondiali e il periodo fascista.\nLa mattina del 25 maggio 1915, a poche ore dalla dichiarazione di guerra dell'Italia all'Impero austro-ungarico, Ancona ed il porto vengono bombardati dalla flotta austriaca. Ingenti sono i danni che riporta il centro storico.\nDurante il ventennio fascista si assiste ad un ulteriore allargamento dell'abitato fuori delle mura dietro piazza Cavour, nella Piana degli orti. Viene disegnata una passeggiata mare-mare con un viale alberato lungo pi\u00f9 di 1\u00a0kmd, il viale della Vittoria, e si costruiscono gli imponenti palazzi eclettici delle Poste, di Guido Cirilli, e del Littorio (ora del Popolo), di Amos Lucchetti, adiacenti alla piazza ottocentesca. Alla fine del viale si arriva alle rupi del Passetto, con il noto monumento ai caduti, anch'esso del Cirilli, inaugurato nel 1932.\nBombardamenti del 1943/44.\nAncona con i bombardamenti del 1943-1944 perse alcuni importanti monumenti, ed uno dei tre rioni pi\u00f9 antichi, il rione Porto, fu demolito per l'85% della sua superficie. Tra i monumenti distrutti in questo rione si ricordano la chiesa di San Primiano e quella della Misericordia (poi ricostruita in altra zona); tra le vie e piazze pi\u00f9 significative distrutte dalle bombe nel rione Porto ci sono Piazza San Primiano, antico accesso alla citt\u00e0 dalle banchine portuali, e parte di via Saffi, la principale arteria medievale del rione.\nGran parte delle demolizioni in area portuale furono effettuate dai bulldozer delle truppe anglo-polacche, per consentire lo sbarco ed il transito di mezzi pesanti dalle navi attraccate al porto e la realizzazione di un oleodotto provvisorio dal porto fino alla raffineria di Falconara M.ma, che divenne il centro di distribuzione del carburante per tutti i mezzi militari delle armate alleate impegnate sul fronte adriatico.\nGli altri due rioni pi\u00f9 antichi, San Pietro e Capodimonte, sono anch'essi pesantemente danneggiati; nel rione San Pietro spariscono sotto le bombe e le successive frettolose demolizioni la chiesa di San Pietro, quella di rito ortodosso di Sant'Anna, detta dei Greci; il convento di San Francesco alle Scale \u00e8 semidistrutto; a Capodimonte parte del fronte a mare della via principale, via Cialdini, rimase distrutto e la porta Capodimonte fu demolita dalle truppe alleate per facilitare l'ingresso dei mezzi corazzati in citt\u00e0.\nNonostante ci\u00f2 che comunemente si crede, il Teatro delle Muse non venne colpito gravemente (solo il tetto della sala venne sfondato) e non fu neanche annoverato nell'elenco degli edifici danneggiati stilato nel dopoguerra. Il braccio destro del Duomo venne gravemente colpito e fu ricostruito nel dopoguerra riutilizzando le vecchie pietre (anastilosi).\nDopo i primi due tragici bombardamenti in citt\u00e0 restarono meno di 4000 persone perch\u00e9 chi poteva cerc\u00f2 rifugio sfollando nelle campagne e nei paesi circostanti. Gli abitanti tornarono nelle proprie case solo dopo la liberazione della citt\u00e0 da parte delle truppe del II Corpo polacco, comandato dal generale W\u0142adys\u0142aw Anders.\nNonostante i tanti edifici distrutti, l'immagine della citt\u00e0 nel suo complesso fu salva: anzitutto perch\u00e9 l'immagine di una citt\u00e0 come Ancona \u00e8 fondata sulla sua particolare posizione geografica sul vertice di un promontorio, ma anche perch\u00e9 la maggior parte dei monumenti simboli della citt\u00e0, le sue vie e le sue piazze pi\u00f9 caratteristiche furono danneggiati, ma non distrutti: cos\u00ec \u00e8 stato per il Duomo, il suo campanile, la cupola verde di S. Pellegrino, l'Arco di Traiano, il Palazzo degli Anziani, le facciate quattrocentesche di San Francesco alle Scale, della Loggia dei Mercanti e di Sant'Agostino, la Sinagoga, la fontana delle Tredici Cannelle e quella dei Cavalli. Tra le vie e le piazze, non furono danneggiati corso vecchio (Mazzini), via della Loggia, la caratteristica salita verso il Duomo (via del Comune, ora Pizzecolli), Piazza del Papa ed i suoi monumenti: la chiesa di San Domenico, la torre civica, i palazzi, la statua di papa Clemente XII e la fontana.\nIl secondo dopoguerra.\nLa ricostruzione del capoluogo viene effettuata con celerit\u00e0, sia pur con affrettate demolizioni di edifici che sarebbero stati recuperabili (Porta Capodimonte, Palazzo Trionfi, chiesa di San Pietro).\nPalazzo Trionfi viene sostituito dal palazzo della RAI, su disegno dell'architetto Gaetano Minnucci.\nDel Teatro delle Muse viene inopinatamente distrutto l'interno ottocentesco, per ricavarne una sala moderna, che per\u00f2, per svariati decenni, rimase incompiuta.\nLa sede del Municipio viene spostata dal Palazzo degli Anziani, che era rimasto danneggiato dai bombardamenti, nell'ex Palazzo del Littorio, che assume la nuova denominazione di Palazzo del Popolo.\nDopo il sisma del 10\u00ba grado della scala Mercalli, che colpisce la citt\u00e0 il 14 giugno del 1972, della durata di 15 secondi, il centro storico deve essere abbandonato dai suoi abitanti, che sono costretti a rifugiarsi in vagoni ferroviari, nelle navi ormeggiate al porto e in 56 tendopoli allestite nelle piazze e nei campi sportivi. Nel giro di dieci anni la maggior parte degli edifici storici viene restaurata ed adeguata ai criteri antisismici con tecniche d'avanguardia, in seguito alla scelta di non costruire nuovi quartieri come soluzione al problema degli sfollati. Il parlamento emana nello stesso anno del terremoto un decreto legge (D.L. 6 ottobre 1972, n\u00ba 552) per affrontare il restauro del centro storico di Ancona. Il Comune di Ancona, per il restauro degli antichi rioni, fu insignito nel 1980 di un premio da parte della Comunit\u00e0 Europea. In alcuni limitati casi, per\u00f2, si assistette a criticate demolizioni e ricostruzioni, come in via Cardeto e in via Scosciacavalli, dove fu realizzata la cosiddetta omonima \"stecca\", su disegno dell'architetto Sergio Lenci. Negli stessi anni furono ricostruiti anche alcuni isolati che erano stati demoliti dai bombardamenti della seconda guerra mondiale, come avvenne in via Cialdini, realizzando edifici assai criticati per la loro estraneit\u00e0 al contesto storico.\nIl ritorno del Consiglio comunale nell'antica sede municipale del Palazzo degli Anziani, l'apertura del Parco del Cardeto e del Teatro delle Muse puntano ad una rinnovata attenzione per il nucleo pi\u00f9 antico della citt\u00e0."}
{"id": "2323252", "revid": "647919", "url": "https://it.wikipedia.org/wiki?curid=2323252", "title": "Dea Kali", "text": ""}
{"id": "2323257", "revid": "240354", "url": "https://it.wikipedia.org/wiki?curid=2323257", "title": "Marvin Hemnes", "text": ""}
{"id": "2323267", "revid": "465169", "url": "https://it.wikipedia.org/wiki?curid=2323267", "title": "Luigi Ferretti", "text": "Biografia.\nIngegnere e soprintendente alle scuole municipali di Roma, era figlio di Jacopo Ferretti, l'amico e consuocero di Giuseppe Gioachino Belli. Fu autore di garbati e piacevoli sonetti romaneschi che cominci\u00f2 a scrivere dopo i quarant'anni. L'occasione gli fu fornita, come egli stesso scrisse in una lettera a Luigi Morandi, da un incidente scolastico causato da un suo amico. Obbligato a scrivergli, in virt\u00f9 del suo ufficio, il Ferretti redasse la lettera burocratica in versi romaneschi, creando cos\u00ec il suo primo sonetto.\nDefinito dal Morandi \"continuatore, non imitatore del Belli\", Ferretti fu abile lettore dei sonetti del grande poeta. Pubblic\u00f2 tre raccolte di poesie."}
{"id": "2323269", "revid": "942840", "url": "https://it.wikipedia.org/wiki?curid=2323269", "title": "Konstantin Alekseevi\u010d Kalinin", "text": "Biografia.\nKalinin nacque a Varsavia il 5 febbraio 1889, allora parte dell'Impero russo. Le sue prime esperienze nel mondo dell'aeronautica risalgono al 1916, anno in cui divenne pilota militare. Nel 1918 prest\u00f2 servizio nell'aviazione dell'esercito dello Repubblica Popolare Ucraina. Il 1\u00ba giugno 1920, Kalinin entr\u00f2 in un istituto tecnico per l'aviazione, a Mosca. Nel 1923 brevett\u00f2 l'ala con forma ellittica, e nel 1925 costru\u00ec il suo primo aereo, il Kalinin K-1 (RBZ-6), un piccolo monoplano ad ala alta.\nNel 1926 fu posto a capo dell'ufficio di progettazione (OKB) omonimo, nonch\u00e9 di alcuni impianti per costruzioni aeronautiche posti in Ucraina, nei pressi di Char'kov. In particolare, si occup\u00f2 di aerei civili, ma progett\u00f2 anche modelli militari. Il suo ufficio tecnico fu sciolto nel 1938, quando l'ingegnere fu arrestato durante le purghe staliniane. Fu giustiziato due anni dopo, nel 1940.\nRealizzazioni.\nComplessivamente, Kalinin svilupp\u00f2 16 modelli, incluse le varianti. Le sue realizzazioni avevano una serie di caratteristiche comuni:\nIn generale, si trattava di aerei piuttosto semplici ed economici da mantenere, soprattutto quelli per utilizzo civile. Questi, infatti, furono largamente utilizzati. Quelli militari invece erano estremamente originali dal punto di vista progettuale, e contenevano anche delle soluzioni piuttosto avanzate. Tuttavia, non furono mai prodotti in serie.\nRiconoscimenti.\nGli \u00e8 stato dedicato l'asteroide 3347 Konstantin."}
{"id": "2323273", "revid": "228587", "url": "https://it.wikipedia.org/wiki?curid=2323273", "title": "Edyta G\u00f3rniak (album)", "text": "Edyta G\u00f3rniak \u00e8 il secondo album in studio e il primo album internazionale dell'omonima cantante polacca. L'album, uscito nel 1997, \u00e8 stato pubblicato in Giappone sotto il nome di . Ci sono tre versioni dell'album: internazionale, giapponese e polacca."}
{"id": "2323274", "revid": "124998251", "url": "https://it.wikipedia.org/wiki?curid=2323274", "title": "Storia della Terra", "text": "La storia della Terra descrive l'insieme dei pi\u00f9 importanti eventi e stadi nello sviluppo e nell'evoluzione che ha avuto luogo sul pianeta Terra dalla sua formazione. Comprende le teorie scientifiche ritenute pi\u00f9 verosimili e quasi tutti i rami delle scienze naturali che contribuiscono alla comprensione degli avvenimenti nel passato del nostro pianeta.\nL'et\u00e0 della Terra \u00e8 stata stabilita a 4,5 miliardi di anni ( anni), corrispondenti approssimativamente ad un terzo dell'et\u00e0 dell'universo; immensi cambiamenti biologici e cataclismi geologici sono avvenuti durante questo tempo. La formazione della Terra e la contemporanea formazione del Sole e degli altri corpi del sistema solare ebbe origine dalla contrazione di una nebulosa di polvere interstellare. La nebulosa diede luogo ad un disco protoplanetario con il Sole al suo centro ed i pianeti in formazione per accrescimento di materiale, in orbita intorno.\nLa Terra si form\u00f2 9,2 miliardi di anni dopo il Big Bang. Il calore generato dagli impatti e dalla contrazione indicano che si trovava in uno stato fuso, durante il quale ebbe luogo una differenziazione in strati, in cui si formarono un nucleo interno di elementi pesanti avvolto da un mantello ed una proto-crosta formati da elementi leggeri. Fu in questo periodo che si form\u00f2 la Luna, probabilmente a causa di un impatto gigante tra la Terra ed un planetoide in formazione. La Terra si raffredd\u00f2 progressivamente e acquis\u00ec una crosta solida in cui presero forma i primi continenti. Un continuo bombardamento di meteoriti e comete di ghiaccio riforn\u00ec la Terra di un'enorme quantit\u00e0 di acqua che cre\u00f2 gli oceani, mentre l'attivit\u00e0 vulcanica ed il vapore acqueo crearono una primitiva atmosfera, inizialmente priva di ossigeno. I continenti, attraverso la tettonica delle placche, si unirono in supercontinenti, che in seguito si separarono di nuovo in un processo che si \u00e8 ripetuto molte volte durante i quattro miliardi e mezzo di anni.\nLe reazioni chimiche portarono alla formazione di molecole organiche che interagirono per formare strutture ancora pi\u00f9 elaborate e complesse, ed infine diedero luogo a molecole che erano in grado di riprodurre copie di s\u00e9 stesse. Questa abilit\u00e0 diede una spinta notevole all'evoluzione e port\u00f2 alla creazione della vita. All'inizio la vita cominci\u00f2 sotto forma di organismi monocellulari, ma in seguito si svilupp\u00f2 la pluricellularit\u00e0, e quindi un processo evolutivo superiore quale la fotosintesi, che forn\u00ec di ossigeno l'atmosfera e port\u00f2 alla creazione di uno strato di ozono. Le forme di vita si differenziarono in molte specie e divennero sempre pi\u00f9 avanzate, colonizzando la terraferma e occupando gradualmente tutti gli habitat della Terra. Glaciazioni, eruzioni vulcaniche, e impatti meteoritici causarono molte estinzioni di massa, ma le specie rimanenti si svilupparono in nuove forme e ricrearono sempre una nuova biosfera.\nOrigine del sistema solare.\nIl sistema solare (inclusa la Terra) si form\u00f2 a partire da una grande nube in rotazione di polveri e gas interstellari, chiamata nebulosa solare, che era in orbita attorno al centro della nostra Galassia. Era composta di idrogeno ed elio, prodottisi dal Big Bang avvenuto 13,7 miliardi di anni fa, ma anche da materiali pi\u00f9 pesanti emessi dalle supernove. Circa 4,6 miliardi di anni fa, la nebulosa solare cominci\u00f2 a contrarsi, probabilmente a causa dell'onda d'urto provocata dall'esplosione di una supernova vicina. Una tale onda di shock avrebbe impartito alla nebulosa una certa velocit\u00e0 angolare. Quando la nebulosa cominci\u00f2 ad accelerare la sua rotazione, la gravit\u00e0 e l'inerzia l'appiattirono in un disco protoplanetario orientato perpendicolarmente al suo asse di rotazione. La maggior parte della massa, per effetto dell'attrazione gravitazionale, si concentr\u00f2 al centro e cominci\u00f2 a riscaldarsi, ma piccole perturbazioni dovute a collisioni ed al momento angolare di altri grandi detriti crearono i punti di accrescimento in cui cominciarono a formarsi i protopianeti, cio\u00e8 oggetti dalle dimensioni superiori a svariati chilometri.\nL'accumulo di materiale, l'aumento della velocit\u00e0 di rotazione e la pressione della forza di gravit\u00e0 crearono un enorme aumento dell'energia cinetica, e quindi del calore interno al centro. L'impossibilit\u00e0 di trasferire quell'energia all'esterno attraverso altri processi, che avrebbero permesso una riduzione della temperatura, ebbe come risultato un enorme riscaldamento del centro del disco, che alla fine port\u00f2 ad attivare la fusione nucleare dell'idrogeno in elio, e quindi, dopo la contrazione dei gas, si innesc\u00f2 una stella T Tauri che divenne il nostro Sole. Nel frattempo, dato che la gravit\u00e0 costringeva la materia a condensarsi intorno ad oggetti in orbita al di fuori dell'attrazione del nuovo sole, le particelle di polvere e il resto del disco protoplanetario cominciarono a separarsi in anelli.\nSuccessivamente i frammenti pi\u00f9 grandi collisero l'uno con l'altro e formarono oggetti sempre pi\u00f9 grandi, fino a diventare infine protopianeti. Tra questi ultimi un agglomerato di materia si trovava approssimativamente a 150 milioni di chilometri dal centro: la futura Terra.\nSimulazioni al computer hanno dimostrato che pianeti con distanze uguali a quelle dei pianeti interni del nostro sistema possono formarsi da un disco protoplanetario come quello presente attorno ad altre stelle nell'universo, dando cos\u00ec luogo a pianeti extraterrestri noti come esopianeti.\nNascita della Terra.\nPrima della nuova formalizzazione, dalla nascita della Terra si faceva iniziare il supereone Precambriano, a sua volta suddiviso negli eoni Adeano, Archeano e Proterozoico.\nin milioni di anni\nL'Olocene (l'ultima epoca) \u00e8 troppo breve per essere mostrata chiaramente su questa linea cronologica.\nAdeano (4600 Ma - 4000 Ma).\nIl pianeta si form\u00f2 circa 4,54 miliardi di anni fa (con un'incertezza dell'1%), un processo che \u00e8 durato all'incirca 10-20 milioni di anni. Il primo eone formalmente riconosciuto della storia della Terra viene chiamato Adeano e dur\u00f2 circa 600 milioni di anni. La proto-Terra continu\u00f2 a crescere per accrescimento, finch\u00e9 la parte pi\u00f9 interna del protopianeta non fu abbastanza calda da fondere gli elementi metallici pi\u00f9 pesanti, i siderofili. A causa dell'alta densit\u00e0 questi metalli, allo stato liquido, cominciarono a sprofondare verso il centro di massa della Terra. Questo processo, noto come la \"catastrofe del ferro\", ebbe come risultato la separazione di un primitivo mantello e di un nucleo metallico appena 10 milioni di anni dopo l'inizio della formazione del pianeta. Ci\u00f2 ebbe come effetto la struttura stratificata del nostro pianeta e gett\u00f2 le basi del futuro campo geomagnetico terrestre.\nDurante la fase di accrescimento del protopianeta, una nube di silice gassosa probabilmente circondava la Terra, e si condens\u00f2 in seguito come roccia solida sulla superficie. Quello che rimase intorno al pianeta era una primitiva atmosfera di elementi leggeri (atmofili) provenienti dalla nebulosa solare, soprattutto idrogeno ed elio, ma il vento solare della neonata stella T Tauri ed il calore del pianeta spazzarono via la maggior parte del materiale del disco che non si era ancora condensato in corpi pi\u00f9 grandi. Questa situazione cambi\u00f2 quando la Terra raggiunse circa il 40% del raggio odierno, e l'attrazione gravitazionale fu in grado di trattenere un'atmosfera che includeva l'acqua.\nLe rocce pi\u00f9 antiche ritrovate sulla Terra hanno poco pi\u00f9 di 4 miliardi di anni e affioramenti ritrovati in Groenlandia e Australia risalgono al periodo subito successivo alla formazione della crosta terrestre e noto come Archeano.\nL'impatto gigante.\nUna caratteristica del nostro pianeta \u00e8 il suo grande satellite naturale, la Luna. Durante il programma Apollo, alcune rocce della superficie lunare vennero portate sulla Terra. La datazione radiometrica di queste rocce ha mostrato che esse risalgono a 4527 \u00b1 10 milioni (Ma)di anni fa, cio\u00e8 circa 30-50 milioni di anni pi\u00f9 giovani di altri corpi del sistema solare. Un'altra caratteristica particolare \u00e8 la densit\u00e0 relativamente bassa della Luna, che perci\u00f2 non possiede un grande nucleo metallico, come gli altri pianeti di tipo terrestre del sistema solare. La Luna ha una composizione interna che ricorda quella del mantello e della crosta terrestre, senza i materiali del nucleo della Terra. Ci\u00f2 ha portato all'ipotesi dell'impatto gigante della proto-Terra con un altro corpo celeste.\nSi ritiene che questo corpo, chiamato a volte Theia, fosse leggermente pi\u00f9 piccolo dell'odierno pianeta Marte. Si dovrebbe essere formato per accrezione di materia a circa 150 milioni di chilometri sia dal Sole che dalla Terra, al quarto o quinto punto di Lagrange. La sua orbita all'inizio doveva essere relativamente stabile, ma si destabilizz\u00f2 a causa dell'aumento della massa del pianeta. Theia cominci\u00f2 ad oscillare su orbite sempre pi\u00f9 larghe fino ad entrare in collisione con la Terra circa 4,533 miliardi di anni fa.\nI modelli dimostrano che quando un corpo di tali dimensioni colpisce un pianeta ad un angolo relativamente piccolo e a bassa velocit\u00e0, una notevole quantit\u00e0 di materiale dei mantelli e delle croste dei due corpi venne espulsa nello spazio, entrando in orbita stabile intorno alla Terra. Questo materiale in seguito si sarebbe raccolto a formare la Luna. Invece il nucleo metallico del corpo estraneo sarebbe penetrato nel mantello terrestre andando a fondersi con il nucleo del pianeta. Per questo la Luna \u00e8 povera di materiali metallici. L'ipotesi dell'impatto gigante spiegherebbe cos\u00ec l'anomala composizione della Luna. I materiali emessi in orbita intorno alla Terra si condensarono nell'arco degli anni successivi. Sotto l'influenza della propria gravit\u00e0 i materiali divennero un corpo sferico: la Luna.\nLe datazioni radiometriche dimostrano che la Terra esisteva gi\u00e0 da almeno 10 milioni di anni prima dell'impatto, un tempo sufficiente per permettere la differenziazione del primitivo mantello e del nucleo. Perci\u00f2 quando avvenne l'impatto, venne espulso solo il materiale del mantello, lasciando intatto il nucleo dei pesanti metalli siderofili.\nL'impatto ebbe conseguenze importanti per il nostro giovane pianeta. Rilasci\u00f2 una gigantesca quantit\u00e0 di energia, riducendo sia la Terra che la Luna in uno stato completamente fuso. Immediatamente dopo l'impatto, il mantello terrestre si trovava in uno stato di moto convettivo altamente accelerato e la superficie era un oceano di magma. A causa dell'enorme quantit\u00e0 di energia rilasciata, la primitiva atmosfera del pianeta venne probabilmente spazzata via. Si ritiene inoltre che l'impatto abbia cambiato l'inclinazione assiale del pianeta verso l'odierno elevato valore di 23,5\u00b0, responsabile delle stagioni (un semplice modello ideale dell'origine dei pianeti avrebbe un'inclinazione assiale di 0\u00b0 senza stagioni riconoscibili). Inoltre potrebbe aver accelerato la rotazione della Terra. La grandezza e l'influenza del suo satellite sulla Terra sono sufficienti perch\u00e9 oggi si discuta sul considerare il sistema Terra-Luna un cosiddetto \"pianeta doppio\".\nArcheano (4000 Ma - 2500 Ma).\nLa superficie della Terra si trovava probabilmente sotto un intenso bombardamento meteoritico ed i fenomeni vulcanici dovevano essere intensi, a causa dell'alto riscaldamento geotermico. Sono stati ritrovati sporadici cristalli di zircone pi\u00f9 antichi di 4 miliardi di anni cio\u00e8 un'et\u00e0 molto vicina a quella corrispondente alla formazione della Terra. Alcune tracce potrebbero essere interpretate come dovute al contatto con acqua liquida il che indicherebbe che il pianeta possedeva gi\u00e0 oceani o mari a quel tempo. Dal numero di crateri presenti sugli altri corpi celesti si sa che l'intenso bombardamento meteoritico ebbe termine circa 3,8 miliardi di anni fa. All'inizio dell'Archeano, la Terra si era raffreddata considerevolmente. Data la composizione dell'atmosfera, la vita sarebbe stata impossibile per la maggior parte delle odierne forme di vita, a causa della mancanza di ossigeno e l'assenza di uno strato di ozono.\nOrigine degli oceani e dell'atmosfera.\nPoich\u00e9 dopo l'impatto gigante l'atmosfera primitiva era scomparsa, il raffreddamento fu probabilmente rapido. Dopo 150 milioni di anni si era gi\u00e0 formata una crosta solida di basalto. La crosta continentale felsica odierna all'epoca non esisteva ancora. All'interno del pianeta un'ulteriore differenziazione cominci\u00f2 solo dopo che il mantello si fu almeno in parte solidificato di nuovo. Comunque durante il primo Archeano (circa 3 miliardi di anni fa) il mantello era molto pi\u00f9 caldo di oggi, probabilmente intorno ai 1600\u00a0\u00b0C. Ci\u00f2 indica che la frazione di mantello ancora fusa era pi\u00f9 grande di quella odierna.\nVapori gassosi esalavano dalla crosta, mentre altri gas venivano rilasciati dai vulcani, formando la seconda atmosfera terrestre. Altra acqua venne trasportata da ulteriori impatti meteoritici, provenienti soprattutto dalla cintura di asteroidi, disturbati dalla gravit\u00e0 di Giove.\nLa grande quantit\u00e0 d'acqua sulla Terra non \u00e8 stata sicuramente prodotta solo dal vulcanesimo e dall'esalazione dei gas. Si presume che l'acqua provenga dagli impatti di comete ghiacciate. Anche se la maggior parte delle comete odierne si trovano in orbita oltre Nettuno, simulazioni al computer hanno mostrato che in origine erano una presenza molto pi\u00f9 comune nel sistema solare interno. Ad ogni modo, la maggior parte dell'acqua della Terra fu portata molto probabilmente dall'impatto di piccoli protopianeti, oggetti comparabili alle odierne lune ghiacciate dei pianeti esterni. Gli impatti di questi oggetti avrebbero arricchito i pianeti di tipo terrestre (Mercurio, Venere, la Terra e Marte) di acqua, anidride carbonica, metano, ammoniaca, azoto ed altri elementi volatili. Se tutta l'acqua degli oceani terrestri provenisse solamente dalle comete, ci sarebbero volute almeno un milione di comete ghiacciate per spiegarne la quantit\u00e0. Simulazioni al computer hanno mostrato per\u00f2 che tale numero non \u00e8 del tutto irreale.\nMentre il pianeta si raffreddava, si formarono le nubi. La pioggia diede origine agli oceani. Piovve con un'intensit\u00e0 incredibile e sotto il suo incessante scrosciare le rocce primordiali delle prime montagne si disgregarono, sprofondarono, dando origine alle prime valli. Testimonianze recenti hanno suggerito che gli oceani potrebbero aver cominciato a formarsi da 4,2 miliardi di anni fa. All'inizio dell'eone archeano, la Terra era probabilmente gi\u00e0 coperta dagli oceani e la nuova atmosfera conteneva ammoniaca, metano, vapore acqueo, anidride carbonica, ed azoto, cos\u00ec come piccole quantit\u00e0 di altri gas. Tutto l'ossigeno libero sarebbe stato legato all'idrogeno o combinato nei minerali della superficie. L'attivit\u00e0 vulcanica era intensa e, senza uno strato di ozono a schermarne l'ingresso, la radiazione ultravioletta colpiva direttamente la superficie.\nI primi continenti.\nI moti convettivi del mantello, cio\u00e8 il processo alla base della tettonica a zolle, \u00e8 il risultato di un flusso di materiali incandescenti dal nucleo della Terra verso la superficie. Comporta la creazione di placche tettoniche nelle dorsali oceaniche. Queste placche vengono distrutte per subduzione nel mantello nelle zone di subduzione. L'interno del nostro pianeta era pi\u00f9 caldo durante l'Adeano e l'Archeano, perci\u00f2 la convezione del mantello deve essere stata pi\u00f9 rapida. Per cui quando si manifestarono processi tettonici simile a quelli odierni, essi devono essere avvenuti in modo pi\u00f9 veloce. La maggior parte dei geologi ritiene che nell'Adeano e nell'Archeano le zone di subduzione fossero pi\u00f9 diffuse, e quindi le placche tettoniche fossero pi\u00f9 piccole.\nLa crosta iniziale che si form\u00f2 dopo il primo raffreddamento della superficie terrestre \u00e8 del tutto scomparsa, a causa dei veloci movimenti tettonici dell'Adeano e dei continui impatti del tardo bombardamento meteoritico. Si ritiene comunque che questa crosta fosse di composizione basaltica, come l'odierna crosta oceanica, dato che non c'era stata ancora una grande differenziazione. I primi grandi pezzi di crosta continentale, che sono il prodotto di una differenziazione degli elementi leggeri durante una fusione parziale della crosta inferiore, apparvero all'inizio dell'Archeano, circa 4 miliardi di anni fa. Ci\u00f2 che rimane di questi primi piccoli continenti sono chiamati cratoni. Questi pezzi di crosta dell'Archeano formano i nuclei intorno ai quali si sono sviluppati nel corso del tempo i vari continenti.\nAlcune tra le rocce pi\u00f9 antiche sulla Terra sono state trovate nel cratone nordamericano del Canada. Sono formate da tonaliti ed hanno approssimativamente 4 miliardi di anni. Ci sono tracce di metamorfismo da alte temperature, ma anche grani sedimentari che sono stati levigati dall'erosione durante il trasporto nell'acqua, dimostrando che gi\u00e0 al tempo esistevano fiumi e mari.\nI cratoni sono costituiti per lo pi\u00f9 dall'alternarsi di due tipi di \"terrane\". Il primo tipo \u00e8 formato dalle cosiddette fasce a pietra verde, una roccia sedimentaria poco metamorfizzata. Questo tipo di pietra verde \u00e8 di natura simile ai sedimenti che si trovano oggi nelle fosse oceaniche al di sopra delle zone di subduzione. Per questo motivo le fasce a pietra verde sono considerate come un'evidenza di processi di subduzione avvenuti durante l'Archeano. Il secondo gruppo \u00e8 costituito da complessi di roccia magmatica di tipo felsico. Queste rocce sono per lo pi\u00f9 a base di Tonalite, Trondhjemite o Granodiorite, per cui i relativi \"terrane\" sono definiti complessi TTG, e la loro composizione \u00e8 simile al granito. I complessi TTG sono considerati i resti della prima crosta continentale formatasi per parziale fusione del basalto. L'alternanza tra fasce a roccia verde e complessi TTG, viene interpretata come il risultato di una situazione tettonica\nin cui i piccoli protocontinenti erano separati da un complesso intreccio di zone di subduzione.\nOrigine della vita.\nI dettagli dell'origine della vita sono sconosciuti, ma i principi generali sono stati stabiliti. Ci sono due scuole di pensiero sull'origine della vita. Una suggerisce che i componenti organici siano arrivati sulla Terra dallo spazio (\u201cPanspermia\u201d), mentre l'altra sostiene che si siano originati sulla Terra. Ad ogni modo entrambe propongono meccanismi simili per l'origine della vita.\nSe la vita si svilupp\u00f2 sulla Terra, il momento preciso di questo evento \u00e8 molto speculativo, forse attorno a 4 miliardi di anni fa. \u00c8 anche possibile che, dato il ripetuto formarsi e scomparire degli oceani a causa dell'impatto di asteroidi, la vita sia comparsa e scomparsa pi\u00f9 volte.\nNella chimica energetica della Terra primordiale, qualche molecola fu in grado di riprodurre copie di se stessa, divenne cio\u00e8 un \"replicatore\" (pi\u00f9 esattamente promosse le reazioni chimiche che produssero una copia di se stessa). La replicazione non era sempre accurata: alcune copie erano leggermente diverse dalle molecole originarie. Se il cambiamento distruggeva la capacit\u00e0 di copia, la molecola non produceva pi\u00f9 altre copie e la linea \"moriva\". In altri casi, alcuni rari cambiamenti permettevano alla molecola di replicarsi meglio o pi\u00f9 rapidamente: queste \"varianti\" divennero sempre pi\u00f9 numerose e si rivelarono vincenti. Ci\u00f2 diede inizio all'evoluzione tra la materia inanimata. Quando gli ingredienti base si esaurivano, le varianti che potevano sfruttare materiali differenti o magari fermare il progresso di altre variet\u00e0 e sottrarre loro le risorse, divennero pi\u00f9 numerose.\nLa natura del primo replicatore \u00e8 sconosciuta, perch\u00e9 nella sua funzione \u00e8 stato da lungo tempo sostituito dall'attuale replicatore, il DNA. Sono stati proposti molti modelli per spiegare come si sia potuto sviluppare un replicatore. Sono stati postulati diversi replicatori, inclusi composti organici come le moderne proteine, gli acidi nucleici, i fosfolipidi o i cristalli, o persino sistemi quantici.\nAl giorno d'oggi non c'\u00e8 modo di determinare se uno di questi modelli corrisponda a quella che fu la reale origine della vita sulla Terra.\nUna delle teorie pi\u00f9 vecchie, e una di quelle su cui si \u00e8 pi\u00f9 lavorato, pu\u00f2 servire da esempio di come ci\u00f2 sia potuto accadere. L'alta energia vulcanica, i fulmini e la radiazione ultravioletta avrebbero indotto la produzione di molecole pi\u00f9 complesse a partire da semplici composti come il metano e l'ammoniaca. Tra queste molecole pi\u00f9 complesse ci sarebbero stati anche dei composti organici relativamente semplici, come i nucleotidi e gli amminoacidi, che sono i costituenti fondamentali della vita. Mano a mano che questo \"brodo organico primordiale\" cresceva in quantit\u00e0 e concentrazione, molecole differenti reagivano l'una con l'altra. Ad un certo punto si sarebbe avuto come risultato molecole organiche molto pi\u00f9 complesse (forse l'argilla funse da struttura di impalcatura per raccogliere e concentrare il materiale organico). La presenza di certe molecole acceler\u00f2 le reazioni chimiche. Tutto ci\u00f2 sarebbe continuato per un lungo periodo, mentre le reazioni avvenivano pi\u00f9 o meno casualmente, finch\u00e9 non emerse una molecola-replicatore. In ogni caso ad un certo punto, questo primo replicatore fu sostituito nella sua funzione dal DNA; tutta la vita conosciuta (eccetto alcuni virus e prioni) utilizza il DNA come replicatore, in maniera quasi del tutto identica (si veda \"codice genetico\").\nGli attuali esseri viventi racchiudono il materiale per la replicazione all'interno di una membrana cellulare. Si pu\u00f2 comprendere pi\u00f9 facilmente l'origine della membrana cellulare che quella del replicatore, dato che la membrana \u00e8 composta di molecole fosfolipidiche, che spesso in acqua formano spontaneamente un doppio strato. In condizioni opportune si possono formare molte sfere di questo tipo (si veda \"Teoria delle bolle\"). La teoria prevalente \u00e8 quella che ritiene che la membrana si form\u00f2 dopo il replicatore, che probabilmente era allora l'RNA (l'ipotesi del mondo a RNA), insieme al suo apparato di replicazione e forse altre biomolecole. Le prime protocellule probabilmente \"scoppiavano\" quando diventavano troppo grandi; i contenuti sparsi andavano quindi a colonizzare altre bolle. Le proteine, che stabilizzavano la membrana, o che in seguito contribuivano ad una ordinata replicazione cellulare, potrebbero aver favorito la proliferazione di queste linee cellulari.\nL'RNA \u00e8 un possibile candidato come primitivo replicatore, dato che contiene le informazioni genetiche e catalizza le reazioni. Ad un certo punto il DNA prese il posto dell'RNA come archivio genetico, e le proteine note come enzimi ricoprirono il ruolo di catalizzatori delle reazioni, lasciando all'RNA il ruolo di trasferire le informazioni, sintetizzare le proteine e modulare il processo. Viene ritenuto sempre pi\u00f9 probabile che queste primitive cellule si evolsero in associazione con le bocche vulcaniche sottomarine, note come \"black smoker\" o perfino con rocce calde in profondit\u00e0.\nSi ritiene che di tutti i tipi di protocellule, solo una linea sia riuscita a sopravvivere. Recenti evidenze filogenetiche suggeriscono che l'ultimo antenato comune universale visse durante il primo Archeano, forse intorno a 3,5 miliardi di anni fa o anche prima. Questa cellula, chiamata \"LUCA\" (dall'inglese: \"Last Universal Common Ancestor\") \u00e8 il progenitore di tutta la vita oggi nota sulla Terra. Probabilmente era un procariota, che possedeva una membrana cellulare e probabilmente dei ribosomi, ma a cui mancava un nucleo e altri organelli dotati di membrana come i mitocondri o i cloroplasti. Come tutte le cellule moderne, utilizzava il DNA per immagazzinare il codice genetico, l'RNA per il trasferimento delle informazioni e la sintesi delle proteine, e gli enzimi per catalizzare le reazioni. Alcuni scienziati ritengono che, invece di un singolo antenato universale comune, ci fossero pi\u00f9 organismi che si trasferivano i geni con un trasferimento genetico orizzontale.\nIl Proterozoico (2.500 Ma - 542 Ma).\nIl Proterozoico \u00e8 il periodo della storia della Terra che va 2.500 a 542 milioni di anni fa. In questo periodo i cratoni, cio\u00e8 i primi nuclei di crosta rocciosa consistente, si svilupparono in continenti di dimensioni paragonabili alle attuali, in seguito al manifestarsi dei primi processi di tettonica delle placche. Lo sviluppo di un'atmosfera ricca di ossigeno fu un evento sostanziale; dai pi\u00f9 semplici procarioti si pass\u00f2 agli eucarioti e alle forme multicellulari.\nDurante il Proterozoico avvennero alcune importanti glaciazioni a livello globale, la pi\u00f9 estesa delle quali ricopr\u00ec quasi tutto il pianeta che fu trasformato in una sorta di gigantesca palla di neve. Alla fine di questa drammatica glaciazione, avvenuta circa 600 milioni di anni fa, lo sviluppo della vita sub\u00ec una accelerazione consistente che fu il preludio della fase successiva nota come esplosione cambriana, caratterizzata da un aumento enorme del numero delle specie viventi.\nLa rivoluzione dell'ossigeno.\nSi ritiene probabile che le prime cellule fossero tutte eterotrofe, cio\u00e8 che usassero le molecole organiche circostanti (incluse quelle di altre cellule) come materia prima e fonte di energia. Mano a mano che le fonti di cibo diminuivano, alcune cellule svilupparono una nuova strategia. Invece di dipendere dalla quantit\u00e0 gi\u00e0 presente ma in diminuzione di molecole organiche, queste cellule cominciarono ad utilizzare la luce solare come fonte di energia. Le stime sulla data variano, ma gi\u00e0 attorno a 3 miliardi di anni fa, si era gi\u00e0 sviluppato qualcosa di simile alla moderna fotosintesi. Ci\u00f2 rese l'energia solare disponibile non solo agli autotrofi ma anche agli eterotrofi che si nutrivano di loro. La fotosintesi utilizzava l'abbondante anidride carbonica e l'acqua come materia prima, e, con l'energia della luce solare, produceva molecole organiche ricche di energia (i carboidrati).\nInoltre veniva prodotta una grande quantit\u00e0 di ossigeno come residuo di scarto del processo. All'inizio l'ossigeno si leg\u00f2 con il calcare, il ferro, e con altri materiali. Prove sostanziali di questo legame sono i grandi strati geologici ricchi di ossido di ferro databili a questo periodo. La reazione di questi minerali con l'ossigeno probabilmente color\u00f2 gli oceani di verde. Quando la maggior parte dei minerali esposti fu ossidata, l'ossigeno non reagito cominci\u00f2 ad accumularsi nell'atmosfera. Anche se ogni cellula produceva una quantit\u00e0 d'ossigeno infinitesimale, il metabolismo combinato di molte cellule in un lungo periodo di tempo trasform\u00f2 l'atmosfera terrestre rendendola quasi uguale a quella odierna. Tra gli esempi pi\u00f9 antichi di forme di vita che producevano ossigeno ci sono le stromatoliti fossili. Questa fu la terza atmosfera della Terra.\nParte dell'ossigeno, stimolato dalla radiazione ultravioletta, si leg\u00f2 a formare ozono, che si raccolse in uno strato nella parte superiore dell'atmosfera. Lo strato di ozono assorbiva, e assorbe tuttora, una quantit\u00e0 significativa di radiazioni ultraviolette che prima riuscivano a passare attraverso l'atmosfera. Ci\u00f2 permise alle cellule di colonizzare la superficie degli oceani ed infine le terre emerse: senza lo strato di ozono, la radiazione ultravioletta che bombardava la superficie avrebbe causato insostenibili livelli di mutazioni nelle cellule esposte.\nLa fotosintesi ebbe un altro impatto su grande scala. L'ossigeno era tossico; probabilmente la maggior parte della vita sulla Terra si estinse con l'aumento del suo livello, un evento noto come catastrofe dell'ossigeno. Le forme di vita in grado di resistere sopravvissero e prosperarono, ed alcune svilupparono la capacit\u00e0 di utilizzare l'ossigeno per migliorare il proprio metabolismo e derivare pi\u00f9 energia dallo stesso nutrimento.\nOrigine delle cellule eucariote ed i tre domini della vita.\nLa tassonomia moderna classifica le forme di vita in tre domini. Il momento di origine di questi domini \u00e8 ancora speculativo. Il dominio dei batteri fu probabilmente il primo a separarsi dalle altre forme di vita (raggruppate allora in un dominio chiamato \"neomuri\"), ma questa supposizione rimane controversa. Poco tempo dopo, all'incirca 2 miliardi di anni fa, i neomuri si divisero in archei ed eucarioti. Le cellule eucariote sono pi\u00f9 grandi e pi\u00f9 complesse delle cellule procariote (batteri ed archei), e l'origine di questa complessit\u00e0 sta venendo alla luce solo negli ultimi tempi.\nIn questo periodo si form\u00f2 il primo proto-mitocondrio. Una cellula batterica, probabilmente imparentata con gli odierni \"rickettsi\" e gi\u00e0 in grado di metabolizzare l'ossigeno, entr\u00f2 all'interno di una cellula procariota pi\u00f9 grande che non aveva ancora sviluppato questa capacit\u00e0. Probabilmente la cellula pi\u00f9 grande tent\u00f2 di ingerire quella pi\u00f9 piccola, ma non ci riusc\u00ec (forse a causa dell'evoluzione dei sistemi di difesa). O forse, la cellula pi\u00f9 piccola cerc\u00f2 di diventare parassita di quella pi\u00f9 grande. Ad ogni modo la cellula pi\u00f9 piccola sopravvisse all'interno di quella pi\u00f9 grande. Usando l'ossigeno, fu in grado di metabolizzare i prodotti di scarto della cellula pi\u00f9 grande e produrre pi\u00f9 energia. Una parte di questa energia in surplus venne resa alla cellula ospitante. La cellula pi\u00f9 piccola cominci\u00f2 a replicarsi all'interno di quella pi\u00f9 grande. Ben presto si svilupp\u00f2 una simbiosi stabile tra le due cellule; nel corso del tempo la cellula ospitante acquis\u00ec parte del corredo genetico delle cellule pi\u00f9 piccole ed i due simbionti divennero dipendenti l'uno dall'altro: la cellula pi\u00f9 grande non era pi\u00f9 in grado di sopravvivere senza l'energia prodotta da quelle pi\u00f9 piccole, mentre queste non potevano pi\u00f9 sopravvivere senza la materia prima fornita dalla cellula pi\u00f9 grande. L'intera cellula viene quindi considerata come un singolo organismo e le cellule pi\u00f9 piccole vengono classificate come organelli chiamati mitocondri.\nUn processo simile avvenne con i cianobatteri fotosintetici, che entrarono in una cellula eterotrofa pi\u00f9 grande e divennero quindi cloroplasti. Probabilmente, come risultato di questi eventi, una linea di cellule capaci di fotosintesi si separ\u00f2 dagli altri eucarioti pi\u00f9 di un miliardo di anni fa. Ci sono stati forse molti casi di inclusione e simbiosi simili, come suggerisce la figura a destra. Oltre alla ben accettata teoria dell'endosimbiosi che diede origine ai mitocondri ed ai cloroplasti, \u00e8 stato ipotizzato che altri tipi di cellule abbiano dato origine per endosimbiosi ai perossisomi, che le spirochete abbiano dato origine alle cellule ciliate ed ai flagelli, e che probabilmente un virus dotato di DNA diede origine al nucleo cellulare;, nessuna di queste teorie \u00e8 per\u00f2 unanimemente accettata.\nLa vita pluricellulare.\nGli archei, i batteri e gli eucarioti continuarono a diversificarsi e divennero sempre pi\u00f9 sofisticati e meglio adattabili al loro ambiente. Ogni dominio si suddivise ripetutamente in varie linee evolutive, anche se si sa poco della storia degli archei e dei batteri. Circa 1,1 miliardi di anni fa, il supercontinente Rodinia era in via di formazione. Il regno delle piante, quello degli animali, e quello dei funghi si erano gi\u00e0 separati, anche se esistevano ancora come cellule solitarie. Alcuni di essi vivevano in colonie, e gradualmente cominci\u00f2 a prendere piede una divisione dei compiti e del lavoro; ad esempio le cellule che si trovavano nella zona interna della colonia probabilmente cominciarono ad avere un ruolo differente da quelle che si trovavano all'esterno. Nonostante la divisione tra una colonia di organismi con ruoli specializzati ed un organismo pluricellulare non sia sempre ben chiara, circa 1 miliardo di anni fa emersero le prime piante pluricellulari, probabilmente alghe verdi. \u00c8 probabile che circa 900 milioni di anni fa si siano sviluppati anche i primi esseri veramente pluricellulari del regno animale.\nProbabilmente all'inizio questi esseri assomigliavano alle odierne spugne, dove tutte le cellule erano ancora totipotenti ed un organismo distrutto poteva ancora riassemblarsi. Man mano che la divisione dei compiti diventava pi\u00f9 complessa in tutte le linee evolutive degli organismi pluricellulari, le cellule divennero pi\u00f9 specializzate e quindi pi\u00f9 dipendenti l'una dall'altra; le cellule isolate erano destinate a morire.\nClima e forme di vita del tardo Proterozoico.\nMolti scienziati ritengono che circa 770 milioni di anni fa, vi sia stata un'era glaciale cos\u00ec rigida che gli oceani congelarono completamente fino quasi all'equatore, trasformando la Terra in una sorta di gigantesca palla di neve. In seguito, dopo 20 milioni di anni, le continue emissioni di anidride carbonica da parte dei vulcani contribuirono a provocare un effetto serra globale che pose fine all'era glaciale. All'incirca nello stesso periodo, 750 milioni di anni fa, cominci\u00f2 la frammentazione del continente Rodinia.\nEra paleozoica.\nColonizzazione delle terre emerse.\nL'accumulo di ossigeno a causa della fotosintesi ebbe come risultato la formazione di uno strato di ozono che assorbiva la maggior parte della radiazione ultravioletta emessa dal Sole, concedendo agli organismi unicellulari che raggiungevano la terra emersa maggiori possibilit\u00e0 di sopravvivere; i procarioti cominciarono a moltiplicarsi e ad adattarsi meglio alla sopravvivenza al di fuori dell'acqua. Probabilmente i procarioti avevano gi\u00e0 colonizzato la terraferma circa 2,6 miliardi di anni fa, perfino prima dell'origine degli eucarioti. Per un lungo periodo le terre emerse rimasero prive di organismi multicellulari. Il supercontinente Pannotia si form\u00f2 intorno a 600 milioni di anni fa e cominci\u00f2 a frammentarsi dopo appena 50 milioni di anni.\nI primi vertebrati, cio\u00e8 gli antenati dei moderni pesci, si svilupparono negli oceani circa 530 milioni di anni fa. Un'importante estinzione di massa ebbe luogo verso la fine del periodo Cambriano, cio\u00e8 all'incirca 488 milioni di anni fa.\nParecchie centinaia di milioni di anni fa, le prime piante (molto probabilmente simili alle moderne alghe) ed i funghi cominciarono a crescere ai bordi dell'ambiente acquatico, e successivamente al di fuori di esso. I fossili pi\u00f9 antichi di piante e funghi della terraferma risalgono a 480\u2013460 milioni di anni fa, anche se evidenze molecolari suggeriscono che i funghi avrebbero colonizzato le terre emerse gi\u00e0 1 miliardo di anni fa e le piante 700 milioni di anni fa. Anche se all'inizio rimasero vicino al bordo dell'acqua, le mutazioni e le variazioni ebbero come risultato la successiva colonizzazione di questo nuovo ambiente. La datazione del momento in cui i primi animali lasciarono gli oceani non \u00e8 nota: la testimonianza pi\u00f9 antica di artropodi sulla terraferma risale a circa 450 milioni di anni fa, e probabilmente prosperarono e si adattarono meglio date le vaste fonti di cibo fornite dalle piante terrestri. Ci sono anche testimonianze non confermate secondo le quali gli artropodi sarebbero apparsi sulla terraferma gi\u00e0 530 milioni di anni fa.\nAlla fine del periodo ordoviciano, 440 milioni di anni fa, si ebbe un altro evento di estinzione di massa, forse dovuto ad una grande era glaciale. All'incirca 380-375 milioni di anni fa, i primi tetrapodi si evolsero dai pesci. Si ritiene che probabilmente le pinne si siano evolute fino a diventare arti, che permisero ai tetrapodi di far emergere la testa al di fuori dall'acqua per respirare aria. Questo avrebbe permesso loro di sopravvivere nelle acque povere d'ossigeno o di catturare piccole prede nelle acque poco profonde. Probabilmente si avventurarono sulla terraferma per brevi periodi. Alla fine alcuni di loro erano diventati cos\u00ec ben adattati alla vita sulle terre emerse che cominciarono a passare la loro vita adulta sulla terra, anche se continuavano a deporre le uova ed a nascere nell'acqua. Questa fu l'origine degli anfibi. Circa 365 milioni di anni fa ebbe luogo un'altra estinzione di massa, forse risultato di un raffreddamento globale. Le piante svilupparono i semi, che accelerarono drasticamente la loro diffusione sulla terra ferma, all'incirca 360 milioni di anni fa.\nCirca 20 milioni di anni pi\u00f9 tardi (340 milioni di anni fa), si evolse l'uovo amniotico, che poteva essere deposto sulla terra, dando un vantaggio evolutivo agli embrioni dei tetrapodi. Ci\u00f2 ebbe come risultato la divergenza degli amnioti dagli anfibi. Dopo altri 30 milioni di anni (310 milioni di anni fa) ebbe luogo la divergenza dei sinapsidi (che includono i mammiferi) dai sauropsidi (che includono uccelli e rettili). Altri gruppi di organismi continuarono ad evolversi e le linee evolutive si differenziarono anche nei pesci, negli insetti e nei batteri, ma i dettagli sono poco chiari. 300 milioni di anni fa prese forma il pi\u00f9 recente supercontinente ipotizzato, chiamato Pangea.\nL'era mesozoica.\n250 milioni di anni fa ebbe luogo la pi\u00f9 devastante estinzione di massa fino ad oggi conosciuta, l'estinzione di massa del Permiano-Triassico, al confine tra i due periodi; il 95% della vita sulla Terra scomparve, probabilmente dovuto ad un colossale evento vulcanico nella zona del Trappo Siberiano che dur\u00f2 per un milione di anni. La scoperta del cratere della Terra di Wilkes in Antartide pu\u00f2 suggerire una connessione con l'estinzione del Permiano-Triassico, ma l'et\u00e0 del cratere non \u00e8 nota. L'effetto distruttivo fu notevole e ci vollero circa 20 milioni di anni perch\u00e9 la vita riprendesse forza.\nAll'incirca 230 milioni di anni fa, i dinosauri si separarono dai propri antenati rettili. Un altro evento d'estinzione di massa tra i periodi Triassico e Giurassico risparmi\u00f2 la maggior parte dei dinosauri, che in breve tempo divennero i vertebrati dominanti. Anche se alcune linee evolutive dei mammiferi cominciarono a separarsi in questo periodo, i mammiferi del tempo erano probabilmente piccoli animali che assomigliavano ai toporagni.\nCirca 180 milioni di anni fa, la Pangea si spezz\u00f2 in due continenti, la Laurasia e il Gondwana. Il limite di separazione tra i dinosauri aviari e quelli non aviari non \u00e8 chiaro, ma tradizionalmente si considera l\"Archaeopteryx\", vissuto circa 150 milioni di anni fa, come uno dei primi uccelli. Le prime tracce delle piante angiosperme che producevano fiori risalgono al periodo cretaceo, all'incirca 20 milioni di anni dopo (132 milioni di anni fa).\nLa competizione con gli uccelli port\u00f2 molti pterosauri all'estinzione e probabilmente i dinosauri erano gi\u00e0 in declino quando, 65 milioni di anni fa, un meteorite di 10\u00a0km di diametro colp\u00ec la Terra appena al largo della penisola dello Yucat\u00e1n, dove si trova oggi come risultato il cratere di Chicxulub. L'impatto emise grandi quantit\u00e0 di polveri e vapore nell'aria, che impedirono il passaggio della luce del sole, inibendo la fotosintesi. La maggior parte degli animali, tra cui i dinosauri non-aviari si estinsero, marcando la fine del periodo Cretaceo e dell'era mesozoica. In seguito durante il Paleocene, i mammiferi si diversificarono rapidamente, si ingrandirono e divennero i vertebrati dominanti. Forse due milioni di anni dopo (circa 63 milioni di anni fa) visse l'ultimo antenato comune dei primati. Alla fine dell'Eocene, 34 milioni di anni fa alcuni mammiferi terrestri fecero ritorno nell'ambiente acquatico per diventare specie come il \"Basilosaurus\", i quali in seguito dettero origine ai delfini ed alle balene.\nEra cenozoica.\nEvoluzione dell'uomo.\nCirca sei milioni di anni fa, una differenziazione del ramo evolutivo dei primati introdusse una separazione che port\u00f2 allo sviluppo dell'uomo moderno. Una piccola scimmia africana vissuta circa sei milioni di anni fa fu l'ultimo animale i cui discendenti avrebbero incluso sia i moderni esseri umani sia i loro parenti pi\u00f9 vicini, i bonobo e gli scimpanz\u00e9.\nSolo due rami di questo albero genealogico hanno specie discendenti sopravvissute fino ad oggi. Poco dopo la separazione, per ragioni ancora oggi in discussione, le scimmie di un ramo svilupparono l'abilit\u00e0 di camminare eretti. Naturalmente le linee di confine tra le diverse specie o anche generi sono del tutto arbitrarie ed in continuo cambiamento con l'evolversi delle teorie. All'incirca nello stesso periodo l'altro ramo si suddivise nella specie progenitrice degli scimpanz\u00e9 comuni ed in quella dei bonobo.\nLe dimensioni del cervello aumentarono rapidamente, e circa 2 milioni di anni fa, apparvero i primi animali classificabili nel genere \"Homo\". L'abilit\u00e0 di camminare eretti, la caratteristica del pollice opponibile e lo sviluppo dei sistemi comunicativi furono fattori cruciali.\nL'abilit\u00e0 di controllare il fuoco comparve probabilmente con l\"Homo erectus\" (o \"Homo ergaster\"), almeno 790.000 anni fa ma forse gi\u00e0 1,5 milioni di anni fa. Inoltre \u00e8 stato suggerito che l'uso e la scoperta del fuoco pu\u00f2 risalire addirittura a prima dell\"Homo erectus\". \u00c8 possibile che il fuoco fosse stato usato gi\u00e0 nel primo paleolitico dall'ominide \"Homo habilis\" e/o da australopitechi robusti come il \"Paranthropus.\"\nPi\u00f9 difficile \u00e8 stabilire l'origine della lingua; non \u00e8 chiaro se l\"Homo erectus\" fosse gi\u00e0 in grado di parlare o se questa capacit\u00e0 non si fosse sviluppata almeno fino all\"Homo sapiens\". Aumentando il cervello di dimensioni, i bambini venivano partoriti prima che il cranio divenisse troppo largo per passare attraverso il bacino. Come risultato, mostravano una neuroplasticit\u00e0 maggiore, e perci\u00f2 una capacit\u00e0 superiore di imparare, ma anche un periodo di dipendenza dalle cure parentali maggiore. Le abilit\u00e0 sociali divennero pi\u00f9 complesse, il linguaggio pi\u00f9 avanzato e gli strumenti pi\u00f9 elaborati. Ci\u00f2 contribu\u00ec ad una cooperazione di livello superiore e ad un continuo sviluppo cerebrale. Si ritiene che gli uomini anatomicamente moderni \u2014 \"Homo sapiens\" \u2014 si siano originati in un luogo non noto circa 200.000 anni fa o prima in Africa; i fossili pi\u00f9 antichi risalgono a circa 160.000 anni fa.\nL'uomo svilupp\u00f2 l'agricoltura e inizi\u00f2 ad allevare sistematicamente gli animali. Ci\u00f2 miglior\u00f2 le condizioni di vita e poterono formarsi societ\u00e0 e civilt\u00e0 con diverse caratteristiche culturali e religiose. I primi umani di cui siano attestati esempi di comportamento rituale furono gli uomini di Neandertal (classificati generalmente come una specie separata senza discendenti sopravvissuti); essi seppellivano i propri morti, spesso apparentemente con cibo ed attrezzi. Ad ogni modo tracce di credenze pi\u00f9 sofisticate, come le prime pitture rupestri di Cro-Magnon (con un significato probabilmente magico o religioso) non apparvero fino a 32.000 anni fa.\nI Cro-Magnon ci hanno lasciato inoltre statuette come la venere di Willendorf, probabilmente anch'essa con significato religioso. Circa 11.000 anni fa, l\"Homo sapiens\" aveva gi\u00e0 raggiunto la punta meridionale del Sud America, l'ultimo continente disabitato (ad eccezione dell'Antartide, che rimase inesplorata fino al 1820 d.C.). L'uso degli attrezzi e del linguaggio continuava a migliorare e le relazioni interpersonali diventavano sempre pi\u00f9 complesse.\nCivilizzazione.\nPer pi\u00f9 del 90% della sua storia, l\"Homo sapiens\" ha vissuto in piccole bande di cacciatori-raccoglitori nomadi. Mentre il linguaggio diveniva sempre pi\u00f9 complesso, la capacit\u00e0 di ricordare e trasmettere informazioni ebbe come risultato un nuovo tipo di replicatore: la scrittura. Si potevano scambiare rapidamente le idee e passarle lungo le varie generazioni. L'evoluzione culturale sorpass\u00f2 velocemente l'evoluzione biologica, ed ebbe inizio la \"storia\" propriamente detta. Ad un certo punto tra l'8500 ed il 7000 a.C., gli esseri umani che risiedevano nella Mezzaluna fertile in Medio oriente cominciarono l'allevamento e la coltivazione sistematica di piante ed animali: ebbe inizio l'agricoltura. Quest'ultima si diffuse alle regioni vicine, e si svilupp\u00f2 indipendentemente in altre parti del mondo, finch\u00e9 la maggior parte degli \"Homo sapiens\" non si sono stabiliti in insediamenti permanenti come agricoltori. Non tutte le societ\u00e0 abbandonarono il nomadismo, specialmente quelle in aree isolate del globo povere di specie vegetali coltivabili, come l'Australia. Comunque in quelle societ\u00e0 che adottarono l'agricoltura, la sicurezza da essa derivata e la maggiore produttivit\u00e0 permisero alla popolazione di espandersi. L'agricoltura aveva un effetto ulteriore; gli umani cominciarono ad influire sull'ambiente come mai era successo in precedenza. Il surplus di cibo permise la formazione di una classe religiosa e di governo, seguita da una divisione del lavoro in perenne avanzamento. Ci\u00f2 port\u00f2 alla prima civilt\u00e0 della Terra nel medio Oriente tra il 4000 ed il 3000 a.C.: i sumeri. Altre civilt\u00e0 si svilupparono poco dopo in Egitto, nella valle dell'Indo ed in Cina.\nA partire da intorno al 3000 a.C., cominci\u00f2 a prendere forma l'induismo una delle pi\u00f9 antiche religioni praticate fino al giorno d'oggi.\nAltri grandi sistemi religiosi si svilupparono poco dopo. L'invenzione della scrittura permise lo sviluppo di societ\u00e0 complesse: l'archiviazione e le prime biblioteche servivano come conservazione della conoscenza e trasmissione culturale delle informazioni. Gli esseri umani non dovevano pi\u00f9 passare tutta la loro vita lavorando per sopravvivere, la curiosit\u00e0 e l'educazione guidarono la ricerca della conoscenza e della saggezza. Sorsero varie discipline, tra cui la scienza (in una forma primitiva). Comparvero nuove civilt\u00e0, che interagivano l'una con l'altra, ma si scontravano anche in guerre per il controllo del territorio e delle risorse: cominciarono a formarsi i primi imperi. Anche nelle Americhe intorno al 1500 a.C. sorsero le prime cosiddette \"civilt\u00e0 precolombiane\". Verso il 500 a.C., si trovavano imperi nel medio Oriente, Iran, India, Cina ed in Grecia, pi\u00f9 o meno su scala uguale; di volta in volta un impero si espandeva, per declinare in seguito ed essere spazzato via.\nNel XIV secolo d.C. ebbe inizio in Italia il Rinascimento, con avanzamenti nella religione, nelle arti e nella scienza. A partire dal 1500 la civilt\u00e0 europea cominci\u00f2 a subire dei cambiamenti che avrebbero portato in seguito alla rivoluzione industriale e scientifica: questo continente cominci\u00f2 ad esercitare una dominanza politica e culturale sulle societ\u00e0 umane di tutto il pianeta. \nDal 1914 al 1918 e dal 1939 al 1945, le nazioni del mondo furono coinvolte in due guerre mondiali. Fondata dopo la prima guerra mondiale, la societ\u00e0 delle Nazioni fu un primo passo nello stabilire delle istituzioni internazionali per risolvere le dispute pacificamente; dopo il fallimento nel prevenire la seconda guerra mondiale, alla fine del conflitto venne rimpiazzata dall'Organizzazione delle Nazioni Unite.\nEventi recenti.\nI cambiamenti sono continuati a passo rapido dalla met\u00e0 del XX secolo fino ad oggi. Lo sviluppo tecnologico include computer, ingegneria genetica, nanotecnologia e armi nucleari (queste ultime rappresentano un paradosso per l'evoluzione e i traguardi raggiunti dall'Umanit\u00e0: esse rappresentano infatti un potenziale pericolo per la sopravvivenza della stessa specie). La globalizzazione economica, spronata dall'avanzamento delle comunicazioni e dei trasporti ha influenzato la vita quotidiana in varie parti del mondo. Le forme culturali ed istituzionali come la democrazia, il capitalismo, e l'ambientalismo hanno aumentato la loro influenza. Le preoccupazioni ed i problemi maggiori come malattie, guerra, povert\u00e0, radicalismo violento e pi\u00f9 recentemente, il riscaldamento globale, si sono sviluppati con l'aumento della popolazione.\nNel 1957, l'Unione Sovietica lanci\u00f2 in orbita il primo satellite artificiale, lo Sputnik 1, e poco tempo dopo, Jurij Gagarin divenne il primo essere umano nello spazio. Neil Armstrong, uno statunitense, fu il primo a mettere piede su un altro oggetto astronomico, la Luna. Sonde automatiche sono state mandate verso tutti i pianeti maggiori del sistema solare, ed alcune (come le sonde Voyager) hanno lasciato il sistema solare. L'Unione Sovietica e gli Stati Uniti furono i leader primari dell'esplorazione spaziale del XX secolo. Cinque agenzie spaziali, che rappresentano pi\u00f9 di 15 paesi, hanno lavorato insieme per costruire la Stazione Spaziale Internazionale. A bordo della stazione \u00e8 stata stabilita una presenza umana continua nello spazio dal 2000.\nNel 1992 alcune nazioni europee si unirono ed entrarono a far parte dell'Unione europea. Mentre i trasporti e le comunicazioni miglioravano, gli affari economici e politici delle nazioni del mondo divennero sempre pi\u00f9 intrecciati fra loro. Questa globalizzazione ha prodotto spesso sia discordie sia collaborazione.\nAttraverso i progressi nella scienza, nella scrittura, nella politica, nei trasporti e nelle comunicazioni, gli esseri umani sono diventati la specie dominante sulla Terra e riescono ad influenzare l'ambiente e tutte le altre forme di vita. La portata dell'attivit\u00e0 umana ed il continuo aumento della popolazione stanno spingendo l'umanit\u00e0 ad applicare una prospettiva globale di dominio e gestione su questioni di interesse generale come la protezione dell'ambiente, lo sfruttamento delle risorse naturali, la protezione della vita animale ed i cambiamenti climatici."}
{"id": "2323276", "revid": "125960698", "url": "https://it.wikipedia.org/wiki?curid=2323276", "title": "Giorgio Sereni", "text": "Biografia.\n\u00c8 morto il 6 ottobre 2010 all'et\u00e0 di settantacinque anni a Brescia.\nIl figlio Matteo \u00e8 stato anch'egli calciatore, giocava nel ruolo di portiere.\nCaratteristiche tecniche.\nGiocava come terzino.\nCarriera.\nGiocatore.\nCresciuto nel Luzzara, squadra della sua citt\u00e0 natale, nel 1955 passa alla in Quarta Serie, con la quale conquista il ruolo da terzino titolare fin dalla prima stagione e ottiene una promozione in Serie C, restando con gli amaranto anche la stagione successiva. Nell'estate 1957 passa quindi al , appena retrocesso dalla Serie A.\nIn Sicilia, dopo un anno di apprendistato (13 presenze nella stagione 1957-1958), a partire dall'annata 1958-1959, quando disputa tutte le partite del campionato cadetto, che i rosanero chiudono al secondo posto con conseguente promozione in massima serie, diventa una delle \"colonne\" difensive della formazione palermitana, disputando tre campionati di Serie A ed altrettanti di Serie B, conquistando l'ottavo posto nella stagione 1961-1962, annata in cui Sereni realizza il primo dei due suoi gol in massima serie, nel successo interno contro l'Atalanta. Nella stagione 1961-1962 perde il posto da titolare in favore di Tarcisio Burgnich dopo un infortunio.\nNel 1963, dopo la retrocessione in Serie B dei siciliani, Sereni si trasferisce al , dove resta fino a fine carriera disputando sei campionati di seconda serie, e raggiungendo la finale di Coppa Italia 1966-1967, per abbandonare l'attivit\u00e0 agonistica nel 1969 dopo le retrocessione dei veneti in Serie C.\nIn carriera ha totalizzato complessivamente 93 presenze e 2 reti in Serie A e 261 presenze ed una rete in Serie B.\nAllenatore.\nInizia nel 1969 con il sesto in Serie C1. Per due anni far\u00e0 poi l'allenatore in seconda alla , prima di accettare la guida del portato nella stagione 1972-1973 in Serie B giungendo capolista del proprio girone. L'anno dopo lo stesso arriva quinto fra i cadetti e l'entusiasmo nell'ambiente parmigiano \u00e8 notevole perch\u00e9 si pu\u00f2 cercare il doppio salto verso la Serie A. La stagione 1974-1975 si rivela per\u00f2 molto triste in quanto verr\u00e0 prima esonerato dai ducali e anche squalificato per due anni a seguito di un tentativo di \"combine\".\nLa riscossa personale avviene con la promozione in Serie A ottenuta con il nella stagione 1977-78, anche se sar\u00e0 l'ultima della sua carriera e che non gli varr\u00e0 la riconferma per la stagione successiva\nNel 1978-79 viene esonerato dal in Serie B, l'anno dopo riceve il benservito dal Foggia Calcio in Serie C1. Sulla sua strada ritrova il in Serie C1 nella stagione 1980-1981 e ottiene un tredicesimo posto, come l'anno successivo col Rende. Nella stagione 1982-1983 \u00e8 invece terzo alla guida del Campania.\nRiprende il filo con la Serie B, ma l'esperienza con il si riveler\u00e0 un fiasco, dato che in Veneto si era lontani dall'obiettivo prefissato di puntare con decisione alla Serie A. Nel 1984 quindi ritorna al Campania in Serie C1, per proseguire il resto della carriera nelle serie minori."}
{"id": "2323278", "revid": "287204", "url": "https://it.wikipedia.org/wiki?curid=2323278", "title": "Ryuhei Kitamura", "text": ""}
{"id": "2323281", "revid": "767487", "url": "https://it.wikipedia.org/wiki?curid=2323281", "title": "L'attacco nazista", "text": "L'attacco nazista \u00e8 il secondo episodio della serie di documentari, girati dal regista Frank Capra, che prendono il nome di Why We Fight, creati durante la seconda guerra mondiale negli Stati Uniti per propagandare la giustezza della causa americana.\nIl documentario inizia con la spiegazione della presa del potere di Hitler, e prosegue spiegando con mappe animate (realizzate dalla Walt Disney) le mire espansionistiche tedesche, talvolta schernendole. Il nocciolo del documentario per\u00f2 \u00e8 la spiegazione dell'anschluss (annessione dell'Austria), dell'annessione dei Sudeti, dell'invasione della Boemia e della Moravia e, infine, dell'attacco alla Polonia."}
{"id": "2323288", "revid": "36426", "url": "https://it.wikipedia.org/wiki?curid=2323288", "title": "Torre del Sale", "text": "Torre del Sale \u00e8 una torre costiera situata nel comune di Piombino, nella parte sud-orientale del suo territorio che si affaccia lungo il Golfo di Follonica.\nStoria.\nLa Torre del Sale fu edificata per rafforzare il sistema difensivo costiero della parte meridionale del Principato di Piombino e proteggere il suo territorio da eventuali incursioni piratesche che potevano raggiungere la capitale del Principato; le sue funzioni di avvistamento e di difesa si protrassero fino all'epoca ottocentesca.\nLa Torre del Sale \u00e8 cos\u00ec denominata perch\u00e9 situata in prossimit\u00e0 delle antiche saline di Piombino, poste nella pianura paludosa tra il promontorio piombinese e le colline campigliesi. Si hanno notizie scritte delle saline fin dal 1094, dove veniva prodotta una grande quantit\u00e0 di sale che, oltre al fabbisogno locale, serviva per l'esportazione nei mercati di Firenze e Siena, oltre ad essere necessario per la conservazione del pesce nelle vicine peschiere.\nNota come \"Casa del Sale\" fino alla met\u00e0 del Seicento, la torre era situata sul tombolo che separa l'acquitrino dal mare, in un luogo dalle condizioni malsane che iniziarono a migliorare solo con le bonifiche avviate dai Lorena nella prima met\u00e0 dell'Ottocento: in questo periodo, la struttura architettonica fu trasformata in un vero e proprio fortilizio che venne adibito anche a caserma con scuderia e a casa di sanit\u00e0. All'inizio dell'Ottocento furono costruiti anche una cisterna sotterranea dentro il forte, e un bastione sul lato a mare, la cui piazzola ospitava un cannone.\nNel 1830 fu edificata una torre, destinata ad ospitare l'amministrazione delle nuove opere di bonifica; nel 1847 la Torre del Sale, insieme a molti altri fortilizi dell'area costiera, fu disarmata.\nI piani elevati della palazzina sono stati usati sino al 1967 dall'Ufficio del Genio Civile di Livorno come abitazione di un Sorvegliante Idraulico e uffici.\nDescrizione.\nIl complesso architettonico della Torre del Sale risulta attualmente in stato di rudere, in attesa di interventi di restauro conservativi che la riportino agli antichi splendori. Nella zona adiacente \u00e8 stato realizzato un impianto eolico composto da 6 aerogeneratori Vestas per una potenza complessiva di 20 MW."}
{"id": "2323289", "revid": "223338", "url": "https://it.wikipedia.org/wiki?curid=2323289", "title": "Interculturalit\u00e0", "text": ""}
{"id": "2323319", "revid": "154893", "url": "https://it.wikipedia.org/wiki?curid=2323319", "title": "Miniera di Ingurtosu", "text": ""}
{"id": "2323322", "revid": "154893", "url": "https://it.wikipedia.org/wiki?curid=2323322", "title": "Naracauli", "text": ""}
{"id": "2323323", "revid": "125896192", "url": "https://it.wikipedia.org/wiki?curid=2323323", "title": "Roccella Ionica", "text": "Roccella Ionica o Roccella Jonica (\"Rucceja\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Si trova sulla Costa dei Gelsomini e sorge probabilmente sull'antica citt\u00e0 magnogreca di Amfissa.\nGeografia fisica.\nDista circa da Reggio Calabria, e da Catanzaro, percorrendo la Statale 106. \u00c8 bagnata dal Mar Ionio e caratterizzata da un territorio pianeggiante verso il mare e collinare nell'entroterra.\nOrigini del nome.\nNel X secolo il paese venne chiamato, \"Rupella\", poi \"Arocella\", fino all'attuale nome di \"Roccella\" a causa della sua localizzazione sulla rocca.\nStoria.\nVanta origini molto antiche, che si presume risalgano fino all'epoca della Magna Grecia. Storicamente \u00e8 stata identificata con l'antica localit\u00e0 di Amphisya, ricordata nei poemi del poeta romano Ovidio. \nIn Contrada Foc\u00e0 \u00e8 stato ritrovato un edificio a blocchi di calcare e dei reperti in terracotta facenti parte di una presunta tomba monumentale del IV secolo A.C.\nAl 1270 risale il primo documento che testimonia l'esistenza di Roccella Jonica: in esso \u00e8 registrata la vendita del Castello Donato a Gualtieri de Collepietro da parte di Carlo I d\u2019Angi\u00f2.\nFu un importante feudo e rocca difensiva della costa, come simboleggiato anche nel gonfalone araldico, che rappresenta il patrono San Vittore martire a Marsiglia che sconfigge un pirata turco.\nMonumenti e luoghi d'interesse.\nI resti della \"Cittadella Medioevale\" sono visitabili a partire da \"Torrente Zirgone\", dalla costa al promontorio dell'antica cittadella, e da qui alla vicina torre di avvistamento meglio nota come \"Torre di Pizzofalcone\". I monumenti e luoghi di interesse sono:\nLa Chiesa di San Nicola di Bari fu costruita agli inizi del XX secolo in sostituzione della precedente Chiesa(che si trova tutt'oggi incorporata nel Castello dei Carafa). Dalla vecchia matrice, infatti, furono trasferiti alla nuova tutti gli altri e le statue. Al suo interno la Chiesa si presenta a 3 navate; nel presbiterio si trovano l'altare maggiore datato 1763 e la volta affrescata dal pittore roccellese Raffaele Ursini.\nLa Chiesa fu costruita nel 1469 da marinai di Marsiglia. L'aspetto odierno \u00e8 quello della ristrutturazione del 1930. La Chiesa custodisce la grande tela di San Vittore di Marsiglia, patrono del paese, e il suo simulacro, opera in cartapesta dello scultore di Mammola Rodolfo Del Pozzo. Ci sono inoltre le statue di San Francesco da Paola, il Sacro Cuore di Ges\u00f9, la Madonna del Rosario di Rocco Bruno Murizzi, Santa Lucia, Ges\u00f9 Morto, San Rocco, la Madonna(la prima statua della Madonna delle Grazie), la Madonna di Lourdes e Sant'Antonio da Padova. Al suo interno \u00e8 inoltre seppellito il vescovo Pier Domenico Scoppa.\nLa Chiesa nacque nel XVIII Secolo e si trova nel cuore del Borgo del paese, infatti \u00e8 detta \"a chiesa d'u burgu\". La sua realizzazione fu promossa da dei gesuiti, che all'inizio dedicarono la Chiesa a San Francesco Saverio. Nel 1783, anno del terremoto che non rec\u00f2 gravi danni alla Chiesa, vi si trasfer\u00ec la parrocchia di Sant'Anastasia (dal borgo medievale) acquisendo il nome attuale. La Chiesa si presenta a una navata e sull'altare maggiore si trova una tella della Madonna con Ges\u00f9 bambino fra Sant'Anastasia e Santo Stefano Protomartire. Inoltre custodisce 2 dipinti raffiguranti la Crocifissione e San Raffaele Arcangelo, la statua molto venerata della Madonna Addolorata (festeggiata la terza domenica di settembre), Santa Lucia, La Madonna Ausiliatrice e San Pio da Pietrelcina.\nIl Santuario fu eretto nel 1545, quando, a largo di Roccella, il marinaio palermitano Onofrio Buscemi ,con il suo equipaggio, si trov\u00f2 in mezzo a una forte tempesta. Fece allora voto alla Madonna, della quale aveva un quadro a bordo, che se sarebbero tutti scampati dalla tempesta il capitano costruir\u00e0 una Chiesa in suo onore. Cos\u00ec fu, e arrivati sani e salvi alla foce del torrente Zirgone, salendo per la valle trovarono il luogo adatto per edificare il Santuario. Il quadro del Buscemi fu posto sull'altare maggiore (che con il passare del tempo fu trafugato, come tanti altri, e sostituito). All'interno presenta una navata, e custodisce la statua della Madonna delle Grazie, opera dello scultore di Mammola Antonio Spina, e il Sacro Cuore di Ges\u00f9. La festa della Madonna si svolge ogni prima domenica di luglio con la caratteristica processione a mare.\nFu fondata all'inizio del 1600 e adibita a luogo di sepoltura per molti anni(tutt'oggi sul pavimento si trovano varie lastre tombali). La Chiesa all'inizio fu dedicata all'Immacolata Concezione. All'interno la Chiesa ha una navata, e possiede la statua di San Giuseppe (copia di quella originale opera di Vincenzo Scrivo, derubata nel 1994 durante un incendio), Sant'Antonio da Padova, San Pasquale Baylon, Santa Lucia, San Francesco d'Assisi e il Cuore Immacolato di Maria. Possiede inoltrele tele di San Giuseppe con le anime purganti (posta sull'altare maggiore) e dell'Immacolata Concezione e un Crocifisso della met\u00e0 del 1700.\nNon si conosce il periodo di fondazione, si pensa intorno il 1600. Ha una forma a capanna, e al suo interno custodisce un quadro della Deposizione di Ges\u00f9 dalla Croce. La Chiesa fu ristrutturata nel 1957, assumendo l'aspetto attuale diverso da quello di un tempo. La Chiesa \u00e8 aperta nei venerd\u00ec di Marzo e si trova in contrada Lacchi.\nSociet\u00e0.\nTradizioni e folclore.\nFesta di Maria S.S. delle Grazie.\nOgni anno la prima domenica di luglio si tiene la festa in onore di Maria S.S. delle Grazie, patrona dei marinai del paese.\nIl mercoled\u00ec precedente alla festa la statua della Madonna viene portata in processione dal Santuario delle Grazie alla Chiesa Matrice; la domenica pomeriggio viene portata su una barca ammiraglia in testa a un corteo di navi per la processione in mare, seguita da quella per le vie cittadine, il luned\u00ec successivo alla festa la statua viene riportata dalla Chiesa Matrice al Santuario delle Grazie.\nFesta di San Vittore Martire a Marsiglia.\nSan Vittore Martire a Marsiglia (... \u2013 Marsiglia, 21 maggio 303 o 304) fu un ufficiale della legione tebana ed \u00e8 venerato dalla Chiesa cattolica come santo e martire.\nSecondo Amedeo Thierry storico del XIX secolo, Vittore, ufficiale della Guardia imperiale sarebbe arrivato a Marsiglia in occasione di una visita alla citt\u00e0 da parte dell'imperatore Massimiano.[1].\nNel febbraio 303, in un Impero Romano gi\u00e0 ben evangelizzato, ove la fede cristiana era penetrata in diversi strati della popolazione, esplose una persecuzione improvvisa, brutale e sistematica, che fece migliaia di vittime in tutto l'impero. Vittore era scampato alla decimazione della Legione tebana, che fu massacrata sotto gl'imperatori Diocleziano e Massimiano (285-305) ad Agaune (oggi Saint-Maurice, nel Vallese in Svizzera), secondo Sant'Eucherio. Vittore fu uno di coloro che a Marsiglia sub\u00ec il martirio per essersi rifiutato di abiurare la fede cristiana.\nL'8 luglio del 303 (o del 304 secondo alcune fonti), un ufficiale della Legione tebana di nome Vittore fu portato innanzi al tribunale di Marsiglia ove risiedeva il prefetto del pretorio Euticio. Questo ufficiale si rifiutava di percepire la sua paga e si proclamava cristiano. Essendosi rifiutato di compiere i sacrifici agli dei, come gli chiese il giudice, Vittore fu trascinato per la citt\u00e0 con le braccia legate dietro la schiena. Riportato di fronte al giudice, Vittore si rifiut\u00f2 nuovamente di sacrificare: \u00abIo non sacrificher\u00f2: ci\u00f2 [il sacrificio, n.d.r.] \u00e8 dovuto a Dio Creatore, non ad una creatura\u00bb. Udendo ci\u00f2 Asterio gli diede uno schiaffo ed i soldati lo presero a randellate. Dopo di che Asterio ordin\u00f2 di radiarlo dai ranghi e di martirizzarlo con corregge di cuoio, quindi fu rinchiuso in una segreta.\nIl 21 luglio Vittore fu nuovamente tradotto innanzi al prefetto Euticio, di fronte al quale egli si rifiut\u00f2 a pi\u00f9 riprese di eseguire sacrifici agli dei. Il giudice gli pose innanzi l'altare ove avrebbe dovuto eseguire i sacrifici ma Vittore non ne sopport\u00f2 nemmeno la vista. Con un calcio Vittore fece cadere l'altare dalle mani del sacerdote ed il giudice, incollerito, ordin\u00f2 che il piede con il quale Vittore aveva fatto cadere l'altare gli venisse amputato. Poi, di fronte ad un ulteriore rifiuto da parte di Vittore di sacrificare agli dei, ordin\u00f2 di porlo sotto una macina condotta da un animale, ove viene normalmente macinato il grano.\nI cristiani di Marsiglia s'impadronirono del corpo di Vittore e lo nascosero frettolosamente nel fianco di una collina della quale scavarono la roccia.\nLa sua ricorrenza festiva si celebra il 21 maggio.\nFesta della Madonna Addolorata.\nSi svolge ogni anno la terza domenica di settembre e conclude l'estate roccellese.\n\"Ncrinata 'I Pasca\" o \"Inchinata di Pasqua\".\nL'incontro tra Ges\u00f9 Risorto e la Madonna, mediato da S. Giovanni. La sacra rappresentazione si svolge la mattina di Pasqua, nel rione Croce. San Giovanni, posizionato in via Giordano Bruno, per tre volte, si reca dalla Madonna, coperta da un manto nero, per comunicarle la notizia della resurrezione di Cristo. Le due statue, quella della Madonna e quella del Cristo, si trovano distanti circa 300 metri, in una posizione tale da non potersi vedere. L'ultimo viaggio di San Giovanni viene fatto di corsa ed a met\u00e0 percorso la statua si arresta, mettendosi di lato, per consentire al Cristo e alla Madonna di potersi incontrare. La corsa di queste due statue viene accompagnata dalla banda musicale. Dopo pochi passi la Madonna viene liberata dal suo manto nero.\nBallo del Ciuccio (Cavalluccio pirotecnico).\nFesta in onore di San Giuseppe che si festeggia tutti gli anni la prima domenica di agosto.\nGeografia antropica.\nIl comune \u00e8 raggiungibile attraverso la Statale 106, con una ferrovia parallela alla rete automobilistica e ospita un porto, il Porto delle Grazie, con 450 posti barca.\nIl territorio urbano \u00e8 caratterizzato dai resti della Cittadella murata, che domina dall'alto con l'imponente Palazzo dei Principi Carafa, sia sul borgo settecentesco del paese che sul nucleo urbano di epoca pi\u00f9 moderna, sviluppatosi successivamente verso la costa.\nNumerosi sono i palazzi e gli edifici nobiliari, i rioni e le chiese, tipici del sistema feudatario che ha caratterizzato storicamente Roccella Jonica.\nEconomia.\n\u00c8 basata principalmente sul turismo. Tra le attivit\u00e0 pi\u00f9 rinomate vi sono quelle artigianali, che si distinguono per la lavorazione della terracotta, finalizzata alla realizzazione di giare e cuccume.\nDal 2020 \u00e8 stata insignita della \"Bandiera blu\" dalla FEE (Fondazione per l\u2019educazione ambientale), che premia le localit\u00e0 balneari che si sono distinte per un rigoroso rispetto dei criteri relativi alla gestione sostenibile del territorio e concrete politiche di sostenibilit\u00e0 ambientale.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nIl comune \u00e8 compreso nel circondario di Locri."}
{"id": "2323324", "revid": "204012", "url": "https://it.wikipedia.org/wiki?curid=2323324", "title": "Polmonite linfoide interstiziale", "text": ""}
{"id": "2323326", "revid": "105019778", "url": "https://it.wikipedia.org/wiki?curid=2323326", "title": "Homburg (brano musicale)", "text": "Homburg (che prende il nome dall'omonimo cappello di feltro, detto anche lobbia) \u00e8 stato il secondo singolo dei Procol Harum dopo \"A Whiter Shade of Pale\". Scritto da Gary Brooker e Keith Reid, raggiunse il quinto posto nelle classifiche britanniche.\nIl B-side del singolo \u00e8 \"Good Captain Clack\", estratto dall'album \"Procol Harum\".\nDi questo singolo sono state realizzate diverse versioni cover: \"L'ora dell'amore\", composta dal gruppo italiano I Camaleonti nel dicembre del 1967, un'altra dal gruppo punk rock serbo Pekin\u0161ka Patka all'interno del loro album d'esordio \"Plitka poezija\" nel 1980 e \"L'ora dell'amore\" del gruppo Rumori di Fondo nel 2010 da cui l'omonimo album."}
{"id": "2323341", "revid": "804", "url": "https://it.wikipedia.org/wiki?curid=2323341", "title": "Tubo da ripresa", "text": "Il tubo da ripresa, o tubo di ripresa, o tubo per ripresa, \u00e8 una tipologia di trasduttore implementato attraverso un tubo a raggi catodici utilizzata nella telecamera per convertire in elettricit\u00e0 la luce emessa da un'immagine ottica che entra nell'obiettivo in modo tale che l'elettricit\u00e0 prodotta ne rappresenti il video.\nA tale scopo, prima del tubo da ripresa, a partire dal 1925, anno nel quale John Logie Baird per la prima volta realizza la televisione, \u00e8 stato utilizzato il disco di Nipkow. Nel corso di un ventennio il disco di Nipkow \u00e8 stato soppiantato dal tubo da ripresa in grado di fornire, in modo pi\u00f9 efficiente, risoluzioni delle immagini televisive pi\u00f9 elevate. A partire dalla fine degli anni settanta anche il tubo da ripresa \u00e8 stato soppiantato dal CCD.\nTipologie.\nNel corso degli anni sono state realizzate varie famiglie di tubi da ripresa:\nL'image dissector \u00e8 il primo tubo da ripresa della storia con il quale, il suo progettista, Philo Farnsworth, nel 1927, per la prima volta, implementa la televisione elettronica, la televisione tutt'oggi utilizzata."}
{"id": "2323348", "revid": "36426", "url": "https://it.wikipedia.org/wiki?curid=2323348", "title": "Arcivescovi di Milano", "text": ""}
{"id": "2323350", "revid": "125720085", "url": "https://it.wikipedia.org/wiki?curid=2323350", "title": "Divo Barsotti", "text": "Fecondo nella sua attivit\u00e0 letteraria, fu anche predicatore di ritiri spirituali. La Chiesa lo ha proclamato servo di Dio.\nBiografia.\nDivo Barsotti, settimo di nove fratelli, nacque il 25 aprile 1914 a Palaia, paese rurale in provincia di Pisa. Il padre, Antonio, era un rappresentante di macchine per cucire e ricopr\u00ec anche l'incarico di sindaco del paese, la madre, Adelasia Bruschi, era un'energica donna di casa. Nel 1925, a undici anni, il giovane Divo entr\u00f2 nel seminario di San Miniato, dove venne ordinato sacerdote il 18 luglio 1937. A questi anni giovanili risale una profonda riscoperta della fede avvenuta in seguito all'incontro con il cristianesimo russo, conosciuto attraverso l'opera letteraria di Dostoevskij.\nDopo l'ordinazione prest\u00f2 servizio sia presso le parrocchie della diocesi come coadiutore dei parroci, sia in seminario come insegnante di lettere. Non riuscendo per\u00f2 a trovare una collocazione pienamente soddisfacente, e spinto anche da una vocazione interna che lo portava ad una dimensione missionaria-contemplativa, chiese al vescovo di poter andare in missione e, ottenuto il permesso, si prepar\u00f2 a partire per l'India, come sacerdote secolare, appoggiato agli \"Auxiliares des missions\" del Belgio. Lo scoppio della seconda guerra mondiale, per\u00f2, fece naufragare questo progetto.\nNegli anni della guerra don Divo rimase inoperoso in famiglia, nel suo paese d'origine, poich\u00e9 neanche il vescovo riusciva a trovare per lui un impegno adeguato. Furono anni bui, ma anche di formazione spirituale intensa. Don Divo si diede allo studio e alla preghiera. In quel tempo si mise in contatto epistolare con Giorgio La Pira e cominci\u00f2 a scrivere articoli di carattere religioso, alcuni dei quali pubblicati sull'Osservatore Romano.\nAl termine della guerra, per interessamento di Giorgio La Pira, don Divo si trasfer\u00ec a Firenze. L'arcivescovo cardinale Elia Dalla Costa lo accolse e, dopo un primo servizio presso un Istituto di suore a Badia a Ripoli, lo nomin\u00f2 cappellano di un Istituto religioso femminile presso la Rettoria della Calza, a porta Romana in Firenze, dove rimarr\u00e0 per otto anni. Fu nominato Assistente del Movimento dei Laureati Cattolici della diocesi di Firenze dal card. Elia Dalla Costa. Nel 1947 inizi\u00f2 la direzione spirituale di un gruppetto di donne che porter\u00e0 alla nascita della \u201cComunit\u00e0 dei figli di Dio\u201d. Al convento della Calza si fece conoscere per la sua predicazione, e diede alle stampe il suo primo libro, \"Cristianesimo russo\" (1948), che introdusse in Italia per la prima volta figure come san Sergio di Radone\u017e, san Serafino di Sarov e Silvano del Monte Athos.\nNel 1954, dopo una breve esperienza eremitica presso una delle casette rupestri di Monte Senario, si trasfer\u00ec a Settignano, nella periferia di Firenze, in quella che diventer\u00e0 la Casa-madre della Comunit\u00e0 dei figli di Dio: Casa San Sergio. Inizi\u00f2 una vita comune di stampo monastico con alcuni giovani, in stretta comunione con il resto della Comunit\u00e0 che nel frattempo si va espandendo in altre citt\u00e0 italiane: Viareggio, Venezia, Napoli, Palermo, Biella, Modena ed altre.\nLa Comunit\u00e0 fu approvata \"ad experimentum\" dal cardinale Dalla Costa, per venire poi ufficialmente riconosciuta e approvata dal cardinale Silvano Piovanelli nel 1984.\nMolte sono le persone di rilievo che hanno avuto un dialogo con don Divo nel corso degli anni, sia sul piano dell'amicizia che sul piano del confronto teologico: Hans Urs von Balthasar, Adrienne von Speyr, Jean Dani\u00e9lou, Louis Bouyer, Giustino Russolillo, Henri-Marie de Lubac, Pavel Evdokimov, Lambert Beauduin, Alberto Vaccari, Ir\u00e9n\u00e9e Hausherr, Thomas Merton, Leo Haberstroh, Ezio Franceschini, Giuseppe Dossetti, Marcello Candia, Giorgio La Pira, Luigi Giussani, Giacomo Biffi, sono tra i suoi interlocutori.\nDon Divo Barsotti ha insegnato teologia sacramentaria e teologia spirituale per oltre un trentennio presso la Facolt\u00e0 teologica dell'Italia centrale di Firenze e ha scritto moltissimo: 155 i suoi libri, diversi dei quali tradotti all'estero (francese, spagnolo, catalano, inglese, tedesco, fiammingo, portoghese, croato, polacco, ma anche russo e giapponese), centinaia di articoli di spiritualit\u00e0, di agiografia, di approfondimenti teologici su decine di riviste e quotidiani. \u00c8 stato collaboratore dell'Osservatore Romano e dell'Avvenire. Conferenziere e predicatore, ha tenuto corsi di esercizi spirituali in molti conventi e monasteri italiani ed esteri (Brasile, Stati Uniti, Giappone, Hong Kong, Australia) predicando a laici, suore, seminaristi, sacerdoti, vescovi, ad un ritmo intensissimo. Nel 1971 ha predicato gli esercizi spirituali annuali per la Curia Romana alla presenza di papa Paolo VI.\nHa vinto diversi premi letterari come scrittore religioso: Premio Basilicata (per il libro \"La religione di Giacomo Leopardi\", 1978), Premio nazionale cultura cattolica (Bassano del Grappa, 1987), premio del Ministero degli Interni per la letteratura religiosa (Roma, 1997).\nIl testo \"Storia della Spiritualit\u00e0 italiana\" a cura di Pietro Zovatto pone don Divo Barsotti tra le dieci figure spirituali pi\u00f9 importanti del XX secolo. Don Divo era gi\u00e0 stato definito \u201cuno degli spiriti pi\u00f9 alti del nostro tempo\u201d, da Carlo Bo, e \"il pi\u00f9 importante autore spirituale del nostro secolo\".\n\u00c8 morto nella sua Casa San Sergio a Settignano il 15 febbraio 2006, e l\u00ec \u00e8 sepolto.\nLa Comunit\u00e0 dei Figli di Dio.\n\u00ab\"La ragione della Comunit\u00e0 \u00e8 il primato della vita di preghiera e dell'unione con Dio - quel primato che finora sembrava essere il fine della vita claustrale e oggi dev'essere il fine di tutti i figli di Dio - nel matrimonio e fuori - nel mondo e nel chiostro. Per questo chi vive nella solitudine e nel silenzio deve vivere senza staccarsi, anzi rimanendo unito a chi vive nel mondo, e chi vive nel mondo non deve sentirsi staccato, anzi dev'essere unito a chi vive in solitudine e silenzio. La Comunit\u00e0 \u00e8 una cosa grande. Si vive la propria vocazione nella Comunit\u00e0, precisamente in questa unit\u00e0 di tutti nell'amore - unit\u00e0 non soltanto interiore ma concreta, viva, efficace. Bisogna che spezzi le resistenze. Dio vuole questo da me. Non l'imitazione e la ripetizione di tanti istituti che vivono delle opere e per le opere, non l'imitazione e la ripetizione di tanti ordini che vivono in clausura o in monastero. \u00c8 la Comunit\u00e0 dei Figli di Dio\"\u00bb.\nQuesta pagina di diario di don Divo del 1964 pu\u00f2 essere presa come estrema sintesi della descrizione della spiritualit\u00e0 della Comunit\u00e0 da lui fondata. Questa si definisce una famiglia religiosa che unisce nella consacrazione al Verbo, alla Vergine e alla Chiesa fratelli e sorelle che vivono in diversi stati di vita: nel matrimonio, nella verginit\u00e0, nella vita comune, nella vita eremitica. La vita proposta \u00e8 una vita contemplativa che metta al primo posto Dio e il primato delle virt\u00f9 teologali. I membri della Comunit\u00e0 si impegnano alla preghiera, alla lettura biblica, ad incontri di formazione spirituale; si impegnano a vivere la radicalit\u00e0 battesimale con i mezzi che sono propri della grande tradizione monastica.\nLa Comunit\u00e0 \u00e8 presente principalmente in Italia, ma \u00e8 strutturata anche in Inghilterra, Australia, Colombia, Benin e Sri Lanka; in tutto conta circa duemila persone. Ha diverse case di vita comune, attualmente a Settignano, a Biella, presso il Santuario della Madonna del Sasso a Pontassieve, a San Donato in Poggio, presso il Santuario di Pietracupa, e a Dookie, nello Stato australiano del Victoria.\nIl pensiero.\n\u00ab\"Se potessi dire con una parola sola tutto il mondo di don Barsotti prenderei in prestito un termine che ha inventato Solovjev: l'unitotalit\u00e0, cio\u00e8 l'idea che tutto sia compreso nell'esperienza cristiana e sia compreso non in un modo settoriale o fisso, ma in un modo unitario\"\u00bb.\nCos\u00ec il cardinale Giacomo Biffi, arcivescovo emerito di Bologna, ha voluto definire il pensiero e l'esperienza mistica di don Divo Barsotti. E questa pu\u00f2 essere la chiave di lettura della sua ampia produzione letteraria, del suo pensiero e della sua predicazione.\nTutto \u00e8 compreso nell'esperienza cristiana perch\u00e9 tutto \u00e8 assunto dal Cristo; In Lui tutto \u00e8 salvo, a Lui tutto converge. La vita cristiana coincide coll'entrare in un rapporto sempre pi\u00f9 vivo e reale con Lui che \u00e8 presente, con Lui che \u00e8 la Presenza stessa.\nIn questa luce tutto ci\u00f2 che \u00e8 autenticamente umano era anche al centro del suo interesse: dalla letteratura alla mistica dell'estremo oriente o sufi, al mondo dell'arte, alle opere dei classici greci, alle civilt\u00e0 antiche di ogni epoca ed ogni latitudine. Nella sua tensione religiosa don Divo sentiva il bisogno di dover \u201cassumere\u201d tutto per tutto portare a Cristo.\nAl centro della sua esperienza mistica sta l'\"Atto del Cristo\", l'atto cio\u00e8 di morte e resurrezione che si rende presente nel Sacrificio della Santa Messa. La vita del cristiano, di conseguenza, \u00e8 un entrare in un rapporto sempre pi\u00f9 vivo con questo Mistero. \u00c8 questo e non altro la santit\u00e0; ed il santo \u00e8 colui che rivela Dio; pura trasparenza di Dio, ne rivela l'infinita Bellezza. La santit\u00e0 non \u00e8 solo un impegno morale, un esercizio di virt\u00f9; la santit\u00e0 \u00e8 rivelare la pura Luce di Dio ricevuta come dono.\nL'impegno principale del Cristiano \u00e8 questo, non tanto l'impegno sociale, ma la rivelazione di quel Dio che gi\u00e0 vive nel suo cuore. La pura bellezza di questa Realt\u00e0 ultima che \u00e8 il dimorare in Dio.\nPer questo la spiritualit\u00e0 di Barsotti ha una dimensione primariamente escatologica. L'incontro con Dio dovrebbe essere il fine e l'impegno di ogni cristiano, non solo del monaco tradizionale che vive nei monasteri: il cristiano, in quanto battezzato \u00e8 un \"unto\", un consacrato, un separato, qualcuno che Dio riserva per s\u00e9.\nEbbe particolarmente a cuore lo studio delle vite dei santi, interpretando cos\u00ec la tradizione alla luce di quello che definiva il \u201cmagistero dei santi\u201d.\nCondivise molti aspetti del pensiero dei grandi teologi francesi del novecento: il religioso alsaziano Fran\u00e7ois-Xavier Durrwell (1912\u00a0\u2013 2005), i gi\u00e0 citati Louis Bouyer, Henri de Lubac e Jean Dani\u00e9lou, dal quale riprese - ampliandola - la teoria della triplice rivelazione divina (cosmica, profetica e cristica).\nOpere principali.\nLa sua opera letteraria \u00e8 ampia: commenti alla Sacra Scrittura, scritti teologici e di spiritualit\u00e0, ritratti di santi (don Barsotti \u00e8 ritenuto uno dei massimi conoscitori della santit\u00e0 e spiritualit\u00e0 italiana dell'800), diari mistici e spirituali, poesie, scritti sulla Liturgia.\nTra i suoi testi pi\u00f9 importanti:"}
{"id": "2323351", "revid": "119134004", "url": "https://it.wikipedia.org/wiki?curid=2323351", "title": "David di Donatello 2009", "text": "La cerimonia di premiazione della 54\u00aa edizione dei David di Donatello si \u00e8 svolta l'8 maggio 2009 all'Auditorium di Santa Cecilia a Roma condotta da Paolo Conticini.\n\u00c8 stata trasmessa su Rai Sat e in differita, in seconda serata, su Rai Uno.\nLe candidature sono state annunciate il 9 aprile. Il film con il maggior numero di nomination (16) \u00e8 stato \"Il divo\" di Paolo Sorrentino, a seguire \"Gomorra\" di Matteo Garrone (11) e \"Ex\" di Fausto Brizzi (10).\n\"Il Divo\" e \"Gomorra\" hanno vinto sette premi ciascuno.\nVincitori e candidati.\nVengono di seguito indicati in grassetto i vincitori."}
{"id": "2323352", "revid": "585241", "url": "https://it.wikipedia.org/wiki?curid=2323352", "title": "Sussex Carol", "text": "Il Sussex Carol, conosciuto anche come On Christmas Night True Christians Sing o On Christmas Night All Christians Sing (dal primo verso), \u00e8 una tradizionale carola natalizia inglese.\nStoria.\nIl testo e la melodia vennero pubblicati per la prima volta da un vescovo irlandese di nome Luke Wadding in una raccolta musicale intitolata \"Small Garland of Pious and Godly Songs\". Se Wadding fosse o meno l'autore del canto, non \u00e8, ad ogni modo, dato sapere.\nIl brano venne \u201cscoperto\u201d agli inizi del XX secolo da Cecil Sharp e da Ralph Vaughan Williams, che lo trascrissero dopo averlo sentito cantare da una certa Harriet Verral di Monk's Gate nel Sussex (da cui il titolo \"Sussex Carol\") e lo pubblicarono nel 1919, rendendolo popolare in quella versione del testo e della melodia.\nTesto.\nIl testo si compone di 4 strofe, di 6 versi ciascuna e dice che la notte di Natale tutti i cristiani cantano per sentire l'annuncio degli angeli:\nVersioni discografiche.\nIl brano \u00e8 stato inciso, tra gli altri, da: Mormon Tabernacle Choir e The King's Singers; Maddy Prior; John Rutter e le Cambridge Sisters (1989); Jon Schmidt (2004); ecc."}
{"id": "2323365", "revid": "1573940", "url": "https://it.wikipedia.org/wiki?curid=2323365", "title": "Phorcus turbinatus", "text": "Il cornetto comune (Osilinus turbinatus ex Monodonta turbinata) \"(nome valido per SeaLifeBase, sinonimo per WoRMS\"\") / Phorcus turbinatus\" \"(nome valido per WoRMS)\") () \u00e8 un mollusco gasteropode marino della famiglia Trochidae.\nDistribuzione e habitat.\nDiffusa nel mar Mediterraneo e nell'oceano Atlantico orientale (dal Portogallo al Marocco e nelle Canarie).\nPopola i fondali rocciosi e le praterie di \"Posidonia\", dal piano mesolitorale sino a 5\u201310 m di profondit\u00e0.\nDescrizione.\nHa una conchiglia robusta, globosa, a spira conica non molto elevata (max 2\u20133\u00a0cm di altezza), con colorazione di fondo bianco-giallastra ornata da macchie grossolanamente rettangolari di colore dal rosso porpora al verde scuro al nero. \nIl peristoma \u00e8 arrotondato e con bordo affilato. L'ombelico \u00e8 coperto da un deposito calloso.\nIl mollusco \u00e8 dotato di un opercolo corneo che gli consente di sigillare l'apertura della conchiglia.\nBiologia.\nSi nutre dello strato di alghe che gratta con la radula dalla superficie degli scogli.\nGrazie all'opercolo corneo che sigilla l'apertura della conchiglia, \u00e8 in grado di sopravvivere anche fuori dall'acqua, durante le fasi di bassa marea.\nLe conchiglie di \"O. turbinatus\" si ritrovano abbondanti nei depositi archeologici della regione Mediterranea e sono una fonte potenziale di dati sulle paleotemperature e sulla palaostagionalit\u00e0."}
{"id": "2323368", "revid": "93556", "url": "https://it.wikipedia.org/wiki?curid=2323368", "title": "Mike Kelley", "text": "Biografia.\nVita.\nMike Kelley nasce nel Wayne, Michigan, da una famiglia cattolica di estrazione operaia nell\u2019Ottobre del 1954. Nel 1976 si laurea all\u2019University of Michigan, ad Ann Harbor e nel 1973 Kelly e i suoi compagni di studi come Jim Shaw fondano la band rumorista \"Destroy All Monsters\u201d. Le loro esibizioni consistono in esperimenti di dissonanza, fondendo loop di nastri preregistrati, distorsione e parti improvvisate. Nessuno di loro \u00e8 davvero in grado di suonare uno strumento, ma nonostante ci\u00f2 producono musica con qualsiasi mezzo possa emettere un suono. Le loro canzoni, con la voce di Niagara, accattivante e sardonica, passano da una orchestra ipnotica alla freeform jazz con effetti fantascientifici, musica che pu\u00f2 essere collegata a quella anti-rock di McCarthy. L'artista lascia la band quando si trasfersce a Los Angeles. Nel 1978, consegue un master in belle arti alla CalArts, dove viene a contatto con John Baldessari, Laurie Anderson, David Askevold e Douglas Huebler. Il suo pensiero si esprime attraverso performance, videoregistrazioni, disegni, installazioni, sculture e saggi che hanno come temi centrali l'arte concettuale, il femminismo, la sessualit\u00e0, la rock music, il formalismo e la politica. \nLavori.\nDurante i suoi studi, Mike Kelley inizia a lavorare ad alcuni progetti, esplorando opere a sfondo poetico. Negli anni Ottanta diventa famoso soprattutto per l\u2019utilizzo di nuovi materiali dal facile reperimento, quali bambole di stoffa o pezza e coperte all\u2019uncinetto. A questo periodo appartengono opere come \"Plato\u2019s Cave, Rothko\u2019s Chapel, Lincoln\u2019s Profile\", che ingloba anche la band Sonic Youth, in cui storie, personaggi e miti dialogano all\u2019interno di un environment sonoro, e l\u2019opera \"More Love Hours Than Can Ever Be Repaid and The Wages of Sin\" (1987), un assemblaggio di bambole di pezza, peluche e coperte recuperati da negozi dell'usato, ricreando una scena infantile ricca di \"pathos,\" esposta alla Rosamund Felsen Gallery a Los Angeles . Gli animali di pezza vengono usati dall'artista come elementi di critica alla societ\u00e0 dei consumi e all'arte minimalista, in questo caso, per esempio l\u2019orsacchiotto consumato \u00e8 rappresentazione del negativo, materiale e morale, degli oggetti di consumo proposti negli stessi anni nelle opere di Jeff Koons o di Haim Steinbach. \nAl 1988 appartiene l'installazione \"Pay for your pleasure\", un lungo corridoio rivestito su entrambi i lati da una serie di ritratti di uomini illustri, con le rispettive citazioni sul rapporto tra arte e crimine. Il corridoio termina con un quadro di John Wayne Gacy, un uomo d'affari di Chicago condannato per aver abusato e ucciso circa 30 ragazzi, dove si raffigura nelle vesti di un giullare. In questo momento concentra il suo lavoro sulla memoria personale e sul potere delle istituzioni esplicati in \"Educational Complex\" (1995), un plastico in scala che riproduce gli edifici scolastici in cui egli stesso si forma, inserendo anche le parti che non riusciva a ricordare. Con quest\u2019opera vuole sollevare il tema degli abusi perpetuati sui minori dalle istituzioni educative e il problema della sindrome della memoria repressa, come lui stesso afferma \"\u201cl\u2019idea comune che certi eventi traumatici sono stati repressi e solo rimossi dopo attraverso la terapia\u201d\". \"Educational Complex\" \u00e8 il punto di partenza per gran parte dei lavori successivi dove continuano a intrecciarsi le riflessioni pseudo-autobiografiche e la critica sociale su temi come l'adolescenza e i suoi riti di passaggio, la formazione artistica e la ricerca dell'identit\u00e0. \nNel 1999, gira un video breve in cui un attore, nelle vesti di Superman, recita delle poesie tratte da \"La campana di vetro\" di Sylvia Plath. Tra il 1997 ed il 1998, Kelley e Tony Oursler presentano il Poetics Project, che ricrea l\u2019esperienza alla CalArts attraverso proiezioni video, suoni ed opere d\u2019arte. Note sono le collaborazioni con George Shaw e Paul McCarthy, di cui si ricorda il lavoro basato sul libro per bambini \"Heidi\" di Johanna Spyri del 1992, una satira nei confronti dello stereotipo con il quale la vita di campagna viene rappresentata nella cultura Europea.\nNel Novembre del 2005, Mike Kelley mette in scena \"Day is Done\" nella Gagosian Gallery mostrando installazioni multimediali, oggetti di arredamento in movimento, come poltrone rotanti o simili, e filmati di partite sportive, di produzioni teatrali e di cerimonie ispirati agli album fotografici scolastici. In realt\u00e0, Kelly non \u00e8 affatto interessato alle attivit\u00e0 delle scuole superiori americane quanto al loro aspetto sociale, l'opera, curata nei minimi dettagli, si propone come \"una sorta di studio antropologico della cultura folk americana\". Le attivit\u00e0 che si svolgono nelle scuole e che coinvolgono tutti i giovani americani sono riutali ormai al limite dell'abuso, riconnettendosi in questo modo al lavoro \"Educational Complex\" (1995).\nIniziato nel 1999, il progetto \"Kandor\" si incentra sulla citt\u00e0 natale di Superman. Il fumetto racconta come la citt\u00e0 di Kandor venga miniaturizzata e rubata dal cattivo Brainiac, prima della distruzione del pianeta Kripton. Superman riesce a impossessarsi della teca e a custodirla nella sua Fortezza della Solitudine. La rappresentazione frammentaria di Kandor spinge Kelly a crearne varie versioni, fuse in resine colorate ed illuminate come se fossero dei reliquiari. \"Kandor 4\" (2007) include una monumentale campana di vetro ed una pompa ad aria compressa. \"Kandor 10A\" (2010), una citt\u00e0 gialla racchiusa in una bottiglia di vetro rosa soffiato a bocca, consiste in un raggruppamento di grattacieli all\u2019interno di una grotta rocciosa a grandezza naturale. \"Kandor 10B\" \"(Exploded Fortress of Solitude)\" (2011) \u00e8 costituito da un insieme di massi e lastre che formano una grotta con un atrio simile a una cava, realizzato in finta roccia nera e costruito su una scala che invita lo spettatore nella fortezza proibita. All\u2019interno della grotta \u00e8 una citt\u00e0 illuminata in rosa, racchiusa all\u2019interno di una bottiglia. \"Kandor 12\", costruito in una resina color bianco sporco, evoca un gruppo di pedine degli scacchi che \u00e8 posta all\u2019interno di una bottiglia, poggiata a sua volta su una piattaforma che ricorda una colonna greca, posizionata davanti ad un cassettone ed una parete verde traslucida illuminata.\nNel 2009 collabora con Michael Smith a un video a sei canali ed a un'installazione scultorea dal titolo \"A Voyage of Growth and Discovery\" e, due anni dopo, nel 2011, presenta la sua ultima video performance,\"Vice Anglais\".\nL'ultimo importante progetto dell'artista \u00e8 \"Mobile Homestead\", un\u2019opera site-specific completata nel 2010 e realizzata in collaborazione con l\u2019organizzazione londinese Artangel e il MOCAD (Museum of Contemporary Art Detroit). L'opera consiste nella riproduzione della casa dove Mike Kelley aveva trascorso l'infanzia e chiude il cerchio iniziato con \"Educational Complex\". Nel 2010 la sezione mobile della casa percorre la strada tra il MOCAD e il sobborgo di Westland dove si trovava la casa originaria della famiglia Kelley. Il \"community center\" permanente che completa l'opera viene definitivamente aperto al pubblico nel 2013 davanti al MOCAD.\nNelle sue opere, Kelley subisce spesso l\u2019influenza dell\u2019ambiente politico, psicologico, storico, musicale, delle arti decorative e delle espressioni artistiche della classe operaia, a cui egli stesso appartiene. \u00c8 anche impegnato nella rappresentazione delle problematiche di genere e di classe, indagando spesso l\u2019universo della criminalit\u00e0, della perversione e degli impedimenti quotidiani. In generale al centro della sua opera c'\u00e8 l'analisi della memoria collettiva e individuale esplorate con molteplicit\u00e0 di temi: dalla satira dell'arte alla cultura popolare, dai miti della societ\u00e0 americana ai suoi aspetti folkloristici e vernacolari, dalla musica ai linguaggi del cinema e della televisione. L\u2019arte di Kelley nasce da un percorso di decostruzione e di analisi antropologica del presente e si ricompone in molteplici forme espressive: dalla performance all\u2019installazione, dal ready-made al disegno caricaturale, dalla musica al video, dalla scultura alla pittura.\nMorte.\nIl 31 gennaio del 2012 viene trovato morto nella sua casa in South Pasadena, California, probabilmente a seguito di un atto suicida legato al suo disturbo depressivo. Alla sua morte viene creato un memoriale improvvisato vicino al suo studio in Highland Park a Los Angeles. A seguito di un invito anonimo su una pagina di Facebook, vengono chiamati i partecipanti al funerale a ricostruire l\u2019opera \"More love hours than can ever be repaid and the wages of sin\" del 1987, donando gli oggetti usati all\u2019interno del lavoro. Il progetto viene poi smantellato nel Marzo del 2012 e ceduto alla \"Mike Kelley Foundation\"."}
{"id": "2323372", "revid": "287204", "url": "https://it.wikipedia.org/wiki?curid=2323372", "title": "Baltic Basketball League 2004-2005", "text": "La Baltic Basketball League 2004-2005 fu la 1\u00aa edizione della Lega Baltica. La vittoria finale fu ad appannaggio dei lituani dello \u017dalgiris Kaunas sui conterranei del Lietuvos Rytas."}
{"id": "2323373", "revid": "3115", "url": "https://it.wikipedia.org/wiki?curid=2323373", "title": "Maria Campi", "text": "Biografia.\nNacque nel popolare rione di Borgo, scomparso nel 1936 a causa delle vaste demolizioni operate per la costruzione di Via della Conciliazione. Dopo un'infanzia povera, debutt\u00f2 sulle scene nel 1901 al teatro Variet\u00e9 e poi al Salone Margherita, dove fu notata da Giuseppe Jovinelli che la fece esibire nel suo teatro, come protagonista dell'operetta \"La mascotte\" di Edmond Audran, con il compenso di 1 lira a serata.\nVisto il buon gradimento del pubblico, Maria Campi fu scritturata per una \"tourn\u00e9e\" nei teatri di San Pietroburgo, durante la quale ottenne un grande successo ballando davanti all'aristocrazia russa e alla corte dello czar Nicola II. I rampolli della nobilt\u00e0 russa fecero a gara per ricoprirla di inviti e gioielli. Richiesta nei maggiori teatri d'Europa, in pochi anni riusc\u00ec ad imporsi come primadonna italiana del variet\u00e0, sopravanzando le rivali Ersilia Sampieri, Mary Fleur e Annita Di Landa.\nDotata di bellezza molto vistosa, mandava in visibilio il pubblico con la sua celebre \"mossa\" e, soprattutto, con motti romaneschi piuttosto salaci, attraverso i quali soleva interloquire con gli spettatori, durante l'esecuzione delle sue canzoni piccanti, spesso suggeriti da Petrolini, Alfredo Bambi e Trilussa, suoi fraterni amici. Tra i suoi cavalli di battaglia le canzoni brillanti \"\u2019A tazza \u2018e caf\u00e8\", \"Il cavallo del colonnello\" e \"La petite tonkinoise\", portata al successo in Francia da Jos\u00e9phine Baker.\nDurante una sua \"tourn\u00e9e\" in Spagna, apprese il ballo della rumba e lo introdusse in Italia nel 1913, anche iniziando a collaborare con il cantautore Odoardo Spadaro e con il cantante Gino Franzi. Guido da Verona descrisse Maria Campi nel romanzo biografico \"La donna che invent\u00f2 l'amore\", pubblicato nel 1915, dal quale fu liberamente tratto il film di Marcello Fondato \"Nin\u00ec Tirabusci\u00f2 la donna che invent\u00f2 la mossa\", dove la Campi viene interpretata da Monica Vitti.\nFu una grande divetta, appassionata della sua arte. Nei primi anni del Novecento, quando la Campi era gi\u00e0 celebre, cant\u00f2 al teatro Amor, allora esistente in piazza Apollonia, frequentato dal fior fiore della marmaglia di Trastevere. Poi, sempre pi\u00f9 affermatasi nella sua arte, accett\u00f2 pi\u00f9 importanti scritture alla Sala Umberto, rifiutandosi di tornare al teatro Amor, di bassa levatura.\nI trasteverini organizzarono una spedizione punitiva alla Sala Umberto dove, all'apparire della Campi sulla scena, l'accolsero a fischi, urla e pomodori ben maturi. Allontanati dai questurini i disturbatori si dileguarono e Maria Campi decise di tornare ancora al teatro Amor, dove venne accolta ed acclamata in una memorabile serata in cui si present\u00f2 in calzamaglia rosa, a quell'epoca il massimo dell'audacia esibizionistica per una canzonettista.\nPartecip\u00f2 anche a qualche film muto, tra cui, nel 1918, \"La capanna dello zio Tom\", insieme a Paola Pezzaglia, che consider\u00f2 una sua maestra nella recitazione. Nel secondo dopoguerra, quando si era gi\u00e0 posta a riposo, accett\u00f2 una particina offertale da Vittorio De Sica nel film \"Sciusci\u00e0\". Mor\u00ec al Policlinico Umberto I di Roma, a 86 anni, per malattia cardiaca."}
{"id": "2323375", "revid": "585241", "url": "https://it.wikipedia.org/wiki?curid=2323375", "title": "What Child Is This?", "text": "What Child Is This? \u00e8 un canto natalizio tradizionale, il cui testo \u00e8 stato scritto nel 1865 dal poeta ed autore di inni inglese William Chatterton Dix (1837-1898). Il testo fu poi adattato da John Stainer (1840 - 1901) alla melodia del celebre brano tradizionale inglese \"Greensleeves\" (XVI secolo), brano un tempo attribuito ad Enrico VIII.\nIl testo, di cui esistono alcune varianti e che si compone di tre strofe, di otto versi ciascuna, parla della Nascita di Ges\u00f9 e dell'arrivo dei Re Magi.\nVersioni discografiche.\nIl brano \u00e8 stato inciso, tra gli altri, da:"}
{"id": "2323376", "revid": "486946", "url": "https://it.wikipedia.org/wiki?curid=2323376", "title": "Monodonta turbinata", "text": ""}
{"id": "2323380", "revid": "1748167", "url": "https://it.wikipedia.org/wiki?curid=2323380", "title": "Aston Webb", "text": ""}
{"id": "2323381", "revid": "767487", "url": "https://it.wikipedia.org/wiki?curid=2323381", "title": "Simonas Serapinas", "text": ""}
{"id": "2323382", "revid": "339392", "url": "https://it.wikipedia.org/wiki?curid=2323382", "title": "Rai.TV", "text": ""}
{"id": "2323383", "revid": "339392", "url": "https://it.wikipedia.org/wiki?curid=2323383", "title": "Rai. TV", "text": ""}
{"id": "2323388", "revid": "287204", "url": "https://it.wikipedia.org/wiki?curid=2323388", "title": "Basketbola klubs Valmiera", "text": "Il B.K. Valmiera \u00e8 una societ\u00e0 cestistica avente sede a Valmiera, in Lettonia. Fondata nel 2001, gioca nel campionato lettone.\nDisputa le partite interne nel Vidzemes Olimpiskais Centrs, che ha una capacit\u00e0 di 1.500 spettatori."}
{"id": "2323390", "revid": "192549", "url": "https://it.wikipedia.org/wiki?curid=2323390", "title": "Baibars", "text": ""}
{"id": "2323393", "revid": "23280481", "url": "https://it.wikipedia.org/wiki?curid=2323393", "title": "Tubo di ripresa", "text": ""}
{"id": "2323394", "revid": "23280488", "url": "https://it.wikipedia.org/wiki?curid=2323394", "title": "Tubo per ripresa", "text": ""}
{"id": "2323400", "revid": "729019", "url": "https://it.wikipedia.org/wiki?curid=2323400", "title": "Las Vegas Film Critics Society Award per il miglior film", "text": "Il Las Vegas Film Critics Society Award per il miglior film \u00e8 una categoria di premi assegnata da Las Vegas Film Critics Society, per il miglior film dell'anno.\nVincitori.\nI vincitori sono indicati in grassetto."}
{"id": "2323401", "revid": "1781168", "url": "https://it.wikipedia.org/wiki?curid=2323401", "title": "Jacob Georg Agardh", "text": "Biografia.\nLa biografia di Jacob Agardh ha molti punti di contatto con quella del padre Carl Adolph. Anche Jacob Agardh divenne infatti, come il padre, professore di botanica e di economia all'Universit\u00e0 di Lund nel 1854, e come botanico si interess\u00f2 anch'egli di alghe, soprattutto di alghe marine; dedicher\u00e0 alle alghe il principale dei suoi lavori, \"Species, genera et ordines algarum\" in 3 volumi pubblicato tra 1848 e il 1901. Jacob fu l'autore anche di \"Synopsis Generis Lupini\", e il suo nome \u00e8 ricordato nella specie \"Lupinus agardianus\", attualmente parte del \"Lupinus concinnus\". \nVinse la Medaglia Linneana nel 1897.\nRimase a Lund fino a 1879. In seguito, come avvenuto per il padre, fu eletto al Riksdag degli Stati, il parlamento svedese, dove rimase dal 1867 al 1872."}
{"id": "2323403", "revid": "23280563", "url": "https://it.wikipedia.org/wiki?curid=2323403", "title": "Oscilloscopio a tubo catodico", "text": ""}
{"id": "2323405", "revid": "1725819", "url": "https://it.wikipedia.org/wiki?curid=2323405", "title": "TIMB 4", "text": "TIMB 4 \u00e8 stato uno dei multiplex della televisione digitale terrestre. Apparteneva a \"Telecom Italia Media Broadcasting\" (ora Persidera), societ\u00e0 del gruppo Telecom Italia Media.\nCaratteristiche.\nIl TIMB 4 trasmetteva in SFN in Sardegna sul canale 60 della banda UHF V, e, a carattere sperimentale, sul canale 54 UHF V nelle altre zone in cui era avvenuto lo switch-off.\nStoria.\nIl multiplex \u00e8 stato attivato nel 2009 in Sardegna, sfruttando la rete precedentemente impiegata per le trasmissioni analogiche di MTV Italia."}
{"id": "2323406", "revid": "1652635", "url": "https://it.wikipedia.org/wiki?curid=2323406", "title": "Frank Dicksee", "text": "Biografia.\nFrank Bernard Dicksee nacque da una famiglia di artisti: il padre e il fratello erano entrambi pittori. Dicksee \u00e8 principalmente noto per i suoi soggetti a carattere storico e mitologico. Sebbene non facesse parte della Confraternita dei Preraffaelliti, molti suoi lavori possono essere considerati come opere preraffaellite. Nel 1870 entr\u00f2 alla Royal Academy of Arts ed ottenne i primi successi nazionali; nel 1891 entr\u00f2 come membro della Royal Academy e nel 1924 ne divenne Presidente. Nel 1925 fu fatto baronetto e re Giorgio V lo ammise nell'Ordine Reale Vittoriano. Tre anni dopo, il 17 ottobre 1928, mor\u00ec nella sua citt\u00e0 natale, Londra, rimanendo comunque uno dei pittori pi\u00f9 rappresentativi di quel tempo."}
{"id": "2323409", "revid": "121836", "url": "https://it.wikipedia.org/wiki?curid=2323409", "title": "Frank Bernard Dicksee", "text": ""}
{"id": "2323410", "revid": "6923", "url": "https://it.wikipedia.org/wiki?curid=2323410", "title": "Braid (videogioco)", "text": "Braid \u00e8 un videogioco a piattaforme con elementi rompicapo, realizzato dallo sviluppatore indipendente Jonathan Blow. Il gioco \u00e8 stato inizialmente pubblicato sul servizio online di Microsoft Xbox Live il 6 agosto 2008, mentre il 10 aprile 2009 \u00e8 uscita una versione per Microsoft Windows; una conversione per Macintosh \u00e8 stata realizzata da Hothead Games e pubblicata il 20 maggio 2009, mentre una per PlayStation 3 (sempre da parte di Hothead Games) \u00e8 stata annunciata per il 12 novembre 2009 nei soli Stati Uniti, tramite il servizio PlayStation Network. Un porting per Linux, creato da Ryan C. Gordon, \u00e8 stato pubblicato il 14 dicembre 2010 come parte del secondo Humble Indie Bundle.\nDurante il gioco viene raccontata la storia del protagonista, Tim, un ragazzo che sta cercando di salvare la sua \"principessa\" da un non ben specificato pericolo. Suddiviso in diversi livelli, in \"Braid\" sono presenti i pi\u00f9 classici elementi dei videogiochi a piattaforme: il giocatore infatti pu\u00f2 correre, saltare, attivare interruttori e arrampicarsi, mentre risolve degli enigmi e sconfigge i nemici; si pu\u00f2 inoltre \"riavvolgere\" il tempo, similmente a giochi come \"\" e \"TimeShift\": questa caratteristica \u00e8 fondamentale per risolvere la maggior parte degli enigmi.\nTrama.\nIn \"Braid\" vestiamo i panni di Tim, un uomo in cerca di una principessa rapita da \"un mostro orribile e malvagio\". La sua relazione con questa principessa \u00e8 molto vaga, ed \u00e8 chiaro solamente che Tim ha commesso una sorta di errore che li ha divisi, e ora spera di sistemare o eliminare questo errore. Quando si prosegue nei sei mondi di \"Braid\", i libri posti all'entrata dei livelli ci forniscono altri dettagli della missione di Tim. I temi includono perdono, desiderio e frustrazione.\nNel livello finale, nel quale il giocatore muove Tim al contrario del normale corso del tempo, vediamo finalmente la principessa: questa sembra prigioniera di un cavaliere, e durante lo svolgimento del livello sembra che stia aiutando Tim ad attraversare svariati ostacoli, per poi ricongiungersi con lui. Tuttavia, quando il livello termina, rivediamo le varie azioni sotto un altro aspetto, ovvero seguendo il vero corso della storia: scopriamo cos\u00ec che la principessa sta in realt\u00e0 scappando da Tim, che in realt\u00e0 attiva le trappole per rallentare la sua marcia e che infine si getta fra le braccia del cavaliere. Esiste tuttavia un finale alternativo, che si pu\u00f2 ottenere dopo aver preso 7 delle 8 stelle totali: nel mondo 1-1, cos\u00ec facendo, due delle leve presenti saranno indipendenti dal tempo, quindi una volta attivate potremo riavvolgere il tempo cos\u00ec da risparmiare preziosi secondi al fine di precedere la principessa quando questa passa sul candelabro: salendo sullo stesso un attimo prima che si ricomponga potremo accedere alla parte superiore dello schermo, quella nella quale si trova la principessa. Cos\u00ec facendo la ragazza detoner\u00e0, come una vera e propria bomba, e noi potremo collezionare l'ottava stella andando nel luogo in cui questa, nel finale normale, riposava, ed accedere all'epilogo andando invece sulla sinistra. Questo finale alternativo, che richiede il collezionare le 7 stelle al fine di essere visto, mette in risalto la maniacalit\u00e0 di Tim nel perseguire il suo scopo: solo facendo azioni eccezionali, quasi impensabili, potremo collezionare ogni stella. Inoltre, questo epilogo completa quanto letto nei libri rossi nella parte successiva, dando di fatto un'ulteriore base sulla quale poggiarsi per confermare la teoria sotto esposta.\nDopo avere completato il livello, il giocatore pu\u00f2 approfondire la storia leggendo altri testi durante un epilogo: tuttavia questi frammenti sono molto ambigui, e destinati ad avere diverse interpretazioni. Una teoria \u00e8 basata sull'inclusione in uno di questi frammenti della celebre frase pronunciata da Kenneth Bainbridge dopo la prima detonazione della bomba atomica: \"Now we are all sons of bitches\" (ora siamo tutti figli di puttana). Questo, ed altre frasi precedenti, potrebbe far suggerire che la principessa rappresenti la bomba. Blow ha affermato che non esiste una sola interpretazione della trama, e che egli stesso non sarebbe capace di spiegarla nella sua interezza.\nModalit\u00e0 di gioco.\nScopo del gioco \u00e8 quello di raccogliere tutti i pezzi di puzzle sparsi per i vari livelli di gioco: per raccoglierli, occorre spesso risolvere enigmi basati sulla fisica o sulla peculiare abilit\u00e0 del protagonista, che pu\u00f2 tornare indietro nel tempo anche se toccato da un nemico: non esiste, infatti, un game over, e neppure limiti temporali. Collezionando tutte le tessere dei puzzle e risolvendoli si sbloccano i livelli finali.\nI livelli sono suddivisi in sei \"mondi\", collegati fra loro all'interno della casa del protagonista. I primi due set di livelli introducono le caratteristiche principali, mentre quelli seguenti possiedono elementi unici.\nUna volta terminato il gioco, viene sbloccata una modalit\u00e0 speedrun. Inoltre, sparse per i livelli, sono nascoste otto stelle che corrispondono la costellazione di Andromeda, visibile nel cielo sopra la casa del protagonista.\nSviluppo.\nJonathan Blow ha ideato il concetto dietro \"Braid\" nel dicembre 2004, dopo un viaggio in Thailandia, e ha iniziato lo sviluppo nell'aprile dell'anno seguente. Nel dicembre 2005 una versione molto simile a quella odierna era gi\u00e0 completa, ma dotato di una grafica molto spartana. Questo non gli ha impedito tuttavia di vincere il \"premio design\" all'edizione 2006 dell'Independent Games Festival, manifestazione organizzata alla Game Developer's Conference. Per lo sviluppo del gioco, durato tre anni complessivi, Blow ha utilizzato circa 200\u00a0000$, la maggior parte spesi per il lavoro realizzato dall'artista David Hellman.\nIspirazione.\nLa trama del gioco, piuttosto complessa e raccontata a stralci durante i livelli di intermezzo, \u00e8 stata influenzata da scritti come \"Le citt\u00e0 invisibili\" di Italo Calvino, \"Einstein's Dreams\" di Alan Lightman, \"Il gatto che attraversa i muri\" di Robert Anson Heinlein e \"Mulholland Drive\" di David Lynch. Lo scopo di Blow \u00e8 stato quello di rendere \"Braid\" un titolo innovativo, in grado di fare provare esperienze inedite a chi lo gioca.\nIn \"Braid\" sono anche presenti alcuni omaggi ad altri classici dei videogiochi: uno dei livelli ricorda molto quello di \"Donkey Kong\", mentre alla fine di ogni mondo ci viene detto che \"the princess is in another castle\" (la principessa \u00e8 in un altro castello), frase ripresa da \"Super Mario Bros.\".\nGrafica.\nSolo la parte grafica del gioco ha richiesto un anno per essere completata. Gli sfondi dei livelli sono stati realizzati da David Hellman, creatore del criticamente acclamato webcomic \"A Lesson Is Learned But The Damage Is Irreversible\", partendo dagli schizzi realizzati da Blow. La lunga lavorazione \u00e8 dovuta alla cura con il quale i due hanno scelto i vari stili da associare ai diversi livelli, e nel rimuovere elementi non essenziali che avrebbero potuto causare confusione al giocatore. Negli sfondi dei vari livelli sono presenti diversi elementi che riflettono il tono del mondo al quale appartengono: ad esempio, \"Tempo e perdono\" \u00e8 stato creato per \"accogliere\" il giocatore, che sembra entrare in un mondo apparentemente idilliaco e spensierato; in \"Tempo e decisione\" sono presenti dei lussuosi elettrodomestici immersi in acque paludose, per creare intenzionalmente un senso di contrasto e di incongruenza che amplifica l'idea di una realt\u00e0 alternativa. Per dare un senso di maggiore profondit\u00e0 nel gioco, alcuni elementi sono stati appositamente sfocati, mentre quelli in primo piano sono pi\u00f9 definiti. \u00c8 stato utilizzato un sistema particellare per rendere il movimento degli sfondi: ne sono un esempio i fiocchi di neve che cadono e l'erba che si muove. Gli sprite dei vari personaggi sono stati creati originariamente da Edmund McMillen, ma in seguito disegnati nuovamente da Hellman per meglio adattarsi allo stile predominante dei suoi sfondi.\nColonna sonora.\nIn \"Braid\" sono presenti diversi brani realizzati da artisti dell'etichetta indipendente Magnatune. I brani non sono stati appositamente creati per il gioco, ma sono gi\u00e0 stati pubblicati in precedenza: la scelta di utilizzare musica su licenza deriva dalla volont\u00e0 di Blow di ridurre i costi dello sviluppo. Inoltre, Blow sostiene che gli artisti che solitamente creano musica per videogiochi, non avrebbero avuto le abilit\u00e0 necessarie a creare composizioni in grado di trasmettere le sensazioni che aveva in mente.\nLe musiche sono state selezionate dallo stesso Blow, che le ha scelte sia in base alla lunghezza (in modo che durante il gioco non vengano ripetute troppo spesso), sia che diventino \"differenti e interessanti\" quando vengono suonate al contrario, durante il riavvolgimento del tempo; le tracce hanno influenzato anche la creazione dell'aspetto grafico dei vari livelli.\nLista delle tracce:\nPubblicazione.\nPrima della sua pubblicazione, Blow ha ritirato \"Braid\" dall'edizione 2007 della competizione Slamdance Guerrilla Games Competition, in segno di protesta per l'esclusione dalla gara del controverso \"Super Columbine Massacre RPG!\". In seguito anche altri sviluppatori hanno ritirato i loro titoli, come \"flOw\" di thatgamecompany e \"Castle Crashers\", di The Behemoth.\n\"Braid\" era stato inizialmente concepito come titolo per PC, e con possibili versioni per console. L'annuncio della versione per Xbox Live \u00e8 stato fatto da parte di Microsoft al Tokyo Game Show del 2007. Blow \u00e8 stato critico a proposito del processo di certificazione Xbox Live, sostenendo che gli sforzi fatti per arrivare ai requisiti imposti da Microsoft sarebbero stati meglio impiegati per raffinare il gioco stesso. Tuttavia, il team di certificazione ha concesso a Blow di mantenere alcuni aspetti \"non standard\": ad esempio, il fatto che il giocatore inizi il gioco controllando immediatamente il personaggio, senza visualizzare la schermata dei titoli. Blow ha comunque dichiarato di non avere pi\u00f9 intenzione di realizzare un altro gioco per il servizio Xbox Live sotto le medesime restrizioni.\nLa versione per PC, originariamente prevista per la fine del 2008, \u00e8 stata posposta da Blow per la grande concentrazione di titoli usciti in quel periodo, che avrebbero potuto \"oscurare\" \"Braid\". Il gioco \u00e8 stato inizialmente messo in vendita ad un prezzo di 20$, lo stesso di altri titoli indipendenti di grande successo come \"World of Goo\" e \"Crayon Physics Deluxe\", ma allo stesso tempo superiore di 5$ a quello della versione Xbox Live: questo ha dato il via ad una serie di critiche all'autore, che lo hanno convinto ad abbassarlo, rispondendo comunque di preferire che la gente parli del gioco in s\u00e9 piuttosto del suo prezzo.\nLe versioni PlayStation 3 (tramite PlayStation Network) e Mac OS sono state realizzate da parte di Hothead Games, mentre quella per Nintendo Wii (tramite WiiWare) \u00e8 stata esclusa a causa delle dimensioni dei contenuti scaricabili dal servizio online di Nintendo, troppo limitate per la dimensione del gioco.\nBlow ha dichiarato di non avere intenzione di creare un seguito del gioco, ma allo stesso tempo ha specificato che sarebbe entusiasta se un altro sviluppatore utilizzasse la meccanica del \"riavvolgimento temporale\" per un titolo differente.\nAccoglienza.\nFin dalla sua pubblicazione su Xbox Live Arcade, \"Braid\" \u00e8 stato giudicato molto positivamente dalla critica: il suo voto medio sul sito di aggregazione di recensioni Metacritic \u00e8 di 93%, rendendolo il gioco con la media pi\u00f9 alta fra quelli disponibili nel servizio online e il 10\u00b0 per Xbox 360.\n\"Braid\" \u00e8 stato acquistato da pi\u00f9 di 55\u00a0000 durante la prima settimana dalla pubblicazione. Blow ha dichiarato che il gioco \u00e8 stato il secondo pi\u00f9 venduto su Xbox Live Arcade title nel 2008, e che il guadagno ottenuto \u00e8 stato al di l\u00e0 delle sue aspettative.\nLe critiche positive delle recensioni vertono sull'unicit\u00e0 dei puzzle presenti e per la loro risoluzione. Dan Whitehead di Eurogamer fa notare come la manipolazione temporale sia ben implementata, e di come la necessit\u00e0 di ragionare in modo non lineare rompa la monotonia delle azioni da compiere nei videogiochi tradizionali. Anche la trama e il modo nel quale viene raccontata, sono stati ben accolti: Tom McShea di Gamespot ha affermato di ritenere \"Braid\" un raro gioco in grado di impegnare il cervello sia nella risoluzione dei puzzle, che nel seguire la sua storia. La grafica viene definita \"old-school\" da Nick Suttner di 1UP.com, ma allo stesso tempo dotata di influenze impressionistiche; McShea di GameSpot la giudica molto attraente e non fastidiosa al contesto. Jean Snow di \"Wired\" ha giudicato le musiche appropriate nel rendere un gioco gi\u00e0 ottimo ancora pi\u00f9 unico.\nLa maggioranza delle critiche negative vertono sulla scarsa lunghezza di gioco, e, come fa notare Hilary Goldstein di IGN, della sua scarsa \"rigiocabilit\u00e0\". Alcuni hanno paragonato la corta ma intensa e originale esperienza di gioco a quella di \"Portal\". Anche il prezzo, considerato elevato, \u00e8 stato oggetto di critica, sebbene alcuni recensori insistano nel ritenere che \"Braid\" valga ogni penny speso. Infine, la recensione di Edge ritiene il modo in cui Blow ha integrato la trama nel gioco non molto funzionale, se non nell'ultima parte di livelli.\nOltre che ad avere vinto il premio Independent Games Festival del 2006, durante lo sviluppo, \"Braid\" \u00e8 stato scelto dai membri di GameSpot come \"Best Original Downloadable Console Game\", \"Best Platformer\", e \"Best Licensed Music\", e da Official Xbox Magazine come \"XBox Live Arcade Game of the Year\", \"Best Soundtrack\", e \"Best Ending\" oltre che ad essere uno dei \"Indisputably Incredible Runners-ups to Game of the Year\". \"Braid\" \u00e8 stato insignito come \"Casual Game of the Year\" alla 12\u00aa edizione della premiazione annuale dell'Academy of Interactive Arts &amp; Sciences. \u00c8 stato infine nominato per cinque premi Xbox Live Arcade 2008, vincendone uno nella categoria \"Best Innovation\".\nLa rivista \"Play Generation\" lo classific\u00f2 come uno dei quattro migliori giochi basati sugli enigmi."}
{"id": "2323415", "revid": "1725819", "url": "https://it.wikipedia.org/wiki?curid=2323415", "title": "TIMB 3", "text": "TIMB 3 \u00e8 uno dei multiplex della televisione digitale terrestre a copertura nazionale presenti nel sistema DVB-T italiano. Appartiene a Persidera, operatore di rete nazionale italiano.\nCaratteristiche.\nIl TIMB 3 trasmette in SFN sul canale 48 della banda UHF V in tutta Italia, a eccezione di Valle d'Aosta, Liguria, Toscana, Umbria, Sardegna e provincia di Viterbo dove trasmette sul canale 42 della banda UHF V, del Piemonte dove trasmette sui canali 42 e 48 della banda UHF V e del Friuli-Venezia Giulia dove trasmette sui canali 34 della banda UHF IV e 48 della banda UHF V.\nCopre il 95% della popolazione italiana.\nStoria.\nIl multiplex TIMB 3 \u00e8 stato attivato nel 2009 in Sardegna, sfruttando la rete precedentemente impiegata per le trasmissioni analogiche di LA7.\nServizi televisivi.\nSul multiplex TIMB 3 sono presenti televisioni e servizi interattivi dei gruppi Sky Italia, Discovery Italia, ViacomCBS Italia, Boing S.p.A. e Sportcast."}
{"id": "2323418", "revid": "767487", "url": "https://it.wikipedia.org/wiki?curid=2323418", "title": "Dragonball Evolution", "text": "Dragonball Evolution \u00e8 un film del 2009 diretto da James Wong e con protagonista Justin Chatwin.\n\u00c8 la terza trasposizione cinematografica del celebre manga e anime \"Dragon Ball\" di Akira Toriyama, dopo \"Deuraegon Bor\", del 1990, e \"Dragon Ball - Il film\", del 1991.\nIl film ha debuttato in anteprima in Giappone il 13 marzo 2009, mentre nelle sale cinematografiche degli USA il 10 aprile, stessa data di quella italiana.\nTrama.\nCirca duemila anni fa, il malvagio namecciano signore della guerra Lord Piccolo discese sulla Terra durante un'eclisse solare e tent\u00f2 di distruggere il mondo con l'aiuto del suo discepolo, Oozaru. Un gruppo di monaci utilizz\u00f2 la Mafuuba, una tecnica che richiede il sacrificio di chi la usa, per imprigionare Piccolo. Da quel giorno anche l'Oozaru scomparve dalla Terra.\nUn liceale di nome Goku vive con il nonno, Gohan, col quale si allena segretamente alle arti marziali. \u00c8 il suo diciottesimo compleanno e riceve dal nonno la sfera del drago con quattro stelle. Il nonno spiega a Goku che le sfere sono sette e raccolte insieme consentono al possessore di vedere esaudito un desiderio. Gohan promette a Goku di spiegargli tutto questo durante la cena di compleanno, ma il ragazzo si reca alla festa di Chichi, la ragazza pi\u00f9 popolare della scuola.\nChichi scopre che Goku \u00e8 in grado di utilizzare la sua energia interiore, il Ki, e una volta conosciuto decide di invitarlo a un party che avrebbe tenuto la sera stessa; in quanto essendo anche lei un'esperta di arti marziali, sente un'attrazione nei riguardi di Goku. In tale circostanza Goku ha modo di dimostrare le sue qualit\u00e0 di combattente, riuscendo a contrastare un gruppo di bulli della scuola che erano soliti prenderlo di mira, senza nemmeno toccarli, perch\u00e9 per sua stessa affermazione ha promesso di non combattere. Tornato a casa, Goku trova il nonno morente (in quanto attaccato poco prima da Lord Piccolo) e su sua stessa indicazione si mette alla ricerca del Maestro Muten, anch'egli praticante di arti marziali, che si trova nella citt\u00e0 di Paozu.\nGoku far\u00e0 la conoscenza di Bulma, che inizialmente creder\u00e0 che sia stato Goku a sottrarle la sfera con cinque stelle che cercava. I due si dirigono quindi a Paozu ed entrano nell'appartamento di Muten. Il maestro crede che Goku sia un ladro e lo attacca, ma il ragazzo riesce a resistere. Dopo aver scoperto il malinteso, Goku informa Muten di quanto detto dal nonno, su Piccolo, le sfere e sul destino dell'umanit\u00e0. Intanto Piccolo e Mai, la sua assistente, continuano la ricerca delle sfere. Muten porta i due ragazzi al Tempio di Pietra del Maestro Mutaito, che con grande sorpresa \u00e8 diventato una scuola di arti marziali. Qui Goku trova Chichi ad allenarsi.\nLa ragazza mostra subito le sue abilit\u00e0 e invita Goku a partecipare a un'imminente competizione, il Torneo Tenkaichi. Nel frattempo, Muten, con l'aiuto di Mutaito e i monaci, forgiano un nuovo contenitore con cui imprigionare Piccolo tramite la Mafuuba. I tre riprendono il cammino e si imbattono in Yamcha, un bandito del deserto, che intrappola i tre in una buca. Durante la notte, Muten racconta a Bulma e Goku la leggenda delle sette sfere. Successivamente riescono a uscire dalla buca e a raggiungere anche una nuova sfera del Drago, non prima di aver sconfitto i tirapiedi di Piccolo, nati utilizzando il suo sangue, che Goku utilizzer\u00e0 come \"ponte\" per raggiungere la sfera. Goku raggiunge quindi Chichi al Torneo Tenkaichi, dove, durante un duello, viene ferita da Mai, che subito dopo si ritira.\nQui, Goku viene allenato da Muten, il quale gli insegna a padroneggiare il suo Ki. Ma sar\u00e0 proprio grazie a Chichi che Goku capir\u00e0 come esternare il suo Ki.\nDurante la notte, Mai, che aveva preso le sembianze di Chichi utilizzando il suo sangue, ruba le sfere raccolte. Cos\u00ec, Piccolo si reca a esaudire il desiderio, ma interviene Goku, che decide di ucciderlo. Quest'ultimo rivela a Goku che lui \u00e8 in realt\u00e0 Oozaru, e l'imminente trasformazione si svolger\u00e0 dopo l'eclissi.\nQuando giunge l'ora della battaglia, Muten utilizza la Mafuuba, non riuscendo per\u00f2 a imprigionare il nemico che distrugge il vaso. Ritornato normale, dopo aver perso il controllo trasformandosi in Oozaru, Goku sar\u00e0 in grado di sconfiggere Piccolo, utilizzando la tecnica Kamehameha, e usare le sfere per far resuscitare Muten, morto soffocato per mano dello stesso Goku mentre era trasformato in Oozaru.\nLe sfere spariscono e il gruppo decide di andarle a trovare nuovamente. Cos\u00ec la banda si prepara per un'altra avventura, ignari che Lord Piccolo \u00e8 riuscito a sopravvivere.\nProduzione.\nLa realizzazione di un film su \"Dragon Ball\" era in studio da alcuni anni, ma dopo che molti progetti vennero annullati e/o rinviati pi\u00f9 volte, sorse il dubbio circa lo sviluppo. La 20th Century Fox acquis\u00ec i diritti cinematografici del franchise \"Dragon Ball\" (della durata di 12 anni, con scadenza nel 2014) nel marzo 2002, con l'intenzione di svilupparne un lungometraggio. Nel giugno 2004, lo sceneggiatore Ben Ramsey (\"Il grande colpo\") fu stipendiato di 500.000 $ per stendere uno script. Nel 2007, al progetto furono assegnati James Wong e Stephen Chow, rispettivamente come regista e produttore; a Wong, fu anche dato il compito di riscrivere la sceneggiatura. Verso il 2008 fu confermato che il film si sarebbe incentrato sull'arco del Grande Mago Piccolo, con Goku e Piccolo protagonisti. Il budget del film \u00e8 di 30 milioni di dollari, cifra ufficializzata dall'attore che interpret\u00f2 Piccolo, James Marsters, durante un incontro con i fan.\nSceneggiatura.\nLa trama del film si basa molto liberamente sulla prima serie di \"Dragon Ball\": vediamo l'incontro tra Bulma e Goku, l'incontro con Yamcha nel deserto e gli insegnamenti del Maestro Muten. Il nemico principale del film \u00e8 invece il Grande Mago Piccolo affiancato da Mai che per nome e aspetto \u00e8 riconducibile a uno dei due aiutanti del primo nemico di Goku nonch\u00e9 colui che provoca nella serie animata e nel manga il risveglio del Grande Mago Piccolo, Pilaf.\nAkira Toriyama sembra avere lavorato alla sceneggiatura del film, insieme al regista James Wong e Ben Ramsey, cambiando vari particolari dal manga che lo ha reso celebre. Ma sembra che i suoi suggerimenti siano stati rifiutati e cos\u00ec, dopo aver visto il progetto concluso, si \u00e8 allontanato da esso rifiutandolo e bocciandolo.\nQualche anno dopo, inoltre, lo sceneggiatore Ben Ramsey ha dichiarato che non avesse la bench\u00e9 minima idea di cosa parlasse la storia di Dragon Ball e che abbia realizzato la sceneggiatura basandosi su ci\u00f2 che lui pensava Dragon Ball parlasse.\nCast.\nPer la parte di Piccolo, \u00e8 stato inizialmente considerato Ron Perlman, ma l'attore ha declinato l'offerta per dedicarsi a \"\". I primi attori a far parte del cast sono stati Justin Chatwin e James Marsters, assunti il 15 novembre 2007, nei rispettivi ruoli di Goku e Lord Piccolo.\nIl 6 dicembre \u00e8 stata invece assunta l'attrice e modella coreana-statunitense Jamie Chung. James Kyson Lee \u00e8 stato il primo attore a presentarsi alle audizioni per interpretare Yamcha, ma \u00e8 stato tenuto in attesa sino alla conferma di Joon Park per la parte. A met\u00e0 dicembre 2007 furono pubblicate alcune foto del set ultimato con gli attori in costume; inoltre fu ultimato il cast artistico con l'attrice Emmy Rossum, la popstar sud coreana Joon Park e gli attori Eriko Tamura e Chow Yun-Fat.\nRiprese.\nIl 1\u00ba settembre 2007, la \"Montr\u00e9al Gazette\" pubblic\u00f2 un articolo riguardante la lavorazione, secondo cui sarebbe iniziata a novembre nei pressi di Montr\u00e9al in Canada. Due giorni pi\u00f9 tardi, fu annunciato che le riprese sarebbero state oggetto di posticipo, poich\u00e9 le location, il casting e altri progetti adempienti il film non erano stati ultimati, od addirittura neanche cominciati. La lavorazione \u00e8 partita ufficialmente nel dicembre 2007 a Citt\u00e0 del Messico; le location hanno incluso la Universidad Tecnol\u00f3gica de M\u00e9xico.\nDal 2 gennaio 2008, la troupe si \u00e8 spostata nello Stato di Durango ove \u00e8 stato ultimato il set; a inizio marzo le riprese si sono spostate nello stato federale del Messico per filmare le ambientazioni del vulcano Nevado de Toluca. Gli ultimi scenari sono stati filmati ai \"Los Angeles Studios\". Una larga parte di \"Dragonball\" \u00e8 stata girata in una fabbrica abbandonata, situata nei pressi di Durango. Durante la met\u00e0 di ottobre \u00e8 stato annunciato che a partire dal 30 del mese per una decina di giorni \u00e8 stato programmato un re-shooting a cui \u00e8 stata richiesta la presenza di molti figuranti parlanti il nepalese o il tibetano.\nEffetti speciali.\nGli effetti speciali sono stati curati dalle societ\u00e0 Amalgamated Dynamics e Ollin Studios; le case hanno confermato la presenza di varie caratteristiche dell'anime, quali le aure di energia, le onde energetiche. Per ricreare l'estetica dell'antagonista \"Piccolo\", la casa Ed French ha sviluppato uno speciale make-up aderente alla pelle.\nL'attore James Marsters, alla prima seduta di trucco \u00e8 stato in balia del make-up per diciassette ore, e alla fine aveva problemi a respirare. Alle successive sedute, il composto \u00e8 stato modificato, e per l'effettivo fissaggio ci sono volute 4 ore.\nColonna sonora.\nIl regista ha richiesto espressamente la celebre artista giapponese Ayumi Hamasaki per interpretare la canzone ufficiale che fa da traino al film: si intitola \"Rule\" scritta ed interpretata dalla Hamasaki stessa.\nInoltre, per la promozione di questo singolo \u00e8 stato coinvolto anche Akira Toriyama, il quale ha disegnato l'etichetta del CD in stile manga, dove la cantante appare nei panni di Goku.\nLa 20th Century Fox, inoltre, ha utilizzato la canzone in circa 60 paesi, quelli cio\u00e8 in cui il film \u00e8 stato distribuito. Le musiche del film sono state realizzate dal compositore Brian Tyler.\nDistribuzione.\nIl film era inizialmente programmato per uscire nelle sale mondiali il 15 agosto 2008, ma nel marzo 2008 \u00e8 stato annunciato il rinvio al 3 aprile 2009, poi successivamente \u00e8 stato posticipato all'8 aprile 2009 e infine, il 27 marzo 2009, la Fox ha posticipato nuovamente la pellicola al 10 aprile 2009. I vari posticipi sono stati chiariti come una strategia commerciale, in quanto, nell'agosto 2008, sono infatti usciti film come \"The International\",\" \" e \"Wild Child\"; pellicole che avrebbero compromesso il risultato del film al botteghino.\nIl film era inizialmente stato pensato come una trasposizione di Dragon Ball Z e per questo fu titolato omonimamente. Nel 2007 venne rinominato \"Dragonball\", e poi, nel dicembre 2008, con il lancio del trailer internazionale, venne confermato come titolo finale \"Dragonball Evolution\". Questo fu spiegato come una decisione intenzionata a far capire ai fan che il film sarebbero stato molto distaccato dal manga.\nIn Italia il film \u00e8 uscito nelle sale il 10 aprile 2009, in contemporanea con gli Stati Uniti. Il 26 agosto 2009, il film \u00e8 stato distribuito in home video (il DVD e Blu-ray Disc), cosa accaduta il 31 agosto in Gran Bretagna, il 7 ottobre in Brasile, il 23 ottobre in Germania, il 28 ottobre in Francia e il 4 novembre in Spagna. Negli Stati Uniti (e America Latina) \u00e8 uscito il 28 luglio, mentre in oriente il 24 luglio 2009.\nAccoglienza.\nIncassi.\n\"Dragonball Evolution\" \u00e8 uscito il 13 marzo 2009 in Asia distribuito in 2.118 cinema, risultando in testa ai botteghini locali. Il 10 aprile \u00e8 uscito negli Stati Uniti, incassando $4.756.488 in 2181 cinema e posizionandosi all'ottavo posto in classifica; in Italia \u00e8 uscito il medesimo giorno, arrivando al terzo posto con \u20ac927.448 incassati nel week-end\nIl film ha raggiunto un incasso totale di $58.228.460 nei botteghini di tutto il mondo, arrivando al 90\u00ba posto nella classifica dei film pi\u00f9 visti del 2009. Gli incassi relativi ai DVD venduti solo negli Stati Uniti, sono $6.392.698. Quindi il film ha incassato in totale $64.621.158 (anche se la cifra oscillerebbe tra i 70 e i 90 milioni di dollari tra boxoffice, home video, merchandise, diritti TV comprendendo anche l'intero budget speso per la realizzazione del film).\nCritica.\nIl film \u00e8 stato un insuccesso tra il pubblico; molti fan ne sono rimasti delusi e lo stesso vale per i critici, tra questi:\nSul sito Rotten Tomatoes il film ha totalizzato il 13% di recensioni positive; su Internet Movie Database \u00e8 arrivato a una media del voto di 3.3/10 (facendo la media su 19.186 votazioni date dagli utenti del sito).\nNel 2010, il film \u00e8 stato classificato al 32\u00ba posto nella classifica dei 50 film pi\u00f9 razzisti della storia del cinema.\nNel 2013, in occasione dell'uscita del film animato \"Dragon Ball Z - La battaglia degli dei\" in Giappone, Akira Toriyama ha espresso il suo disappunto sul live-action hollywoodiano: \nRiconoscimenti.\n\"Dragonball Evolution\" \u00e8 stato nominato agli Scream Awards 2009 nella sezione \"Best Comic Book Movie 2009\", premio vinto da \"Watchmen\".\nMerchandise.\nLa 20th Century Fox ha lanciato sul mercato il gioco di addestramento Kamehameha per i browser Wii e PC per promuovere il film, \"Dragonball Evolution\". I giocatori devono centrare bersagli in una corsa contro il tempo per accumulare energia Ki, la quale a sua volta deve essere controllata al pi\u00f9 potente livello di Kamehameha. Al termine dei tre livelli, i giocatori possono presentare il proprio punteggio e scoprire i propri poteri.\nSecondo il sito \"Youtoo Videogames\", l'uscita del videogioco di \"Dragonball Evolution\" era prevista anche per le console PSP italiane, il 26 marzo 2009. In realt\u00e0, il videogioco \u00e8 uscito una settimana dopo l'uscita del film, cio\u00e8 il 17 aprile 2009.\nIl 24 febbraio \u00e8 uscito, invece, un libro per ragazzi di 152 pagine scritto da Stacia Deutsh e Rhody Cohon dal titolo \"Dragon Ball Evolution\" che di fatto \u00e8 un'anticipazione del film: tra il romanzo e il film ci sono molti cambiamenti. Sono poi usciti 3 mini racconti per bambini, di 64 pagine ciascuna, che racconta in lingua infantile, la storia di Goku e compagni.\nDifferenza con l'anime e con il manga.\nIl film ricevette critiche negative anche a causa delle numerose differenze con il manga originale."}
{"id": "2323420", "revid": "55935", "url": "https://it.wikipedia.org/wiki?curid=2323420", "title": "Jakob Georg Agardh", "text": ""}
{"id": "2323421", "revid": "729019", "url": "https://it.wikipedia.org/wiki?curid=2323421", "title": "Albert Edward Whitford", "text": "Dopo aver frequentato il Milton College, riceve il Doctor of Philosophy all'Universit\u00e0 del Wisconsin-Madison. Dal 1948 al 1958 \u00e8 stato direttore del Washburn Observatory e dal 1958 al 1968 dell'Osservatorio Lick.\n\u00c8 ricordato come pioniere nell'utilizzo in astronomia della fotometria."}
{"id": "2323426", "revid": "120941373", "url": "https://it.wikipedia.org/wiki?curid=2323426", "title": "Metildopa", "text": "Il metildopa \u00e8 un principio attivo, un antipertensivo centrale.\nDinamica.\nL'alfa-metil-DOPA \u00e8 un inibitore competitivo della DOPA decarbossilasi, enzima che converte la L-DOPA in dopamina.\nL'alfa-metil-DOPA viene inoltre metabolizzata al posto della DOPA fino ad alfa-metil-noradrenalina, molecola che sostituisce il neurotrasmettitore noradrenalina nelle vescicole di immagazzinamento esponendo cos\u00ec quest'ultima alla degradazione enzimatica (da parte di ammino ossidasi e catecolo \"O\"-metiltransferasi).\nL'altro meccanismo d'azione della \u03b1-metil-DOPA, in comune con la clonidina, riguarda la stimolazione dei recettori \u03b12-adrenergici pre-sinaptici, con riduzione della secrezione di noradrenalina a livello post-sinaptico.\nIndicazioni.\nViene utilizzato come terapia dell'ipertensione arteriosa in gravidanza, per la grande sicurezza sia per la madre che per il feto. In passato venne utilizzato anche per trattare la malattia di Parkinson.\nControindicazioni.\nOccorre effettuare i test di funzionalit\u00e0 epatica, la guida viene compromessa, aumenta gli effetti degli alcolici.\nEffetti indesiderati.\nFra gli effetti collaterali pi\u00f9 frequenti si riscontrano stomatite, sonnolenza, astenia, paralisi di Bell, bradicardia, mialgia, secchezza delle fauci. Tali effetti sono assai ridotti se la quantit\u00e0 del principio somministrato rimane sui livelli normali (meno di 1 g)."}
{"id": "2323427", "revid": "56620", "url": "https://it.wikipedia.org/wiki?curid=2323427", "title": "Goebbels", "text": ""}
{"id": "2323430", "revid": "1793900", "url": "https://it.wikipedia.org/wiki?curid=2323430", "title": "William Burrell", "text": "Terzo di nove figli di una famiglia di armatori, Burrell inizi\u00f2 ad operare nell'impresa di famiglia nel 1875, all'et\u00e0 di 14 anni e in seguito, alla morte del padre, prese in mano le redini della ditta. Burrell e i fratelli diventarono imprenditori di successo, grazie alla tecnica di acquistare nuove navi quando l'economia stava andando male e di sfruttarle poi quando ripartiva. Operando in questo modo la famiglia divent\u00f2 molto ricca, situazione che permise a Burrell di dedicarsi al collezionismo di pezzi di antiquariato, sfruttando anche in questo campo il suo senso degli affari.\nNel 1902 spos\u00f2 Constance Mitchell, figlia di un altro armatore, e nel 1927 fu nominato cavaliere per il suo servizio nel mondo delle arti e per i suoi meriti sul lavoro.\nNel 1944 Burrell don\u00f2 la sua collezione alla citt\u00e0 di Glasgow, insieme a 250.000 sterline da utilizzare per ospitarla. Come condizione per la donazione pose che la collezione dovesse essere ospitata fuori citt\u00e0, in una zona rurale; questo fatto rappresent\u00f2 un problema fino a quando il comune acquist\u00f2 la zona di Pollok Country Park. Solo dopo molti anni fu costruito un museo dedicato alla collezione, aperto nel 1983, anche se pu\u00f2 in realt\u00e0 ospitare solo una parte della collezione: la raccolta di mobili scozzesi del XVII secolo \u00e8 invece ospitata a Provand's Lordship, sempre a Glasgow.\nBurrell mor\u00ec nel 1958 a Hutton Castle, negli Scottish Borders, alla veneranda et\u00e0 di 96 anni."}
{"id": "2323436", "revid": "2160814", "url": "https://it.wikipedia.org/wiki?curid=2323436", "title": "Francesco Griffo", "text": "Le serie di caratteri da lui disegnate ebbero una vasta e duratura influenza sull'arte tipografica. \u00c8 inoltre considerato l'inventore del corsivo tipografico, ideato per lo stampatore veneziano Aldo Manuzio.\nBiografia.\nFiglio di Cesare, forse orefice, inizi\u00f2 l'attivit\u00e0 di incisore nella citt\u00e0 natale, forse presso la bottega di Benedetto Faelli. Nel 1475 si trasfer\u00ec a Padova, dove rimase fino al 1480. \nSi trasfer\u00ec poi a Venezia, centro tipografico e editoriale di primaria importanza a livello europeo. Qui forse lavor\u00f2 per i fratelli Giovanni e Gregorio De Gregori, editori di libri illustrati; anche se non vi sono certezze in proposito, la qualit\u00e0 dei caratteri utilizzati in alcune loro edizioni suggerisce che il loro incisore fosse il Griffo.\nA partire dal 1494 Griffo lavor\u00f2 per Aldo Manuzio, uno dei pi\u00f9 importanti stampatori di tutti i tempi: per lui disegn\u00f2 almeno sei serie di caratteri tondi, contraddistinti da grande eleganza e armonia, che rappresentavano un perfezionamento rispetto a quelli di Nicolas Jenson. Tra essi quelli utilizzati per il \"De Aetna\" di Pietro Bembo (finito di stampare nel febbraio 1496) e per la \"Hypnerotomachia Poliphili\" (1499), che sono considerati tra gli esempi pi\u00f9 significativi dell'arte tipografica rinascimentale. Per Manuzio, Griffo disegn\u00f2 anche (a partire dal 1495) quattro serie di caratteri greci (utilizzati, tra le altre, in edizioni di opere di Aristotele e di Sofocle) e una di caratteri ebraici.\nQualche anno pi\u00f9 tardi Griffo disegn\u00f2 il primo corsivo. Questa volta non si tratt\u00f2 di un carattere, bens\u00ec di uno stile tipografico: Griffo riusc\u00ec ad imitare un tipo di scrittura, la scrittura corsiva, usata dalla cancelleria papale e dagli umanisti dell'epoca. Tale calligrafia \u00e8 contraddistinta da una lieve inclinazione verso destra.\nLe prime parole in corsivo della storia dell'editoria (\"iesus\" e \"iesu dolce iesu amore\") comparvero in un'edizione delle \"Epistole\" di Caterina da Siena stampata da Aldo nel settembre 1500; lo stile fu poi utilizzato in un'aldina in-ottavo dell'opera omnia di Virgilio nell'aprile 1501, che \u00e8 il primo libro al mondo stampato interamente in corsivo. Nello stesso anno Aldo Manuzio, desideroso di assicurarsi i vantaggi commerciali che l'innovazione prometteva, ottenne dal governo veneziano un privilegio, in pratica l'utilizzo esclusivo del corsivo. L'anno successivo il privilegio fu esteso all'uso di tutti i caratteri disegnati dal Griffo. Questo forse contribu\u00ec al deteriorarsi dei rapporti tra i due, visto che Griffo non traeva alcun beneficio economico dai privilegi concessi a Manuzio. Griffo lasci\u00f2 Venezia alla fine del 1502. Nei dieci-dodici anni di collaborazione con Manuzio, Griffo realizz\u00f2 dodici serie di caratteri in tre diverse lingue (latino, greco ed ebraico).\nNegli anni successivi Griffo fu al servizio di Gershom Soncino (attivo a Fano tra il 1502 e il 1507), di Ottaviano Petrucci e Bernardino Stagnino (1511-1513), e di Filippo Giunti (1513-1515). Poi rientr\u00f2 a Bologna, dove intraprese l'attivit\u00e0 di stampatore in proprio, pubblicando nel 1516-17 sei edizioni di classici italiani e latini in volumi di piccolo formato: il \"Canzoniere\" e i \"Trionfi\" di Petrarca, l'\"Arcadia\" di Sannazzaro, gli \"Asolani\" del Bembo, il \"Labirinto d'amore\" di Boccaccio, le \"Epistolae familiares\" di Cicerone e i \"Dictorum et factorum memorabilium\" di Valerio Massimo. Per essi utilizz\u00f2 un nuovo stile di corsivo, diverso da quelli utilizzati in precedenza. Negli anni successivi lo stile del tipografo bolognese divenne noto in tutta Europa come \"italique\", \"italic\", \"italico\" (tranne che in Spagna, dove fu chiamato \"letra grifa\").\nGriffo mor\u00ec probabilmente sul patibolo, giustiziato per l'omicidio del genero che egli aveva colpito a morte con una spranga di ferro (o con un punzone incompiuto) durante un alterco insorto dentro l'abitazione bolognese in cui vivevano entrambi. Dopo l'anno 1518 non vi sono pi\u00f9 notizie su di lui.\nEredit\u00e0 culturale.\nI volumi realizzati dal Griffo negli anni 1516-17 sono conservati nella Biblioteca dell'Archiginnasio di Bologna.\nNessuno dei punzoni e delle matrici prodotti da Griffo \u00e8 sopravvissuto fino a oggi.\nLa tesi di Antonio Panizzi secondo cui Griffo era da identificare con Francesco Raibolini detto \"il Francia\", orefice, cesellatore e pittore, \u00e8 stata confutata dal bibliografo Giacomo Maria Manzoni.\nMolti disegnatori nei secoli successivi trassero ispirazione dai caratteri disegnati da Griffo. Tra i tipi di carattere odierni la cui creazione \u00e8 stata ispirata da Francesco Griffo vi sono: ."}
{"id": "2323441", "revid": "110157", "url": "https://it.wikipedia.org/wiki?curid=2323441", "title": "Coral Fang", "text": "Coral Fang \u00e8 un album discografico del gruppo musicale statunitense The Distillers, pubblicato nel 2003 dalla Sire Records.\nIl disco.\nIl disco, il terzo ed ultimo album registrato dalla band prima dello scioglimento, venne pubblicato con tre diverse copertine. Quella originale, raffigurante una donna nuda crocifissa dal cui fianco sgorga un imponente fiotto di sangue, fu considerata troppo esplicita da larga parte dei rivenditori. In seguito al rifiuto di questi ultimi a distribuire il cd, fu deciso seconda copertina, raffigurante vari animali. La terza copertina, realizzata per la versione limitata su vinile, riprende la copertina originale, ma raffigura una donna vera e non disegnata.\nIl brano \"Hall of Mirrors\" \u00e8 stato incluso nella raccolta \"Kerrang! Best of 2003\", della omonima rivista. Altri pezzi sono stati utilizzati come colonna sonora di vari videogiochi: \"Drain the Blood\" \u00e8 stata utilizzata in \"Gran Turismo 4\" ed \u00e8 scaricabile per la serie \"Rock Band\"; \"Beat Your Heart Out\" \u00e8 parte della colonna sonora di \"Tony Hawk's Underground 2\" e \"Spider-Man 2\"; \"Dismantle Me\" \u00e8 infine utilizzata in \"MTX Mototrax\"."}
{"id": "2323445", "revid": "1543377", "url": "https://it.wikipedia.org/wiki?curid=2323445", "title": "Francisco de Qui\u00f1\u00f3nez", "text": "Biografia.\nQuando divenne governatore del Cile, Qui\u00f1\u00f3nez era un soldato veterano. Serv\u00ec, nel 1559, nel Tercio spagnolo che oper\u00f2 in Italia. Si imbarc\u00f2 con lo squadrone del vicer\u00e9 di Napoli in una campagna contro i pirati turchi, e nella battaglia di Gerba del 1560 che si rivel\u00f2 un disastro per gli spagnoli, con due navi affondate. Qui\u00f1\u00f3nez fu uno dei 5000 prigionieri catturati ad Istanbul e venduti come schiavi. Furono poi liberati tramite il pagamento di un riscatto, ed egli continu\u00f2 a fare il soldato in Italia e nelle Fiandre. Al ritorno in Spagna, Qui\u00f1\u00f3nez spos\u00f2 Grimanesa de Mogrovejo, sorella dell'inquisitore di Granada, in seguito canonizzato col nome di san Turibio de Mogrovejo. Quando questo monaco fu promosso ad arcivescovo di Lima, Qui\u00f1\u00f3nez and\u00f2 in Per\u00f9, nel 1580, come parte della sua scorta. Grazie alla protezione dell'arcivescovo, Qui\u00f1\u00f3nez divenne presto Maestro de Campo e generale di cavalleria. Nel 1582 il vicer\u00e9 del Per\u00f9, Martin Enr\u00edquez de Almansa, lo nomin\u00f2 comandante della flotta del tesoro che salp\u00f2 dal Per\u00f9 verso Panama, per poi essere rediretto in Spagna. In seguito fu anche corregidor di Lima, posizione che gli valse un certo prestigio come persecutore di ladri e vagabondi.\nQui\u00f1\u00f3nez fu nominato Governatore Reale del Cile dal vicer\u00e9 del Per\u00f9, Luis de Velasco, dopo che questi venne a conoscenza della morte di Mart\u00edn Garc\u00eda \u00d3\u00f1ez de Loyola per mano del toqui Mapuche Pelantaro, nel disastro di Curalaba. Giunto in Cile prese il posto dell'avvocato Pedro de Viscarra, che aveva amministrato ad interim la colonia. Comand\u00f2 gli spagnoli durante i primi difficili mesi della rivolta Mapuche del 1598. Nel 1599, nonostante i suoi sforzi, i Mapuche distrussero i forte di Chivicura e Jesus de Huenuraqu\u00ed a Catirai e nelle citt\u00e0 di Santa Cruz de Coya, Santa Mar\u00eda la Blanca de Valdivia, San Andr\u00e9s de Los Infantes e San Bartolom\u00e9 de Chill\u00e1n y Gamboa. Nel 1600 Qui\u00f1\u00f3nez riusc\u00ec a ricostruire il forte di Chill\u00e1n."}
{"id": "2323446", "revid": "287204", "url": "https://it.wikipedia.org/wiki?curid=2323446", "title": "Francisco de Quinonez", "text": ""}
{"id": "2323456", "revid": "599013", "url": "https://it.wikipedia.org/wiki?curid=2323456", "title": "Las Vegas Film Critics Society Award per il miglior film in lingua straniera", "text": "Il Las Vegas Film Critics Society Award per il miglior film in lingua straniera o straniero \u00e8 una categoria di premi assegnata da Las Vegas Film Critics Society, per il miglior film in lingua straniera dell'anno.\nVincitori.\nI vincitori sono indicati in grassetto."}
{"id": "2323457", "revid": "261173", "url": "https://it.wikipedia.org/wiki?curid=2323457", "title": "Lingua veneziana", "text": ""}
{"id": "2323461", "revid": "20768", "url": "https://it.wikipedia.org/wiki?curid=2323461", "title": "Maria De Angelis", "text": ""}
{"id": "2323464", "revid": "349054", "url": "https://it.wikipedia.org/wiki?curid=2323464", "title": "Campionati del mondo di mountain bike 2009", "text": "I Campionati del mondo di mountain bike 2009 (ing. \"2009 UCI Mountain Bike &amp; Trials World Championships\"), ventesima edizione della competizione, furono disputati a Canberra, in Australia, tra il 1\u00b0 ed il 6 settembre 2009.\nSi svolsero per la seconda volta in Australia, dopo Cairns 1996, e per la terza volta in Oceania, considerando anche Rotorua 2006, in Nuova Zelanda.\nEventi.\nSi gareggi\u00f2 in tre discipline della mountain bike, cross country, downhill e four-cross, e nel trial (20 e 26 pollici). Tutte le gare si tennero sul Monte Stromlo.\nMedagliere.\n\"Medagliere finale\""}
{"id": "2323466", "revid": "118810964", "url": "https://it.wikipedia.org/wiki?curid=2323466", "title": "Strada del vino dei Colli Euganei", "text": "La strada del Vino Colli Euganei si estende all'interno dell'area naturalistica del parco regionale dei Colli Euganei ed \u00e8 nata con l'idea di creare una \"strada\" che colleghi le aziende agricole e gli agriturismi, le cantine, i bed &amp; breakfast, i ristoranti e le trattorie della zona dei Colli Euganei che hanno aderito al progetto.\nLe aziende che appartengono alla strada del Vino garantiscono un accurato rispetto delle norme produttive ed alti livelli di qualit\u00e0. Aderiscono alla strada del vino anche la provincia di Padova, il Parco regionale dei Colli Euganei, il Consorzio tutela vini DOC Colli Euganei, i comuni di Vo', Torreglia, Rovolon e Galzignano Terme e l'Associazione provinciale pubblici esercizi.\nSede.\nLa sede dell'associazione si trova a Vo' Euganeo, presso il Consorzio Volontario per la Tutela dei Vini Colli Euganei, in piazzetta Martiri 10.\nEventi e manifestazioni.\nCaccia al tesoro.\nLa \"caccia al tesoro\" \u00e8 una manifestazione legata alla strada che si svolge a cadenza annuale nel mese di aprile/maggio. Consiste in una caccia al tesoro per i Colli Euganei. I percorsi si snodano sulle strade, percorsi ciclabili e sentieri dei colli e i partecipanti visitano alcune attrattive turistiche dell'area e le strutture turistiche associate alla Strada del vino Colli Euganei. Le squadre sono composte da un minimo di due persone a un massimo di dieci. Ogni concorrente pu\u00f2 essere iscritto in una sola squadra. Ogni squadra pu\u00f2 scegliere di partecipare ad uno dei tre percorsi: auto o moto, bicicletta o piedi. Il ritrovo \u00e8 presso Villa Bassi ad Abano Terme\nSettimana del vino.\nLa \"settimana del vino\" \u00e8 una manifestazione con cadenza annuale che si tiene nel mese di maggio. Durante la Settimana del vino, le cantine associate con la Strada del vino dei Colli Euganei sono eccezionalmente aperte al pubblico e con visite guidate alla scoperta dei sapori della provincia di Padova e con eventi ed incontri a tema.\nGolosa Bike.\n\"Golosabike\" \u00e8 una manifestazione che unisce i Colli Euganei con la tradizione agricola e culturale del territorio. Nel corso di un giro in bicicletta, vengono presentati i prodotti tipici pi\u00f9 significativi del territorio euganeo come il vino, l'olio, gli insaccati e le ricette tradizionali salate e dolci. La manifestazione ha cadenza annuale e viene organizzata nel mese di maggio/giugno."}
{"id": "2323474", "revid": "287204", "url": "https://it.wikipedia.org/wiki?curid=2323474", "title": "Basilica minore del Santissimo Rosario", "text": "La basilica minore del Santissimo Rosario (nota anche come \"chiesa matrice\" o \"duomo\") \u00e8 un luogo di culto cattolico situato a Francavilla Fontana, comune italiano della provincia di Brindisi in Puglia. \u00c8 la pi\u00f9 grande chiesa della diocesi di Oria, di cui fa parte e presenta la pi\u00f9 alta cupola del Salento, con un diametro di 13 metri.\nL'edificio attuale \u00e8 il frutto della ricostruzione avvenuta nel 1743, dopo che un terremoto aveva distrutto gran parte della chiesa costruita nel XIV secolo su volere di Filippo I d'Angi\u00f2.\nStoria.\nLa prima costruzione.\nL'origine della Chiesa, secondo la tradizione, \u00e8 legata al ritrovamento, vicino ad una fonte nei pressi del Casale di San Salvatore, di un'icona bizantina raffigurante l'immagine della Madonna, avvenuto il 14 settembre 1310 da parte del principe di Taranto Filippo I d'Angi\u00f2.. Subito dopo la scoperta della sacra immagine, il principe ordin\u00f2 che intorno a quel luogo si costruisse una chiesa nella quale sarebbe stata conservata l'icona.\nTuttavia, tra i vari storici locali che parlano dell'origine della chiesa, Cesare Teofilato afferm\u00f2 che gi\u00e0 intorno al 1300 vi era in quel luogo una chiesa dedicata a Santa Maria di Francavilla, che doveva essere di rito greco e con funzione parrocchiale distinta dalle altre parrocchie del territorio. Sosteneva inoltre che i riti battesimali avvenivano in modo immersivo, come attestato dal fonte per il battesimo dei fanciulli collocato nell'atrio del Castello Imperiali.\nVerso il 1510 la chiesa fu allargata e a quei tempi la porta maggiore si trovava tra le attuali nicchie di San Lorenzo e di San Giuseppe e si protendeva fino all'altare di Sant'Anna, dove, circondata da un cancello, si conservava il muro sul quale si trovava il dipinto. Solo nel 1552 Domenico di Brindisi e Stefano Salinaro ottennero l'incarico di costruire una cappella che ospitasse l'icona mariana, ornata con varie sculture e chiusa da una cancellata in ferro.\nAltri miglioramenti furono fatti nel 1560 e cos\u00ec il nuovo edificio fu consacrato il 24 febbraio 1572 da monsignor Figuerroa, vescovo di Brindisi e di Oria.\nNel 1613 fu costruita una nuova cappella dove inserire l'icona, che fino ad allora era stata su un altare di legno, cinto da cancelli in ferro; altri miglioramenti furono praticati nel 1615.\nLa ricostruzione dopo il terremoto.\nIl terremoto del 1743 danneggi\u00f2 gravemente la struttura, e cos\u00ec, anzich\u00e9 ripararla si prefer\u00ec ricostruirla. Alle spese per la sua ricostruzione partecip\u00f2 l'intera popolazione: dal principe, che offr\u00ec pi\u00f9 della met\u00e0 della somma occorrente, all'Universit\u00e0 (gli ufficiali rinunciarono al loro stipendio), al Capitolo della collegiata, al popolo con le sue elemosine.\nPer risolvere i problemi riguardanti la costruzione della chiesa, fu nominata un'apposita commissione, che sovrintese ai lavori, durati dal 1743 al 1759, e che, con l'aiuto dell'architetto Mauro Manieri e del principe Michele Imperiali, scelse, tra tutti quelli presentati, un progetto venuto da Roma.Il cantiere fu diretto per un anno da Mauro Manieri e, dopo la sua morte, da fra' Benedetto delle Scuole Pie e da Giuseppe di Lauro di Manduria.\nIl 15 agosto 1743 Michele Imperiali e sua moglie posarono la prima pietra della nuova chiesa madre. Come gesto simbolico, nel mattone fu incastrata una cassetta di piombo contenente una moneta raffigurante Benedetto XII, una medaglia della Madonna della Fontana ed un vaso d'olio.\nNel 1759 la nuova chiesa, pur non essendo del tutto completata, fu inaugurata (lo testimonia anche una lapide posta sulla parete destra del presbiterio).\nNel 1764 il Capitolo present\u00f2 all'Universit\u00e0 la richiesta del materiale avanzato dalla costruzione della chiesa per utilizzarlo in una nuova sacrestia e per il campanile. Nonostante il consenso dell'Universit\u00e0, i progetti non furono realizzati in tempo breve: dal 1778 al 1784 fu costruita la sacrestia, mentre il campanile fu iniziato solo nel 1791 (a spese dell'Universit\u00e0, non del Capitolo), seguendo il progetto originale del Manieri, e non fu mai completato, se non in anni recenti, nella parte terminale.\nUna volta terminato l'edificio, sorse una lite tra il Capitolo e l'Universit\u00e0 perch\u00e9 entrambi rivendicavano lo \"ius patronatus\". Nel 1792, a seguito di una riunione tra l'allora vescovo di Oria, il sindaco e i deputati del Capitolo, l'Universit\u00e0 decise di provvedere solo ai bisogni materiali, rinunciando ai problemi spirituali.\nNel 1842 la chiesa fu riconfermata Collegiata.\nNel 1864, a causa di un altro terremoto che ne aveva danneggiato il lato sinistro, la chiesa ebbe bisogno di un'opera di consolidamento consistente nella costruzione di cinque barbacani, due agli archi delle cappelle del Battistero e dell'Addolorata ed uno all'estremit\u00e0 del cappellone del Santissimo Sacramento.\nPer alcuni anni la chiesa \u00e8 stata in fase di restauro conservativo completo (cupola, facciata, esterni ed interni). I lavori sono poi terminati nel 2012.\nL'8 aprile 2012 la chiesa \u00e8 stata proclamata Basilica minore grazie alla preziosa collaborazione di Vincenzo Pisanello, vescovo della diocesi di Oria, su benevolenza di Papa Benedetto XVI. E innalzata ufficialmente il giorno 7 ottobre 2012, proprio in occasione della festa della Madonna del Rosario titolare della Basilica, in una celebrazione presieduta dal vescovo di Oria.\nNello stesso anno, mese di settembre sono state aggiunte delle modifiche all'esterno e all'interno della Basilica: l'ambone in marmo e gli stemmi pontifici e Diocesano. Dal 26 ottobre 2020 la Basilica \u00e8 stata chiusa per il prosieguo dei lavori interni, pi\u00f9 precisamente l'interno della cupola, con una modifica dell'impianto elettrico al suo interno e un notevole restauro al suo interno , e il restauro del transetto della maestosa Chiesa.\nIl 16 maggio 2021 con una Celebrazione Eucaristica presieduta dal Vescovo Diocesano \u00e8 stata riaperta al culto\nDescrizione.\nLa chiesa angioina.\nSull'aspetto della chiesa angioina vi sono delle discordanze: secondo la carta geografica della citt\u00e0 risalente al 1643 e disegnata dallo scultore Carlo Francesco Centonze di Francavilla, l'edificio aveva l'aspetto di una chiesa romanica; secondo invece la carta geografica dell'abate Giovan Battista Pacichelli (contenuta nell'opera \"Il Regno di Napoli in prospettiva\") la chiesa aveva una severa ed elegante architettura gotica.\nLa facciata, nonostante i vari restauri subiti nel corso degli anni, conservava ancora un grande rosone sovrastante la porta d'ingresso, le bifore dei muri laterali ed il campanile torreggiante, che terminava con quattro cuspidi slanciate. L'antica chiesa, risalente al periodo 1310-20, aveva inizialmente nove altari, quattro a destra e quattro a sinistra rispetto all'altare maggiore, dedicato alla Madonna della Fontana, dietro al quale si trovava la grotta, cinta di grate di ferro, dove fu collocato l'affresco bizantino scoperto dal principe di Taranto. Le cappelle laterali, secondo gli antichi documenti, erano, partendo da destra: quella del Venerabile, in cui era posto un tabernacolo del Santissimo Sacramento in cristallo, di San Pietro Apostolo, di San Cataldo, e della Santa Croce di Gerusalemme, in cui si venerava una grande reliquia che racchiudeva un frammento della croce di Cristo. Da sinistra, invece, si trovavano l'altare di Sant'Antonio Abate, quello di San Francesco da Paola, della Madonna delle Grazie e di Sant'Andrea.\nLa chiesa settecentesca.\nArchitettura esterna.\nSotto alcuni aspetti la struttura della facciata \u00e8 simile alle chiese del Ges\u00f9 e di Sant'Ignazio, entrambe situate a Roma. Il movimento delle lesene, abbinate con capitelli corinzi, crea un effetto \"plastico-pittorico\", conferendo alla facciata un andamento ondulatorio. In generale, il disegno della facciata mostra numerose affinit\u00e0 con i vari progetti eseguiti da Vignola, Borromini e Barigioni, rendendola pi\u00f9 simile alle chiese barocche romane rispetto alle chiese dei centri vicini, influenzate invece in maniera pi\u00f9 netta dal barocco leccese.\nAll'interno si accede tramite tre porte: le due laterali, sovrastate da timpani mistilinei, hanno una linea semplice, orlata da tondini, alle quali sono congiunti con una voluta arricciata. Il portale centrale ha una struttura pi\u00f9 complessa e ricca di elementi ornamentali: \u00e8 racchiuso da semipilastri incorporati alla parete, ornati con foglie d'acanto. La fronte dei pilastri \u00e8 occupata da delicati encarpi che proseguono anche sulle pareti laterali e sulla sezione della trabeazione. Queste sorreggono cornici listate e aggettanti, sulle quali si adagiano due grandi volute, che a loro volta sostengono due putti, disposti obliquamente in modo da sottolineare il movimento delle volute. Nella lunetta, ricavata da un timpano spezzato, sulla cui parte centrale poggia uno scudo raffigurante lo stemma civico, si inserisce, pure, in un groviglio di elementi decorativi, l'immagine della Madonna della Fontana.\nQuesta concentrazione di elementi contribuisce a dare maggiore slancio verticale al corpo centrale.\nTermina l'ordine inferiore una trabeazione vuota, che si conclude con una cornice aggettante, ornata da dentellatura, che con il motivo a greca accentua le spartizioni orizzontali senza sacrificare quelle verticali.\nSu un basamento, che riprende simmetricamente l'ordine inferiore, si imposta quello superiore, ripartito in tre campi dalle solite lesene ornate da capitelli compositi di richiamo borrominiano.\nAi lati estremi, poste su basamenti accanto alle volute che uniscono i due ordini, ci sono le statue degli apostoli Pietro e Paolo. Sulla facciata \u00e8 presente, inoltre, un'altra trabeazione che delimita il secondo ordine e che ospita un cartiglio sul quale spicca il motto:\nTutta la facciata, per il suo continuo richiamo ai canoni culturali romani, segner\u00e0 un momento decisivo nella svolta della tradizione architettonica salentina, influenzando in modo evidente le cattedrali di Oria e Martina Franca.\nLa cupola.\nLa cupola \u00e8 la pi\u00f9 alta del Salento, e termina con una lanterna slanciata. \u00c8 rivestita all'esterno con mattonelle policrome di maiolica, riprendendo la tecnica decorativa napoletana. A base circolare, \u00e8 posta su un alto tamburo scandito da doppie lesene, dove si affacciano otto finestroni.\nAll'interno del tamburo motivi decorativi accentuano le linee architettoniche. Nel 2006 ha subito un restauro conservativo e di consolidamento statico.\nArchitettura interna.\nLa chiesa ha un impianto centrale a cupola, a tre navate e con una pianta a croce greca prolungata nell'abside.\nQuesto modello strutturale \u00e8 da considerarsi un esempio raro nelle chiese salentine del Seicento e Settecento, quasi tutte impostate a croce latina.\nQuattro grossi piloni, costituiti da paraste appaiate, alleggeriscono la massa, delimitano le cappelle laterali della navata centrale e sostengono archi e pennacchi che impostano la cupola. La stessa disposizione dei pilastri, arcati a tutto sesto, isolando le cappelle nelle navate laterali, evidenzia l'apparato centrale.\nLe due cappelle laterali, poste dopo l'entrata e dedicate a San Giuseppe e alle Anime Purganti (quella di destra) e a San Rocco (quella di sinistra), sono allargate con zone ad abside, nelle quali sono disposti rispettivamente l'altare di San Giuseppe e il fonte battesimale, realizzato nel 1864.\nLe cappelle di Sant'Anna (trasferita dal Castello nel 1910) e dell'Addolorata hanno la stessa forma delle precedenti e terminano con l'ingresso alle cappelle della Madonna della Fontana e del Santissimo Sacramento, alzate di tre gradini rispetto alle navate laterali. Hanno pianta rettangolare con l'altare scostato dalla parete, sulla quale, nella cappella della Fontana, \u00e8 stata inserita l'antica icona della Vergine con il Bambino.\nL'altare della Madonna fu commissionato nel 1773 al maestro marmorario napoletano Domenico Tucci (gi\u00e0 artefice nel 1771 del prospetto di marmo nel cappellone di San Cataldo) al quale era stato offerto un compenso di 1140 ducati.\nIl modello dell'altare sia in marmo che in materiali meno pregiati sar\u00e0 riproposto in molte altre chiese.\nL'altare maggiore (decorato ai lati da due angeli con cornucopia), invece, assieme alla balaustra in marmo, proviene dalla vecchia chiesa di San Francesco d'Assisi, posta sul luogo dove oggi si erge la chiesa dedicata a Sant'Alfonso Maria de' Liguori. Dietro l'altare sono posti il coro ligneo e l'organo, quest'ultimo collocato su un soppalco retto da colonne e risalente al XX secolo.\nLa sala capitolare.\nNella sala capitolare \u00e8 posto un altro coro in legno. Sempre in questa sala, inoltre, vi \u00e8 un pregevole armadio, sempre in legno, intarsiato negli stalli, realizzato assieme al bancone posto al centro della sala dall'ebanista Giuseppe Formosi. L'armadio \u00e8 decorato sulla cimasa da cinque ovaletti dipinti nel 1796 dalla pittrice Forleo-Brayda, raffiguranti il \"Battesimo di Cristo\", la \"Decollazione di San Giacomo Maggiore\", l\"'Apostolo Pietro liberato dal carcere\", il \"Cuore di Ges\u00f9\" ed il \"Ritrovamento di Maria Santissima della Fontana\".\nAl di sopra dell'armadio sono posti quadri raffiguranti i Sette Sacramenti, la grande tela della Madonna del Rosario (di Domenico Carella), i ritratti del cardinale Giuseppe Renato Imperiali, del nipote cardinale Francesco Spinelli, di San Carlo Borromeo e due ovali di Sant'Irene e dell'Immacolata.\nNell'antisacrestia, invece, \u00e8 posta un'altra pregevole tela raffigurante la Madonna del Rosario, di autore ignoto.\nDecorazioni interne.\nLa decorazione interna della nuova chiesa fu eseguita utilizzando stucchi, cartigli srotolati da angeli, volute arricciate, successivamente appesantiti da colorature e dorature per una distorta accezione del gusto barocco.\nPi\u00f9 modesto \u00e8 il contributo della decorazione pittorica, affidata a Domenico Carella, Ludovico Delli Guanti, artisti di cultura solimenesca ed alla pittrice Francesca Forleo-Brayda.\nPer quanto riguarda i dipinti, quelli della vecchia chiesa erano stati gravemente danneggiati e, al contrario di altri oggetti, non si pot\u00e9 reinserirli agli altari; sono comunque presenti numerose tele, statue e oggetti d'arte in prevalenza d'epoca barocca. Sulla porta principale, nella controfacciata, vi \u00e8 \"La caduta del fulmine\", tela di Ludovico Delli Guanti, che ricorda l'avvenimento del 28 marzo 1779, ritenuto miracoloso perch\u00e9 durante una polemica, sfociata in pesanti ingiurie, scoppiata all'interno della chiesa nel corso di un'assise amministrativa, un fulmine uccise Angelo Candita, uno tra quelli che pi\u00f9 avevano usato toni offensivi e ingiuriosi nel luogo sacro.\nNella cappella di San Giuseppe, sull'altare, vi \u00e8 la tela delle Anime del Purgatorio e nell'abside quella della Sacra Famiglia, entrambe opere di Domenico Carella. Vi \u00e8 inoltre una statua in cartapesta, opera di Vincenzo Zingaropoli, raffigurante il santo a cui \u00e8 stata dedicata la cappella, ed una raffigurante San Lorenzo, quest'ultima veniva portata in processione dal capitolo, la sera del 9 agosto, nella Chiesa rurale di San Lorenzo, oggi ampliata nei dintorni e divenuta Parrocchia di un grandissimo quartiere, che porta proprio il nome del Santo. \nNel transetto, sempre sul lato destro, sull'altare dedicato a San Giovanni, vi \u00e8 la tela della \"Vergine Maria con San Giovanni Battista e San Lorenzo martire\" (anch'essa di Domenico Carella). Superata la zona del transetto, vi sono l'altare e la tela dedicati entrambi a Sant'Anna, in passato appartenente al Castello Imperiale. Prima di accedere a questo altare, si pu\u00f2 ammirare una splendida e recente statua di San Pio da Pietrelcina e un armadio contenente una splendida statua dell'Immacolata, opera di Armando Morrone. \nSulla parete sinistra sono poste le tele raffiguranti il ritrovamento dell'icona bizantina ed il rinverdimento degli ulivi, un altro miracolo avvenuto il 24 gennaio 1458 quando, dopo un'abbondante nevicata che aveva danneggiato irrimediabilmente gli ulivi intorno alla citt\u00e0, la Madonna fece s\u00ec che questi rinverdissero e producessero abbondanti olive. Il 24 gennaio infatti, vengono celebrate moltissime Celebrazioni, la cui ultima, la pi\u00f9 Solenne, celebrata dal Vescovo Diocesano e concelebrata dal clero cittadino. Sotto questa tela, in una vetrina a muro, \u00e8 posta la statua in legno della Madonna della Fontana, scultura napoletana. \nA sinistra dell'altare vi \u00e8 un quadro raffigurante la statua in legno della Madonna della Fontana; sulle pareti laterali, inoltre, vi sono due grandi tele del Carella: la \"Consegna delle chiavi\" e la \"Battaglia di Lepanto \".\nDietro il presbiterio, in un armadio chiuso si trova una splendida statua in cartapesta della Madonna di Pompei, non visibile durante l'anno purtroppo, ma esposta dal 29 aprile al 8 maggio in occasione della Novena in suo onore e della Festa. \nIl pulpito \u00e8 interamente in legno riccamente intarsiato e addossato al pilastro; dietro di esso \u00e8 collocato l'armadio con la statua dell'Immacolata, opera di Armando Morrone. \nNel cappellone del Santissimo Sacramento, rispettivamente sulla parete di fondo e su quella di destra, vi sono le tele dell\"'Ultima cena\" e \"Melchisedech\", attribuite entrambe al Carella.. Dietro questo altare \u00e8 collocata la sede della Venerabile Confraternita del SS.mo Sacramento, la pi\u00f9 antica della citt\u00e0 e della Diocesi. \nNella cappella dell'Addolorata, invece, sull'altare, si trova la tela della \"Deposizione\"; in due nicchie che si fronteggiano prima del transetto sono collocate le statue della Desolata, portata in processione la mattina del Venerd\u00ec Santo di anno dispari, e della Madonna del Rosario, statua su trespolo, molto antica. .Sull'altare del transetto vi \u00e8 un'altra grande tela, sempre attribuita al Carella, raffigurante Sant'Oronzo e San Carlo. Adiacente a questo altare \u00e8 collocata, all'interno di un armadio una splendida statua del Sacro Cuore di Ges\u00f9. \nPrima della cappella di San Rocco, in due armadi, vi sono le statue in cartapesta di San Gioacchino e di San Rocco, quest'ultima opera del celebre Pietro Paolo Pinca, e sull'altare a muro della cappella \u00e8 posta la tela raffigurante San Rocco; nell'abside che prolunga la cappella vi \u00e8 il fonte battesimale in marmo, risalente al 1867 e una splendida statua in legno del Cristo Crocifisso, donata recentemente da uno scultore francavillese, risalente al 1867.\nDi fattura rinascimentale \u00e8 invece la corona della Madonna della Fontana, elaborata da un orafo locale e datata al 1529, conservata in Basilica, e non visibile. Viene donata dal sindaco durante le Celebrazioni Solenni del 24 Gennaio e del 14 settembre \n, celebrazioni della Madonna della Fontana .\nCamminando lungo la navata centrale, sul pavimento si trova il simbolo della Basilica, benedetto il 24 gennaio 2019, durante il Pontificale della Festa della Madonna della Fontana. A sinistra, sempre sulla navata centrale, prima di accedere al presbiterio, \u00e8 collocata in una nicchia rialzata la statua della Madonna della Pace.\nLa parrocchia.\nCon 5.200 abitanti la parrocchia della Madonna del Santissimo Rosario \u00e8 la terza pi\u00f9 grande nel territorio francavillese. Dalla sua fondazione, per secoli, \u00e8 stata l'unica chiesa parrocchiale (a parte la filiale di Sant'Eligio). Tutte le altre parrocchie cittadine sono state istituite nel XX secolo."}
{"id": "2323475", "revid": "767487", "url": "https://it.wikipedia.org/wiki?curid=2323475", "title": "Sing Sing Death House", "text": "Sing Sing Death House \u00e8 il secondo album studio dei The Distillers, edito nel 2002 sotto Epitaph Records."}
{"id": "2323477", "revid": "77761", "url": "https://it.wikipedia.org/wiki?curid=2323477", "title": "Francesco da Bologna", "text": ""}
{"id": "2323483", "revid": "330183", "url": "https://it.wikipedia.org/wiki?curid=2323483", "title": "Canapo", "text": ""}
{"id": "2323487", "revid": "1318658", "url": "https://it.wikipedia.org/wiki?curid=2323487", "title": "Chiesa di San Francesco d'Assisi", "text": ""}
{"id": "2323490", "revid": "287204", "url": "https://it.wikipedia.org/wiki?curid=2323490", "title": "Vampires Will Never Hurt You", "text": "Vampires Will Never Hurt You \u00e8 il primo singolo del gruppo musicale My Chemical Romance, estratto dal loro primo album \"I Brought You My Bullets, You Brought Me Your Love\" e pubblicato nel 2002.\nIl brano.\nIl significato del testo della canzone \u00e8 stata spiegata con la band come una metaforica critica alla societ\u00e0. I \"vampiri\" rappresentano gli avidi e ambiziosi esseri umani. Gerard Way ha detto che ha usato i vampiri come una metafora per le persone che vogliono utilizzare gli altri per il proprio guadagno.\nVideo musicale.\nIl videoclip diretto da Mark Debiak vede i My Chemical Romance ermeticamente imballati in una stanza dove si svolgono la canzone in poco colore. Nel video, si pu\u00f2 vedere Frank Iero con i dreadlocks e Ray Toro, con i capelli corti rispetto al presente, dove ha i capelli pi\u00f9 folti e lunghi. Anche se il video \u00e8 stato mostrato alla pubblicazione per mostrare i My Chemical Romance del primo album (come risulta dalla registrazione di circolazione), \u00e8 stato ufficialmente pubblicato solo quando l'album \"I Brought You My Bullets, You Brought Me Your Love\" \u00e8 stato nuovamente pubblicato nel 2005 . La nuova release ha incluso questo video musicale, cos\u00ec come il singolo precedente."}
{"id": "2323497", "revid": "767487", "url": "https://it.wikipedia.org/wiki?curid=2323497", "title": "La morte in vacanza (film)", "text": "La morte in vacanza (\"Death Takes a Holiday\") \u00e8 un film del 1934 diretto da Mitchell Leisen e ispirato all'omonimo dramma di Alberto Casella, che narra delle leggende sulla sua villa estiva \u2013 villa Josephine, soprannominata la \"villa maledetta\" \u2013 a Rocchetta Cairo.\nAccolto calorosamente all'epoca dell'uscita, il successo commerciale e di critica ottenuto spinse negli anni immediatamente successivi all'adattamento del film per il teatro e trasmissioni radiofoniche.\nTrama.\nDopo alcuni anni passati vanamente nel chiedersi perch\u00e9 mai le persone la temono, la Morte decide di personificarsi in un uomo cos\u00ec da conoscere il loro mondo e assopire le domande sulla vita che da tanto tempo la opprimono.\nGli eventi, per\u00f2, stravolgono i suoi piani e si innamora della giovane e attraente Grazia, che conoscendo il suo segreto dimostra di non aver paura per l'amore che li unisce. Alla morte ormai umana, viene presentato il Duca Lambert, padre di Grazia, che una volta saputa l'identit\u00e0 dell'uomo lo implora di ritornare nella sua forma se davvero tiene al rapporto con la figlia.\nNel frattempo la Morte si scorda completamente le sue funzioni in veste umana e il ciclo vitale corre senza fermarsi, bloccando le morti in tutto il mondo, e l'uomo si tormenta alla domanda di tornare a rimanere solo nell'eternit\u00e0 lasciando il mondo di sentimenti e, soprattutto, Grazia.\nRifacimenti.\nNel 1971 gli Universal Studios comprarono i diritti cinematografici del film con l'intenzione di realizzare rifacimenti nell'immediato:"}
{"id": "2323498", "revid": "23281821", "url": "https://it.wikipedia.org/wiki?curid=2323498", "title": "Analogica", "text": ""}
{"id": "2323499", "revid": "23281861", "url": "https://it.wikipedia.org/wiki?curid=2323499", "title": "Formato fotografico", "text": ""}
{"id": "2323500", "revid": "1781168", "url": "https://it.wikipedia.org/wiki?curid=2323500", "title": "Francesco Ardissone", "text": "Biografia.\nAllievo all'Universit\u00e0 di Genova di Giuseppe De Notaris, insigne studioso delle Crittogame, dopo la laurea fu professore di storia naturale al collegio Guido Nolfi di Fano. Si interess\u00f2 soprattutto all'algologia e fu attratto soprattutto dallo studio della flora marina di Acireale. Nel 1870 si stabil\u00ec a Milano dove il 17 aprile 1871 ottenne la cattedra di Botanica alla Regia scuola superiore di agricoltura, un istituto universitario che permetteva una laurea triennale in Scienze agrarie, e la direzione scientifica e amministrativa dell'annesso Orto botanico di Brera. Nel 1874 inizi\u00f2 la pubblicazione delle \"Floridee Italiche\". Nel 1877 Ardissone divenne presidente della Societ\u00e0 crittogamologica italiana e diede inizio alla pubblicazione della II serie dell'\"Erbario crittogamico italiano\" e nel 1883 della \"Phycologia mediterranea\". Queste opere vennero apprezzate ovunque e premiate dall'Accademia delle scienze francese.\nIl 16 gennaio 1881 divenne socio dell'Accademia delle scienze di Torino.\nDal 1897 al 1899 Ardissone fu direttore della Regia scuola superiore di agricoltura."}
{"id": "2323501", "revid": "52953", "url": "https://it.wikipedia.org/wiki?curid=2323501", "title": "Periegeta", "text": "Il perieg\u00e8ta (dal greco antico \u03c0\u03b5\u03c1\u03b9\u03b7\u03b3\u03b7\u03c4\u03ae\u03c2, sostantivo derivato da \u03c0\u03b5\u03c1\u03b9\u03b7\u03b3\u03ad\u03bf\u03bc\u03b1\u03b9, \u00abcondurre intorno\u00bb) presso gli antichi greci era la persona incaricata di guidare i forestieri nella visita di templi e monumenti.\nLa parola \u00e8 stata poi usata come epiteto e per indicare l'autore di una \"perieg\u00e8si\" (dal greco ), cio\u00e8 quel filone storiografico, soprattutto di epoca ellenistica, che intorno a un itinerario geografico raccoglie notizie storiche su popoli, persone e localit\u00e0, verificate, per quanto possibile, dall'esperienza diretta.\nLetteratura periegetica.\nIniziatore del genere letterario pu\u00f2 essere considerato lo storiografo e geografo greco Ecateo di Mileto , di cui rimangono pochi frammenti ma che ebbe una grande importanza per la tradizione storiografica e geografica successiva. Ma l'esempio di Ecateo fu seguito da notevoli altri autori tra cui il pi\u00f9 noto \u00e8 Pausania, con la sua \"Periegesi della Grecia\" () \nAltri autori periegetici furono Polemone di Atene, di epoca ellenistica (II secolo a.C.) e Dionigi il Periegeta, di et\u00e0 adrianea, la cui opera, molto popolare, fu in seguito tradotta in latino da Avieno . Si pu\u00f2 considerare comprensiva di una sezione di periegesi le \"Mirabilia\" del XII secolo , come la Mirabilia Urbis Romae di Benedetto canonico di San Pietro \nNon \u00e8 considerata periegetica la \"Geografia\" di Strabone, per alcuni versi accostabile al genere ."}
{"id": "2323506", "revid": "287204", "url": "https://it.wikipedia.org/wiki?curid=2323506", "title": "Profronde van Drenthe", "text": ""}
{"id": "2323507", "revid": "1573940", "url": "https://it.wikipedia.org/wiki?curid=2323507", "title": "Dino Ziglio", "text": "Biografia.\nCommercialista e politico della Democrazia Cristiana, \u00e8 stato assessore supplente nella giunta del comune di Trento di Tullio Odorizzi, dopo le elezioni del 18 gennaio 1948. In seguito alle dimissioni di Odorizzi, per candidarsi alle elezioni regionali, Ziglio il 19 ottobre 1948 \u00e8 stato eletto sindaco, carica che ha ricoperto fino al 13 giugno 1951. \nNel 1949 \u00e8 stato socio fondatore del Rotary Club Trento. Dal 1952 al 1976 \u00e8 stato presidente della Cassa di risparmio di Trento e Rovereto (Caritro). Nel 1960 fece acquistare all'Istituto la \"Venere che scherza con due colombe\" di Francesco Hayez, di propriet\u00e0 marchesa Lorenza Crispolti Parisi, per evitare che l'opera lasciasse Trento."}
{"id": "2323510", "revid": "287204", "url": "https://it.wikipedia.org/wiki?curid=2323510", "title": "Hamilton (Ohio)", "text": "Hamilton \u00e8 una citt\u00e0 degli Stati Uniti d'America, capoluogo della contea di Butler, nello Stato dell'Ohio.\n\u00c8 situata nel sud-ovest dello Stato, vicina alle aree metropolitane di Cincinnati e Dayton."}
{"id": "2323511", "revid": "287204", "url": "https://it.wikipedia.org/wiki?curid=2323511", "title": "Itacare", "text": ""}
{"id": "2323521", "revid": "767487", "url": "https://it.wikipedia.org/wiki?curid=2323521", "title": "The Wolves of Kromer", "text": "The Wolves of Kromer (la cui traduzione letterale \u00e8 \"I lupi di Kromer\") \u00e8 un film del 1998 diretto da Will Gould.\nProdotto nel Regno Unito, il film, a tematica LGBT, usc\u00ec al cinema per la prima volta in Germania l'8 marzo 2001; in Italia invece non \u00e8 mai stato trasmesso in sala. \u00c8 distribuito in DVD in lingua originale sottotitolato in italiano.\nBoy George racconta, in chiave fiabesca, una storia di intolleranza e passione.\nTrama.\nGabriel e Seth sono due bellissimi lupi dalle fattezze umane: vivono felicemente nel branco e si amano. Quest'idillio \u00e8 interrotto dall'insorgere dei fanatici religiosi del villaggio di Kromer."}
{"id": "2323523", "revid": "118652428", "url": "https://it.wikipedia.org/wiki?curid=2323523", "title": "El-Hiba", "text": "El-Hiba (alternativo: el-Hibeh; Arabo \u0627\u0644\u062d\u064a\u0628\u0629) \u00e8 nome moderno della antica citt\u00e0 egizia di \"Taiu-djayet\"\nt-A-i-i-w-DA-i-i-t:niwt\nt3yw d3yt\nfacente parte del 18\u00ba distretto dell'Alto Egitto, conosciuta anche con il nome di Tendjoi, e attualmente inserita nel governatorato di Beni Suef.\nLa citt\u00e0, il cui nome originale significa \"i loro muri\" in riferimento alla massiccia cerchia muraria che la circondava fu nota in epoca copta come \"Teudjo\" e durante il periodo greco e romano come Ankyronpolis.\nNel periodo di tempo tra la fine della XX dinastia e la XXII dinastia el-Hiba fu una citt\u00e0 di frontiera che segnava la divisione tra l'Egitto controllato da sovrani regnanti da Tanis e le regioni governate dal clero tebano di Amon attraverso la figura del Primo Profeta. A tale periodo risalgono le mura che trasformarono la citt\u00e0 in una fortezza. Sui mattoni usati per la costruzione sono stati rilevati i nomi di Primi Profeti Herihor, Pinedjem I e Menkheperra.\nNel corso della XXII dinastia Sheshonq I costru\u00ec un tempio dedicato ad Amon sulle cui pareti venne incisa la lista delle citt\u00e0 conquistate durante la \"prima campagna di vittorie\" in Palestina. La decorazione del tempio venne poi completata dal figlio, Osorkon I."}
{"id": "2323525", "revid": "79227", "url": "https://it.wikipedia.org/wiki?curid=2323525", "title": "O'Donoghue's Pub", "text": "L\u2019O'Donoghue's Pub \u00e8 uno storico Irish pub di Dublino, situato nei pressi di St. Stephen's Green. Lo stabile fu costruito nel 1789 e ospitava inizialmente una drogheria; nel 1934 \u00e8 stato poi acquistato dalla famiglia O'Donoghue e definitivamente trasformato in pub.\nL'O'Donoghue's \u00e8 celebre al livello internazionale per aver ospitato e lanciato alcuni tra i pi\u00f9 importanti interpreti della musica irlandese tradizionale; qui, nei primi anni sessanta si conobbero e iniziarono a suonare insieme i membri dei Dubliners. Molti altri importanti musicisti, tra i quali Christy Moore, The Fureys, Seamus Ennis, Joe Heaney e Phil Lynott, hanno suonato all'O'Donoghue's e le loro fotografie sono esposte all'interno del pub."}
{"id": "2323526", "revid": "729019", "url": "https://it.wikipedia.org/wiki?curid=2323526", "title": "Elyria (Ohio)", "text": "Elyria \u00e8 una citt\u00e0 degli Stati Uniti d'America, nella Contea di Lorain, nello Stato dell'Ohio.\n\u00c8 situata nel nord-est dello Stato, presso il fiume Black River, immediatamente a sud di Lorain."}
{"id": "2323527", "revid": "709565", "url": "https://it.wikipedia.org/wiki?curid=2323527", "title": "Bruno Radicioni", "text": "Biografia.\nFrequent\u00f2 la locale Scuola d'Arte di Fano (PU), dedicandosi poi inizialmente all'attivit\u00e0 di ceramista a Pesaro, presso le \"Ceramiche Artistiche Ferruccio Mengaroni\" lavorando assieme ad altri ceramisti italiani.\nDal 1953 al 1962 \u00e8 stato in Canada e Stati Uniti d'America soggiornando in particolare a Toronto, Montr\u00e9al e New York, dove ha partecipato a mostre collettive internazionali e nazionali. Ha anche allestito personali, a Toronto e in altre citt\u00e0 canadesi e nello stesso periodo gli \u00e8 stato commissionato, dall'Alitalia, un grande pannello da porre all'interno dell'aeroporto internazionale di Montreal. Tornato in Italia, ha preso parte a mostre collettive e personali in diverse citt\u00e0 italiane ed estere, quali Roma, Parigi, Mosca, New York, Ingolstadt, Milano, Brescia, Venezia, Rimini, Ravenna, Pesaro, Fano, ed altre ancora. La sua mostra personale di pittura in Urbino nel 1972, nella casa-museo di Raffaello Sanzio, ha avuto particolare rilievo. Significativa e celebrativa, per consacrare Bruno Radicioni \u00e8 stata la mostra presso la chiesa di San Domenico in Urbino degli inizi anni novanta. Qui si cristallizzarono definitivamente le sue figure calve quale stile inconfondibile. Denominate \"Figure nel Tempo\", esse erano come inserite in un secondo Rinascimento pittorico, nella massima espressione del figurativo quale elemento essenziale ed indispensabile per comprendere il valore simbolico delle figure di Bruno Radicioni. Egli conta collezionisti in Italia ed in tutto il mondo. Ha realizzato illustrazioni e litografie con vasta diffusione anche su riviste internazionali."}
{"id": "2323535", "revid": "1632387", "url": "https://it.wikipedia.org/wiki?curid=2323535", "title": "MoonShell", "text": "MoonShell \u00e8 un riproduttore multimediale homebrew per Nintendo DS e PSP. Si tratta di uno dei pi\u00f9 famosi software amatoriali dedicati alla console della Nintendo.\nIl lettore supporta file video DPG, MP3 / Ogg / MOD / CPS / MDX (no PCM) / GBS / HES / NSF / XM / MIDI / WMA / bassa velocit\u00e0 di bit audio AAC / immagini non-progressive JPEG / BMP / GIF / PNG, e file di testo.\nMoonShell riproduce video a 20fps e video widescreen a 24fps, con un suono stereo (sample rate 32,768\u00a0kHz) nel formato apposito DPG formato da MPEG1 e MPEG2.\nSono utilizzati entrambi gli schermi della console, quello inferiore consente la selezione di file e di controllo tramite touch screen.\nPer aggiungere nuove funzionalit\u00e0, basta inserire i plug-in nella cartella appropriata.\nAl fine di un corretto funzionamento i plug-in pi\u00f9 importanti sono distribuiti con il software.\nMoonShell \u00e8 incluso come lettore multimediale di default nelle flashcard N-Card, R4 DS, EDGE, CycloDS, AceKard, i-cheat XTRA e M3 DS Simply."}
{"id": "2323536", "revid": "767487", "url": "https://it.wikipedia.org/wiki?curid=2323536", "title": "Milorg (album)", "text": "Milorg \u00e8 il quarto album in studio della black metal band norvegese Vreid.\nIl disco prende il nome dal gruppo della resistenza norvegese Milorg nella Seconda guerra mondiale. Le canzoni si riferiscono all'invasione tedesca in Norvegia durante l'Operazione Weser\u00fcbung."}
{"id": "2323537", "revid": "767487", "url": "https://it.wikipedia.org/wiki?curid=2323537", "title": "Busdriver", "text": "Biografia.\nBusdriver conobbe l'hip hop fin dall'infanzia, dal momento che suo padre Ralph Farquhar era stato sceneggiatore di uno dei primi film sulla cultura hip hop, \"Krush Groove\". Farquhar inizi\u00f2 a rappare a 9 anni e a 13 aveva gi\u00e0 pubblicato il suo primo album, con la band 4/29 A 15 anni frequentava concerti al Good Life Cafe. Un frequentatore di questi concerti gli avrebbe poi fatto conoscere alcuni artisti underground, ci\u00f2 lo port\u00f2 ad apparire come ospite in almeno 20 singoli. Il primo di questi fu registrato nel 1995 con Chillin Villain Empire.\nBusdriver pubblic\u00f2 il suo primo album, \"Memoirs of the Elephant Man\", nel 2001, seguito nel 2002 da \"This Machine Kills Fashion Tips\" e \"Temporary Forever\". Nel 2003 l'artista collabor\u00f2 con Radioinactive e Daedelus nell'EP sperimentale \"The Weather\". Le sue pubblicazioni pi\u00f9 recenti sono \"Cosmic Cleavage\" del 2004 (prodotto da Daddy Kev) e \"Fear of a Black Tangent\" del 2005. In seguito \u00e8 apparso nell'album degli Islands \"Return to the Sea\", nella traccia \"Where There's A Will There's A Whalebone\".\nHa ottenuto un piccolo successo commerciale quando \"Imaginary Places\" da \"Temporary Forever\", \u00e8 apparso in \"Tony Hawk's Underground\" nel 2003. Il suo ultimo album, \"Jhelli Beam\", \u00e8 stato pubblicato su Epitaph Records nel 2009."}
{"id": "2323539", "revid": "287204", "url": "https://it.wikipedia.org/wiki?curid=2323539", "title": "Kettering (Ohio)", "text": "Kettering \u00e8 una citt\u00e0 degli Stati Uniti d'America, nella contea di Montgomery, nello Stato dell'Ohio.\n\u00c8 il pi\u00f9 grande sobborgo di Dayton, fondata sul sito della preesistente township di Van Buren nel 1955 e dedicata al grande inventore Charles F. Kettering."}
{"id": "2323542", "revid": "1782831", "url": "https://it.wikipedia.org/wiki?curid=2323542", "title": "Ospiti inattesi (Buffy l'ammazzavampiri)", "text": "Ospiti Inattesi \u00e8 un volume di fumetti dedicati al personaggio di Buffy Summers, la Cacciatrice di vampiri protagonista dell'omonimo telefilm.\nQuesto volume raccoglie i fumetti dal 4 al 7 della serie regolare, tutti scritti da Andi Watson (con il contributo di Dan Brereton per la storia \"La Nuova Ragazza del Quartiere\") in collaborazione con Hector Gomez (disegni), Sandu Florea (inchiostratore) e Guy Major (colorista). Pubblicati in Italia gi\u00e0 nel 2000 dalla casa editrice Play Press Publishing nella collana a cadenza mensile che stava dedicando al mondo della Cacciatrice (collana interrotta proprio dopo la pubblicazione di questi episodi), i fumetti hanno visto di nuovo la luce nel 2007 raccolti direttamente nei paperback che la casa editrice Free Books sta stampando in lingua italiana.\nLe storie racchiuse in questo volume sono tutte ambientate durante la terza stagione, in particolare nel periodo natalizio, ma non trovano continuit\u00e0 negli episodi televisivi e presentano addirittura alcune anacronicit\u00e0 con quanto stabilito dal telefilm.\nEpisodi.\nBianco Natale.\nBuffy elimina un vampiro ma danneggia un'autovettura. Per risarcire i danni, deve cercarsi un lavoro che le permetta anche di poter comprare i regali per l'imminente Natale ed un vestito per il ballo. Incontrate le resistenze di Giles, che non vuole permetterle di trascurare la sua missione di Cacciatrice, trova comunque un impiego nel fast food del centro commerciale di Sunnydale. Il proprietario del locale \u00e8 un uomo misterioso che sembra interessarsi solo del frigorifero, all'interno del quale cerca di rievocare alcuni demoni. Buffy non se ne cura e, terminato il lavoro, si reca nella pista di pattinaggio in compagnia di Angel dove per\u00f2 vengono attaccati da un demone che spara proiettili di ghiaccio. Dopo averlo facilmente eliminato gettandolo nel forno della pizzeria, Buffy \u00e8 costretta a mettere al corrente Giles dell'accaduto e ad informare gli amici del suo lavoro, verso i quali prova imbarazzo a causa del cappellino ridicolo e dell'uniforme. La sera della vigilia di Natale, Buffy finisce tardi il suo turno di lavoro e indossa il vestito per il ballo direttamente al fast food dopodich\u00e9 si ricorda di aver visto il proprietario dirigersi come sempre al frigorifero alcune ore prima ed entra per controllare. All'interno vi trova, oltre all'uomo, un enorme demone di ghiaccio appena evocato che si scaglia contro Buffy. La Scooby Gang, passata a prendere Buffy per portarla al ballo, corre in suo aiuto gettando della benzina addosso al demone mentre la Cacciatrice annulla l'incantesimo. Il demone cos\u00ec scompare lasciando tutti i ragazzi con i vestiti troppo malconci per potersi recare al ballo.\nFelice Anno Nuovo.\nNei giorni successivi al Natale, Oz deve affrontare la sua licantropia ed una sera sfugge al controllo di Willow. Buffy \u00e8 costretta ad intervenire usando le maniere forti contro il musicista e questo provoca il risentimento nei suoi confronti da parte dell'amica. La biblioteca di Giles viene nel frattempo messa sottosopra da qualcuno che sta cercando libri di stregoneria. Mentre il gruppo sta indagando su quale possa essere l'interesse del misterioso visitatore, fa irruzione nella sala anche un cane infernale che per\u00f2 viene messo in fuga da un colpo di balestra scagliato da Cordelia. Nonostante i battibecchi fra Willow e Buffy, le ricerche incrociate di computer e libri portano ad un caso vecchio di secoli in cui due innamorati vengono mandati al rogo perch\u00e9 accusati di stregoneria da un amico dei due geloso della loro felicit\u00e0. Costui, di nome Nathaniel, si ripresenta la sera seguente in biblioteca ma trova questa volta tutto il gruppo ad attenderlo: colto sul fatto fugge inseguito da Buffy mentre il resto della Scooby Gang \u00e8 bloccato dalla nuova apparizione del cane infernale. Nathaniel viene bloccato da Buffy e racconta alla Cacciatrice di come l'amico, prima di morire, gli abbia scagliato contro la maledizione di essere perseguitato dal proprio cane, tramutato in una sorta di Cerbero. Willow trova l'incantesimo per spezzare la maledizione ma viene attaccata dal cane e salvata in extremis da Buffy, con cui ripristina l'amicizia. Tutto finisce per il meglio proprio quando scatta l'ora di festeggiare l'anno nuovo.\nLa Nuova Ragazza del Quartiere - Capitolo 1.\nUna nuova ragazza di nome Cynthia, giunta da poche settimane, propone a Buffy, Willow e Cordelia di organizzare un pigiama-party riservato a sole donne con grande disappunto di Xander. Prima di recarsi alla festa, Buffy sta facendo il giro di ronda in compagnia di Angel quando vedono proprio Cyntha circondata da un gruppo di vampiri. In breve gli aggressori vengono eliminati o messi in fuga, dopodich\u00e9 le due ragazze raggiungono Willow e Cordelia al pigiama-party. Credendo si tratti del fattorino passato a consegnare le pizze, Buffy apre la porta e poi si gira di spalle cercando la mancia senza accorgersi che il fattorino \u00e8 in realt\u00e0 un vampiro e non \u00e8 solo.\nLa Nuova Ragazza del Quartiere - Capitolo 2.\nBuffy non si lascia sorprendere dall'incursione dei vampiri ed inizia ad eliminarli sistematicamente uno per uno mentre fa capolino da una stanza anche Xander, che si era autoinvitato al pigiama-party senza permesso. La Cacciatrice gli dice di mettere al sicuro le altre ragazze e, mentre il resto della Scooby Gang accompagnato da Cynthia porta tutti in salvo, Angel interviene a dar man forte a Buffy ed a spiegarle che questi vampiri sono nuovi della citt\u00e0 e che usano sempre la tattica dell'invito al pigiama-party della loro complice (Cynthia) per mietere nuove vittime. Proprio in quell'istante, Cynthia rivela la sua vera identit\u00e0 di demone ed assale Willow e Xander. Mentre Buffy ed Angel corrono in loro aiuto la piscina della casa di Willow viene risucchiata dalla Bocca dell'Inferno emersa per reclamare ci\u00f2 che le appartiene: Cynthia viene risucchiata nella voragine mentre Buffy ed Angel riescono a salvare i due amici."}
{"id": "2323544", "revid": "15756", "url": "https://it.wikipedia.org/wiki?curid=2323544", "title": "Ladysmith", "text": "Ladysmith \u00e8 una citt\u00e0 del Sudafrica, nella provincia del KwaZulu-Natal. Si trova a circa 180\u00a0km a nord-ovest di Durban ed a circa 320\u00a0km a sud-est di Johannesburg. La citt\u00e0 fu costruita nel 1850 lungo la rotta commerciale che da Port Natal sull'Oceano Indiano portava alle miniere d'oro del Transvaal. Durante la seconda guerra boera il territorio di Ladysmith fu teatro di importanti battaglie di cui la citt\u00e0 conserva i ricordi attraverso numerosi musei e memoriali. Oggi Ladysmith \u00e8 un importante nodo ferroviario e di smistamento. L'economia si basa principalmente sulla commercializzazione e distribuzione di prodotti agricoli. Sono presenti industrie di trasformazione dei prodotti alimentari e miniere di estrazione del carbone.\nGeografia fisica.\nLadysmith si trova nel nord-ovest della provincia del KwaZulu-Natal, a circa 1000 metri di altitudine, sulla riva sinistra del fiume Klip detto \"fiume di pietra\", (affluente del Tugela), sulle pendici orientali dei monti dei Draghi (Drakensberg).\nLa citt\u00e0 \u00e8 collegata da due importanti Strade nazionali: la N3 che la collega a sud con il porto di Durban e a nord-ovest con Johannesburg, e la N11 che si dirama dalla N3 e la collega a Ermelo a nord. A circa 45\u00a0km dalla citt\u00e0 lungo la N3 verso Johannesburg, si trova il passo di Van Reenen sui monti Drakensberg che segna il confine con la provincia del Free State.\nLa citt\u00e0 \u00e8 stata costruita praticamente nell'alveo alluvionale del fiume Klip, questa decisione, se al tempo della fondazione poteva fornire il vantaggio di offrire una certa protezione contro le trib\u00f9 native, presenta per\u00f2 il problema di esporre fortemente la citt\u00e0 nei confronti delle esondazioni del fiume. Un tentativo di controllo delle inondazioni \u00e8 stato fatto con la costruzione della diga di Windsor nel 1949. Purtroppo, la diga si \u00e8 rapidamente insabbiata a causa del limo del fiume che ha portato la sua capacit\u00e0 di stoccaggio a circa il 5%, rendendola di fatto inutile contro le alluvioni. Per risolvere il problema \u00e8 stato quindi necessario costruire una nuova diga, pi\u00f9 a valle della precedente, posta a circa 4\u00a0km da Ladysmith. La diga, completata nel 1997, \u00e8 stata chiamata inizialmente Mount Pleasant, e poi rinominata Qedusizi, da una parola zulu che significa \"fine della sofferenza\".\nA 25 chilometri a sud-ovest da Ladysmith si trova la Riserva Naturale di Spioenkop che \u00e8 uno dei pi\u00f9 popolari \"santuari\" della fauna selvatica in Sudafrica dove si possono incontrare animali come il rinoceronte, la giraffa e la zebra.\nStoria.\nLa citt\u00e0 fu fondata nel 1847, da un gruppo di Voortrekker che avevano acquistato il terreno dal re Zulu Mpande, sul quale subito dopo fondarono una repubblica indipendente chiamata la Repubblica di Fiume Klip.\nPoco tempo dopo il governo britannico intervenne e annesse lo stesso anno la repubblica ed il 20 giugno del 1850 vi instaur\u00f2 un distretto amministrativo chiamato Klip River District nominando la citt\u00e0 Windsor.\nL'11 ottobre 1850 il nome venne cambiato in Ladysmith in onore di Juana Maria de los Dolores de Leon Smith, moglie spagnola di Sir Harry Smith, Governatore della Colonia del Capo e alto commissario in Sudafrica dal 1847 al 1852.\nDurante la Seconda Guerra Boera Ladysmith divenne il centro delle operazioni britanniche per la difesa del Natal dalle truppe boere. Il 2 novembre 1899, dopo la sconfitta subita dalle truppe britanniche nella Battaglia di Ladysmith, i Boeri cinsero d'assedio la citt\u00e0. L'assedio si protrasse per 118 giorni, ma la citt\u00e0 bench\u00e9 stremata e priva di viveri non si arrese. IL 28 febbraio 1900, grazie all'intervento ripetuto delle truppe britanniche comandate dal generale Sir Redvers Buller, l'assedio venne rotto e la citt\u00e0 liberata.\nMonumenti e luoghi d'interesse.\nQui il 23 e 24 gennaio 1900 \u00e8 stata combattuta un'importante battaglia della seconda guerra boera che si \u00e8 conclusa con la sconfitta delle truppe britanniche. Vi si trovano alcuni memoriali eretti in ricordo dei soldati dei vari battablioni periti nello scontro.\nLa riserva occupa un'area di circa 6.000 ettari intorno al bacino artificiale creato dalla diga sul fiume Tugela. All'interno della riserva si trova anche il sito storico della collina di Spion Kop ove fu combattuta la battaglia fra britannici e boeri per la conquista di Ladysmith. Le specie animali presenti nella risarva sono molte; principalmente vi si trovano: rinoceronte bianco, giraffe, zebre, gnu e una vasta variet\u00e0 di antilopi."}
{"id": "2323561", "revid": "474175", "url": "https://it.wikipedia.org/wiki?curid=2323561", "title": "Giovanni Baleison", "text": "\u00c8 conosciuto per aver lavorato in Francia e in Italia, nel Piemonte e in Liguria.\n\u00c8 nato a Demonte, verso il 1463 e sarebbe morto dopo il 1492, forse nel 1500.\nHa lavorato con Giovanni Canavesio."}
{"id": "2323562", "revid": "767487", "url": "https://it.wikipedia.org/wiki?curid=2323562", "title": "Coffin Break", "text": "I Coffin Break sono stati una band hardcore punk di Seattle, Washington.\nStoria.\nLa band si form\u00f2 a Seattle alla fine degli anni '80, quando il movimento grunge iniziava la sua crescita, dimostrando subito forti influenze punk. Il gruppo pubblic\u00f2 i suoi primi due album e una raccolta con la C/Z Records. Dopo aver firmato con la Epitaph Records, la band pubblic\u00f2 altri due album nel 1991 e 1992 prima di sciogliersi nel 1993. I compositori erano il bassista Rob Skinner e il chitarrista Peter Litwin, e le pubblicazioni della band mostrano una forte differenza nello stile compositivo dei due. Kurt Cobain ha citato la band come una delle sue preferite."}
{"id": "2323566", "revid": "287204", "url": "https://it.wikipedia.org/wiki?curid=2323566", "title": "Tour di Luca Carboni", "text": "Questa pagina contiene tutti i tour del cantante italiano Luca Carboni.\n\"Luca Carboni Tour 1984\".\nLuca Carboni Tour 1984 \u00e8 la prima tourn\u00e9e, partita da Mondello il 1\u00ba agosto 1984 e terminata a Borgo a Buggiano il 9 dicembre 1984.\nSegue l'uscita dell'album \"...intanto Dustin Hoffman non sbaglia un film\".\n\"Luca Carboni Tour 1985\".\nLuca Carboni Tour 1985 \u00e8 la seconda tourn\u00e9e, partita da Prato il 4 luglio 1985 e terminata a Bologna il 1\u00ba ottobre 1985.\nSegue l'uscita dell'album \"Forever\".\n\"Luca Carboni Tour 1986\".\nLuca Carboni Tour 1986 \u00e8 la terza tourn\u00e9e, partita da Nard\u00f2 il 25 gennaio 1986 e terminata a Toronto il 12 ottobre 1986.\nSegue l'uscita dell'album \"Forever\".\n\"Luca Carboni Tour 1987-1988\".\nLuca Carboni Tour 1987-1988 \u00e8 la quarta tourn\u00e9e, partita da Alatri il 28 giugno 1987 e terminata a Torino il 26 settembre 1988.\nSegue l'uscita dell'album \"Luca Carboni\".\nIn una delle date del Tour 1988 interpreta insieme a Gianni Morandi il brano \"Gli autobus di notte\".\n\"Persone silenziose Tour 1990\".\nPersone silenziose Tour 1990 \u00e8 la quinta tourn\u00e9e, partita da Ancona il 14 marzo 1990 e terminata a Caraglio il 14 settembre 1990.\nSegue l'uscita dell'album \"Persone silenziose\".\n\"Ci vuole un fisico bestiale Tour 1992\".\nCi vuole un fisico bestiale Tour 1992 \u00e8 la sesta tourn\u00e9e, partita da Arezzo il 30 marzo 1992 e terminata a Bologna il 14 agosto 1992.\nL'apertura della tourn\u00e9e \u00e8 affidata ai Tiromancino.\nSegue l'uscita dell'album \"Carboni\".\nDurante 3 date del Tour a Bologna, Verona e Parma vengono registrati alcuni brani e inseriti nell'album \"Diario Carboni\"; durante 3 date del Tour (due a Bologna e una a Salerno) viene registrata la VHS \"Diario Carboni\"; durante 2 date del Tour a Bologna viene registrato da Ambrogio Lo Giudice il videoclip live del brano \"La mia citt\u00e0\".\n\"Carboni-Jovanotti in concerto 1992\".\nCarboni-Jovanotti in concerto 1992 \u00e8 la settima tourn\u00e9e insieme a Jovanotti, partita da Pieve di Cento il 25 novembre 1992 e terminata a Napoli il 4 dicembre 1992.\nDurante un concerto Luca interpreta il brano \"La leva calcistica della classe '68\" di Francesco De Gregori nell'anniversario della sua pubblicazione.\nI concerti del Tour vengono chiusi con il brano \"Splendida giornata\" di Vasco Rossi.\nSegue l'uscita dell'album \"Carboni\".\n\"Ci vuole un fisico bestiale Tour 1993 Europa\".\nCi vuole un fisico bestiale Tour 1993 Europa \u00e8 l'ottava tourn\u00e9e, partita da Zurigo il 18 maggio 1993 e terminata a Francoforte il 26 maggio 1993.\nL'apertura della tourn\u00e9e \u00e8 affidata ai Tiromancino.\nSegue l'uscita dell'album \"Carboni\".\n\"Diario Carboni Tour 1993\".\nDiario Carboni Tour 1993 \u00e8 la nona tourn\u00e9e, partita da Bologna il 31 ottobre 1993 e terminata a Roma il 27 novembre 1993.\nSegue l'uscita dell'album \"Diario Carboni\".\n\"Diario Carboni Tour 1994 Europeo\".\nDiario Carboni Tour 1994 Europeo \u00e8 la decima tourn\u00e9e, partita da Lucerna il 10 giugno 1994 e terminata a Nyon il 24 luglio 1994.\nIn alcuni concerti partecipano Eros Ramazzotti e Jovanotti.\nSegue l'uscita dell'album \"Diario Carboni\".\n\"Mondo Tour 1996\".\nMondo Tour Tour 1996 \u00e8 l'undicesima tourn\u00e9e, partita da Villorba il 7 febbraio 1996 e terminata a Roma il 30 novembre 1996.\nDurante il Tour, Luca Carboni duetta \"virtualmente\" con il deejay Alessio Bertallot, che interpreta su maxi schermo, l'extra-terrestre del brano \"Ex T.Blu\"\nSegue l'uscita dell'album \"MONDO world welt monde\".\n\"Carovana Tour 1998-1999\".\nCarovana Tour 1998-1999 \u00e8 la dodicesima tourn\u00e9e, partita da Assisi il 6 settembre 1998 e terminata a Monaco di Baviera il 9 ottobre 1999. \u00c8 presente la \"OFI Chamber Orchestra\".\nDurante il concerto del 9 settembre a Bologna, giorno della morte di Lucio Battisti, Luca Carboni gli dedica il brano \"Persone silenziose\".\nSegue l'uscita dell'album \"Carovana\" e \"Il tempo dell'amore\".\n\"Europe Live Tour 2000\".\nEurope Live Tour 2000 \u00e8 la tredicesima tourn\u00e9e, partita da Vienna il 20 febbraio 2000 e terminata a Saint Vincent il 27 agosto 2000.\nSegue l'uscita dell'album \"Il tempo dell'amore\".\n\"Lu*Ca Tour 2002\".\nLu*Ca Tour 2002 \u00e8 la quattordicesima tourn\u00e9e, partita da Cagli il 26 gennaio 2002 e terminata a Trieste l'11 ottobre 2002.\nL'apertura della tourn\u00e9e \u00e8 affidata a Pacifico.\nSegue l'uscita dell'album \"LU*CA\".\n\"Autoritratto Live Tour 2004\".\nAutoritratto Live Tour 2004 \u00e8 la quindicesima tourn\u00e9e, partita da Nova Gorica il 13 febbraio 2004 e terminata a Rombiolo il 29 settembre 2004.\nSegue l'uscita dell'album \"Live\".\n\"...le band si sciolgono Tour 2007\".\n...le band si sciolgono Tour 2007 \u00e8 la sedicesima tourn\u00e9e, partita da Concordia sulla Secchia il 14 febbraio 2007 e terminata a Pimonte il 1\u00ba ottobre 2007.\nL'apertura della tourn\u00e9e \u00e8 affidata a Rosario Di Bella.\nSegue l'uscita dell'album \"...le band si sciolgono\".\n\"Musiche ribelli Tour 2009\".\nMusiche ribelli Tour 2009 \u00e8 la diciassettesima tourn\u00e9e nei teatri, che \u00e8 partita da Bagnacavallo il 1\u00ba marzo 2009 e terminata a Apecchio il 4 ottobre 2009.\nSegue l'uscita dell'album \"Musiche ribelli\".\nDurante il concerto del 1\u00ba marzo 2009 di Bagnacavallo al \"Teatro Carlo Goldoni\" Luca Carboni ricorda Fabrizio De Andr\u00e9, dato che anche lui inizi\u00f2 il tour proprio da qui.\nClaudio Lolli ed Eugenio Finardi sono stati ospiti rispettivamente nella date di Bologna e Milano.\n\"Musiche ribelli Tour 2010\".\nMusiche ribelli Tour 2010 \u00e8 la diciottesima tourn\u00e9e, partita da Matino il 25 aprile 2010 e terminata a Basilea il 9 novembre 2010.\nSegue l'uscita dell'album \"Musiche ribelli\".\n\"Senza titolo Tour 2011-2012\".\nSenza titolo Tour 2011-2012 \u00e8 la diciannovesima tourn\u00e9e, che \u00e8 partita da Senigallia il 3 dicembre 2011 e terminata a Santa Flavia il 6 ottobre 2012.\nSegue l'uscita dell'album \"Senza titolo\".\nDurante il concerto del 16 dicembre a Bologna duetta con Cesare Cremonini nei brani \"Silvia lo sai\", \"Mondo\" e \"50 Special\".\n\"Luca Carboni Tour 2013\".\nLuca Carboni Tour 2013 \u00e8 la ventesima tourn\u00e9e, che \u00e8 partita da Paola il 2 maggio 2013 e terminata a Cerreto Laziale il 14 settembre 2013.\n\"Fisico &amp; politico Tour 2013-2014\".\nFisico &amp; politico Tour 2013-2014 \u00e8 la ventunesima tourn\u00e9e, che \u00e8 partita da Bologna il 20 dicembre 2013 e terminata l'11 ottobre 2014 a Pontresina.\nNella data speciale del 20 dicembre 2013 al \"PalaDozza\" di Bologna partecipano come ospiti Alberto Bertoli, Alice, Andrea Mingardi, Biagio Antonacci, Elisa, Gaetano Curreri, Gianni Morandi, Jovanotti, Riccardo Sinigallia, Ron, Samuele Bersani, Saturnino e Tiziano Ferro. Nella data del 5 febbraio 2014 a Roma partecipano come ospiti Alberto Bertoli che duetta in \"Eppure soffia\" e Biagio Antonacci che duetta in \"Primavera\". Nella data del 6 maggio 2014 a Firenze partecipano come ospiti Alberto Bertoli che duetta in \"Eppure soffia\", Ron in alcuni brani al pianoforte e Saturnino in alcuni brani al basso elettrico.\n\"Luca Carboni Tour estivo 2015\".\nLuca Carboni Tour estivo 2015 \u00e8 la ventiduesima tourn\u00e9e, che \u00e8 partita da San Cataldo il 10 maggio 2015 e terminata a Gricignano di Aversa il 1\u00ba settembre 2015.\n\"Pop-up Tour 2016\".\nPop-up Tour 2016 \u00e8 la ventitreesima tourn\u00e9e, che \u00e8 partita da Rimini il 31 dicembre 2015 e terminer\u00e0 a Bari il 16 dicembre 2016.\n\"Sputnik Tour 2018-2019\".\nSputnik Tour 2018-2019 \u00e8 la ventiquattresima tourn\u00e9e, che \u00e8 partita da Crema il 10 ottobre 2018 e terminata a Casoli il 9 ottobre 2019.\nLa prima parte si svolge all'interno dei club, la seconda nei teatri e la terza su spazi aperti come piazze.\nDuetta nel brano \"Prima di partire\" con Giorgio Poi nella data di Milano (26 maggio 2019) e con Effenberg nella data di San Potito Ultra (9 settembre 2019).\nNomination.\nCon lo \"Sputnik Tour 2018-2019\" Luca Carboni riceve a novembre 2019 una nomination ai \"Rockol Awards\" nella categoria \"Miglior artista Live italiano\"."}
{"id": "2323567", "revid": "287204", "url": "https://it.wikipedia.org/wiki?curid=2323567", "title": "Chokkejnyj Klub Lada Togliatti", "text": "Il Chokkejnyj Klub Lada Togliatti (rus.: \"\u0425\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u00ab\u041b\u0430\u0434\u0430\u00bb \u0422\u043e\u043b\u044c\u044f\u0442\u0442\u0438\"), normalmente indicato semplicemente come Lada Togliatti, \u00e8 una squadra di hockey su ghiaccio russa, con sede nella citt\u00e0 di Togliatti. Fu la prima squadra non moscovita a vincere il massimo titolo dell'hockey su ghiaccio sovietico e post-sovietico.\nStoria.\nFu fondata nel 1976 con il nome di Torpedo Togliatti dalla casa automobilistica sovietica VAZ ed ha preso la denominazione attuale di \"Lada\", che \u00e8 poi quella con cui vengono vendute le automobili VAZ, nel 1988, cos\u00ec come il club calcistico della VAZ, che da FC Torpedo Togliatti divenne FC Lada Togliatti.\nHa vinto per due volte il campionato di hockey della CSI (1993-1994 e 1995-1996) diventando cos\u00ec la prima squadra non moscovita a vincere il titolo del massimo campionato hockeystico russo. Nei campionati 1992-1993 e 1994-1995, dopo aver vinto ambedue le volte l'Eastern Conference, arriv\u00f2 invece al secondo posto battuta in finale playoff dalla Dinamo Mosca. Si classific\u00f2 seconda due volte anche nella Russian Superleague (il campionato russo creato successivamente al campionato di hockey della CSI), anche in questo caso dopo aver vinto l'Eastern Conference (nel campionato 1996-1997) e dopo essere giunta al secondo posto nella regular season nel campionato 2004-2005.\nDue anche i successi a livello europeo: nel 1997 si aggiudic\u00f2 l'ultima edizione della Coppa dei Campioni prima che questa venisse soppiantata definitivamente dalla European Champions Cup, mentre nel 2006 ha vinto la Continental Cup.\nIn seguito alla soppressione della Russian Superleague ha disputato la Kontinental Hockey League, fino all'espulsione nel 2010 dalla Lega per non aver ottemperato agli obblighi riguardanti la dimensione dello stadio. Dalla stagione successiva disputa quindi la VHL, la Lega di livello inferiore alla KHL. Nel 2014 dopo la costruzione della nuova Lada Arena la squadra fu riammessa nella KHL."}
{"id": "2323572", "revid": "63756", "url": "https://it.wikipedia.org/wiki?curid=2323572", "title": "Musil - Museo dell'Industria e del Lavoro di Brescia", "text": "Il musil - Museo dell'Industria e del Lavoro di Brescia intende rappresentare la storia e l'attualit\u00e0 dell'industria e del lavoro, intrecciando la documentazione relativa al territorio bresciano con l'orizzonte nazionale. Il museo comprende i seguenti poli territoriali:\nStoria e organizzazione.\nIl musil \u00e8 un progetto promosso inizialmente dalla Fondazione Luigi Micheletti, attraverso una lunga gestazione iniziata dagli anni Ottanta e perseguita con le prime collezioni all'inizio degli anni Novanta del Novecento.\nLa Fondazione musil, istituita il 21 giugno 2005, ha il compito di gestire unitariamente le 3 sedi museali esistenti e di coordinare le attivit\u00e0 per la realizzazione della sede centrale in Brescia citt\u00e0.\nL'atto costitutivo della Fondazione musil \u00e8 stato sottoscritto dai seguenti enti: Regione Lombardia, Provincia di Brescia, Comune di Brescia, Comunit\u00e0 Montana di Valle Camonica, Comune di Cedegolo, Comune di Rodengo Saiano, Universit\u00e0 degli Studi di Brescia, Fondazione Civilt\u00e0 Bresciana, A2A, Fondazione Luigi Micheletti.\nIl Museo dell\u2019energia idroelettrica (Valle Camonica).\nLa centrale di Cedegolo fu costruita nel 1909-1910 ed \u00e8 opera di Egidio Dabbeni, architetto bresciano di fama europea. Il percorso museografico del museo, inaugurato nel 2008, racconta il percorso dell'acqua, dal suo formarsi nell'atmosfera al suo precipitare sulla terra, sino all'arrivo nella centrale idroelettrica, dov'\u00e8 trasformata in elettricit\u00e0.\nRecenti interventi hanno consentito di dotare il museo di nuovi spazi espositivi con l\u2019allestimento della grande piattaforma sospesa nella ex sala macchine e al terzo piano dell\u2019edificio, mentre il recupero del vasto e suggestivo sotterraneo \u00e8 dedicato a una ricca programmazione di mostre temporanee ed eventi.\nNel 2015 il museo \u00e8 stato riconosciuto quale \"anchor point\" dell\u2019European Route of Industrial Heritage, la \u201cstrada\u201d europea che raccoglie i principali siti del patrimonio industriale continentale.\nIl Museo del ferro di San Bartolomeo (Brescia).\nIl Museo del ferro sorge a San Bartolomeo, un borgo suburbano inglobato nel comune di Brescia a fine XIX secolo. A partire dalla fine degli anni Ottanta del \u2018900, a opera della Fondazione Civilt\u00e0 Bresciana e, successivamente, del musil, sono stati recuperati l\u2019edificio e la canalizzazione esterna, assicurando inoltre il ripristino funzionale della fucina e della ruota del maglio.\nSi tratta di un luogo che restituisce il paesaggio urbano della Brescia di inizio Novecento, caratterizzato anche nell\u2019attuale centro storico da un intrico di canali, ruote e piccoli opifici.\nIl museo \u00e8 localizzato in un antico opificio dove era operativo un maglio (restaurato e funzionante) e un impianto in cui venivano molati i ferri prodotti nella vicina Valle Trompia.\nIl Magazzino visitabile di Rodengo Saiano.\nLa struttura \u00e8 stata inaugurata all'inizio di aprile del 2009 grazie a un intervento dell'arch. Schuwerk su un edificio industriale privo di qualit\u00e0 architettoniche. La facciata \u00e8 costituita da una grande scatola in acciaio e vetro dove \u00e8 esposta una selezione di grandi reperti.\nGran parte della collezione del musil \u00e8 esposta nell'ampio magazzino, dove i reperti sono accompagnati da materiale d'archivio e raggruppati per aree tematiche (comunicazione, meccanica, informatica, tessile etc.). Tra le collezioni pi\u00f9 significative si segnalano macchine, prodotti e semi-lavorati della Gamma Film, tra cui gli oltre duemila \"caroselli\" e i relativi rodovetri. Una parte del patrimonio \u00e8 esposta nella mostra permanente dedicata al cinema, che ricostruisce i cicli tecnologici tipici di uno stabilimento cinematografico novecentesco.\nI suggestivi spazi dell'edificio sono utilizzati per mostre ed eventi di vario tipo.\nLa sede centrale.\nLa sede centrale del musil \u00e8 prevista nella ex Metallurgica Tempini, una delle pi\u00f9 importanti industrie di Brescia. Il restauro proposto dall'architetto Klaus Schuwerk mira a conservare quanto pi\u00f9 possibile la struttura e l'atmosfera originarie, a partire dall'illuminazione naturale che caratterizzava la fabbrica.\nIl progetto prevede la riqualificazione di una larga parte del citato edificio industriale, per un\u2019area di circa 8.000 m2, e la sua riconversione in spazio museale valorizzando e reinterpretando le strutture esistenti al fine di fare dialogare questi spazi industriali storici con i volumi di nuova realizzazione.\nNella sede centrale sono previsti spazi per l'esposizione permanente e mostre temporanee, aree per convegni, eventi aziendali, attivit\u00e0 educative ed esperienziali rivolte a tutte le fasce di et\u00e0.\nAltre attivit\u00e0.\nOltre alle attivit\u00e0 svolte nelle singole sedi, il musil organizza varie iniziative, tra cui il \"Concorso Nazionale Roberto Gavioli\" e \"Museums in Short\".\nIl \"Concorso Nazionale \u201cRoberto Gavioli\u201d\"[1] \u00e8 un premio per documentari sul lavoro lanciato nel 2008. La Giuria, presieduta da Gian Piero Brunetta, \u00e8 composta da: Luca Bigazzi, Ren\u00e9 Capovin (segretario), Nino Dolfo, Ruggero Eugeni, Gian Luca Farinelli, Giacomo Gatti, Franco Piavoli, Pier Paolo Poggio, Sergio Toffetti, Flavio Vida, Rocco Vitale.\n\"Museums in Short\"[2] \u00e8 un premio lanciato dal musil nel 2012 rivolto a \"corti\" prodotti da musei europei. Il concorso mira a promuovere il ruolo dei musei quali soggetti attivi nella sperimentazione di nuovi linguaggi audiovisivi. Tra i vincitori si segnalano: Victoria and Albert Museum, Van Gogh Museum, Riverside Museum, Freud Museum."}
{"id": "2323574", "revid": "729019", "url": "https://it.wikipedia.org/wiki?curid=2323574", "title": "Kalinin K-15", "text": "Il Kalinin K-15 era un aereo sperimentale a propulsione a razzo progettato dall'ingegnere sovietico Konstantin Alekseevi\u010d Kalinin negli anni trenta e rimasto allo stadio progettuale.\nStoria.\nSviluppo.\nNegli anni trenta il gruppo di progettazione diretto da Kalinin ipotizz\u00f2 di sfruttare la forza di reazione come mezzo per imprimere la propulsione ad un velivolo. A scopo di ricerca vennero costruiti una serie di modelli in scala, i quali venne equipaggiati con un rudimentale motore endotermico basato sulle propriet\u00e0 di rapida combustione della polvere da sparo. I vari modelli che si succedettero vennero realizzati con varie configurazioni aerodinamiche, la pi\u00f9 efficace delle quali risult\u00f2 essere quella in cui era presente un'ala a delta pura priva di impennaggio posteriore.\nLa sperimentazione convinse Kalinin a disegnare un velivolo che potesse sfruttare tali caratteristiche ma la tecnologia a disposizione in quegli anni non consentiva ancora di concretizzare il progetto in un prototipo funzionante.\nIl K-15, questa la probabile designazione del modello, avrebbe dovuto avere una lunghezza di 10 m per un'apertura alare pari a 9,5 m.\nIl progetto non fu mai portato avanti a causa dell'arresto del progettista durante le purghe staliniane, nel 1938."}
{"id": "2323576", "revid": "287204", "url": "https://it.wikipedia.org/wiki?curid=2323576", "title": "Nella morsa di ghiaccio", "text": "Nella morsa del ghiaccio la terza avventura della saga di 007 firmata da John Gardner, uscita nel 1983.\nTrama.\nIl National Socialist Action Army (NSAA) \u00e8 un gruppo terroristico di ispirazione fascista che compie una serie di attentati contro politici comunisti in Nord Africa ed in Europa.\nM invita James Bond a partecipare all'operazione \"Rompighiaccio\": una collaborazione con KGB, CIA e Mossad per indagare contro l'NSAA.\nSull'isola di Madera, Bond conosce i suoi colleghi nell'operazione: Kolya Mosolov del KGB, Brad Tirpitz della CIA e la bellissima Rivke Inberg del Mossad. L'agente sovietico racconta di come l'NSAA rubi gli armamenti all'Armata Rossa dal depositi di Alakurtii a una sessantina di chilometri ad est dal confine con la Finlandia. Bond rivela l'informazione in possesso del suo Servizio Segreto per cui le operazioni in Finlandia per l'NSAA dovrebbero essere coordinate dal conte Konrad von Gl\u00f6da.\nAd Helsinki, scopre che la sua amica Paula Vacker, nella cui casa avevano cercato di ucciderlo tempo prima, \u00e8 sparita. Scopre anche che Paula ha un'amica e collega, Anni Tudeer, che \u00e8 in realt\u00e0 il vero nome di Rivke Inberg. Non ha tempo per Paula e deve pensare all'operazione, perci\u00f2 parte in macchina per il Circolo Polare Artico. Durante le ventiquattr'ore di viaggio, un mezzo spazzaneve cerca, senza successo, di speronarlo.\nArrivato in albergo, riceve la visita di Rivke gli racconta la sua infanzia in Paraguay con il padre nazista ed ubriacone. Emigrata in Finlandia conosce e lavora con Paula, ma nega di centrare con la sua scomparsa.\nIl mattino dopo Rivke finisce sotto una valanga mentre scia. La donna sopravvive all'incidente pur rompendosi entrambe le gambe e viene rapita da un finto dottore.\nKolya prende il comando del gruppo ed illustra come il \"Palazzo di ghiaccio\" di propriet\u00e0 di von Gl\u00f6da, sconfini sotto terra in Unione Sovietica e si avvicini al deposito militare dove, probabilmente, alcuni soldati provvedono a rifornire l'NSAA, tradendo il loro paese.\nI tre partono in motoslitta per il deposito ma Tirpitz deve interrompere bruscamente il viaggio dopo aver urtato una mina antiuomo. I due superstiti riescono a vedere gli uomini del deposito preparare il carico di armi per l'NSAA. Ma Kolya lo tradisce e Bond \u00e8 arrestato da Paula Vacker, vestita da ufficiale nazista.\nPortato nel \"Palazzo di ghiaccio\", ritrova Brad Tirpitz e scopre che \u00e8 in realt\u00e0 un neo nazista. Nudo ed all'aperto, l'agente britannico viene torturato con getti d'acqua gelata. Quindi \u00e8 portato in un ambulatorio dove ritrova Rivke con le gambe ingessate. Scopre che von Gl\u00f6da si chiama in realt\u00e0 Arnee Tudeer ed \u00e8 il padre di Rivke.\nBond trova un aiuto inaspettato in Paula che in realt\u00e0 \u00e8 un vero agente del KGB infiltrato nell'organizzazione e i due riescono a richiedere un attacco aereo che rade al suolo il palazzo sotterraneo.\nTornati ad Helsinki si trovano a dover lottare nell'ordine contro Mosolov, von Gl\u00f6da e Tirpitz. Riescono a salvarsi dai loro tentativi di assassinarli, uccidendoli tutti e tre."}
{"id": "2323585", "revid": "767487", "url": "https://it.wikipedia.org/wiki?curid=2323585", "title": "Lenna Kuurmaa", "text": "Biografia.\nVoce principale e chitarrista delle Vanilla Ninja, ha ricoperto anche il ruolo di attrice in film quali \"Kuhu p\u00f5genevad hinged\" e ricopre il ruolo di \"Angela\" nel serial estone \"Kodu keset Linna\"."}
{"id": "2323587", "revid": "2120780", "url": "https://it.wikipedia.org/wiki?curid=2323587", "title": "Carnevale storico di Frosinone", "text": "Con Carnevale di Frosinone si intendono le celebrazioni tradizionali e istituzionali del carnevale nella citt\u00e0 laziale. Ha il suo culmine nella Festa della R\u00e0deca che si svolge ogni Marted\u00ec grasso.\nLa festa \u00e8 l'evento pi\u00f9 atteso dell'anno dai frusinati e quello che meglio racconta e conserva il folclore degli abitanti. Alla festa della Radeca si \u00e8 poi sovrapposta, in epoca moderna, tutta la parte pi\u00f9 canonica del carnevale, caratterizzato dalla sfilata dei carri allegorici nonch\u00e9 dalla presenza di costumi e maschere.\nOrigine e significato.\nL'origine di tale festa si perde in un'epoca remota, precristiana (Frosinone \u00e8 una citt\u00e0 d'origini antichissime) ed \u00e8 collegata agli antichi riti di fertilit\u00e0 e fecondit\u00e0 dell'epoca pagana, dai quali sono poi derivati i Lupercali romani, dedicati a Luperco, divinit\u00e0 pastorale invocata a protezione della fertilit\u00e0, che si celebravano a febbraio, il mese della purificazione.\nNella Festa della Radeca, inglobata in quello che nel corso dei secoli sarebbe diventato il Carnevale, riecheggia quindi un rituale purificatorio, un percorso di morte e rinascita, fine ed inizio di un ciclo che culmina nel bruciamento del \"Re Carnevale\" rappresentato da un fantoccio, che nel caso specifico di Frosinone, a partire dal 1800, \u00e8 personificato dal generale francese Jean Antoine \u00c9tienne Vachier detto Championnet. Nell'usanza di dare alle fiamme il fantoccio si rintraccia anche l'antichissimo rito del Capro espiatorio.\nLa Radeca.\nLa lunga foglia della \u201cRadeca\u201d, altro non \u00e8 che una foglia d'agave, detta appunto \"radeca\" nel dialetto frusinate, antico ed evidente simbolo fallico e di fertilit\u00e0.\nL'agave \u00e8 una pianta d'origine americana, introdotta in Europa, e specificamente in Spagna, nella prima met\u00e0 del XVI secolo.\n\u00c8 ipotizzabile supporre che questa pianta si diffuse nel territorio di Frosinone, durante la seconda met\u00e0 del XVI quando, a seguito della pace di Cateau-Cambr\u00e9sis, fu sancito il dominio spagnolo sul territorio.\nLa scelta della \"radeca\" sta probabilmente nella sua forma allungata e stretta nonoch\u00e8 nelle sue caratteristiche botaniche di rigogliosit\u00e0 e prosperit\u00e0, qualit\u00e0 che ben si sposano con la simbologia del rito propiziatorio e di fertilit\u00e0.\nStoria e leggenda.\nGi\u00e0 negli statuti comunali del XIII secolo, si parla di una norma secondo la quale tutte le attivit\u00e0 giudiziarie erano sospese durante festivit\u00e0 come il Natale, l'Epifania, i periodi delle messi, della vendemmia, e le giornate antecedenti le ceneri, come il Carnevale appunto.\nAll'antico rito, a partire dalla fine del XVIII secolo, si \u00e8 sovrapposto un evento storico che ha dato un significato nuovo alla festa. Tra il 1798 e il 1799, i frusinati insorsero contro le truppe d'occupazione francesi presenti in citt\u00e0. Il 26 luglio 1798 la popolazione di Frosinone in rivolta, scacci\u00f2 la guarnigione transalpina, non potendo pi\u00f9 tollerare le ingenti tasse imposte dopo il costituirsi della Repubblica romana spalleggiata dai francesi. La reazione dei trasalpini fu durissima. Un'intera armata capeggiata dal generale Girarban saccheggi\u00f2 Frosinone senza alcuna piet\u00e0, portando al massacro di molti innocenti ed al danneggiamento di edifici e chiese.\nLeggenda vuole che un anno dopo nonostante fosse ancora vivo il trauma dell'anno precedente, i frusinati vollero festeggiare ugualmente il carnevale e quindi onorare la festa della \u201cRadeca\u201d, per esorcizzare paure, fame e per irridere i potenti. Quel giorno inviarono un messo ad Anagni dove stazionava il generale francese Jean \u00c9tienne Championnet, annunciandogli che Frosinone si era nuovamente ribellata. Nel frattempo nella zona che oggi si pu\u00f2 identificare pi\u00f9 o meno con l'incrocio tra la via Casilina e il piazzale De Mattheis, si era radunata una gran folla in attesa dell'ufficiale e ogniqualvolta da lontano si sentivano gli zoccoli d'un cavallo in arrivo, la gente urlava \u201c esseglie\u2026 esseglie!! Eccuglie...!\u201d\nNon appena Championnet raggiunse Frosinone, si trov\u00f2 in mezzo ad un clima goliardico e sbeffeggiante. Comprese d'essere stato burlato, ma non se la prese e anzi si mischi\u00f2 alla folla bevendo il tradizionale vino rosso e mangiando, racconta la storia, i \"fini fini\", un piatto tipico di Frosinone (conosciute anche come fettuccine ciociare). I soldati francesi ricevettero in dono alcune botti di vino rosso e da allora Championnet divenne simbolo del carnevale. Ogni anno infatti un fantoccio vestito da generale francese sbronzo con in mano un piatto di \"fini fini\"viene festeggiato e portato su di un carro tra le stradine del centro storico e poi dato alle fiamme alla fine della giornata (tradizione analoga all'antico uso, pi\u00f9 a sud, di bruciare il fantoccio di \"Pietro Bailardo\").\nLa festa e il Ballo della Radeca.\nTutti i Rioni Storici della citt\u00e0, ovvero il Giardino, il Centro Storico, La Pescara, Madonna della Neve, rappresentati da gruppi organizzati e vestiti secondo la tradizione dell'epoca partecipano alla festa. A chiudere il serpentone urlante e festante, c'\u00e8 il carretto sul quale spicca il fantoccio del generale Jean Antoine Etienn\u00e8 Championnet, protagonista del Carnevale frusinate.\nIl cuore della manifestazione \u00e8 il rione \u201cGiardino\u201d dove si svolge la parte pi\u00f9 importante della festa, presso la chiesa di Santa Elisabetta, nei pressi della quale c'\u00e8 la casa di Carnevale, lascito di un facoltoso frusinate, edificio che un tempo era presumibilmente una caserma.\nIl comitato organizzatore del quartiere Giardino guida la manifestazione dall'origine curando ogni dettaglio, dai costumi splendidi dei gendarmi francesi e dei nobili dell'epoca, al carro del generale, ai canti, ai cori, sino ad arrivare al rogo del fantoccio che infine arder\u00e0 tra le fiamme come catarsi, purificazione, liberazione per esorcizzare paure, tristezza e soprattutto la miseria. Vino a fiumi, fini fini, radiche sollevate al cielo ritmicamente nella danza degli uomini, che bevono e si divertono al ritmo del \"Salterello\", degli organetti, del cutuf\u00f9 e della \u201cCanzone de Carnuale\u201d.\nLa festa ha inizio verso le ore 14.00 del marted\u00ec grasso (dopo un pranzo che la tradizione vuole a base di \u201cmaccarune\u201d) e il corteo prende il via dal rione Giardino dove \u00e8 ubicata la casa del Carnevale, lascito di un facoltoso cittadino anonimo. L'allegra processione \u00e8 preceduta da un carretto che trasporta una botte di vino.\nProcedono a breve distanza i gruppi dei \u201cradicari\u201d, seguiti dai rappresentanti dell'amministrazione comunale che portano il gonfalone della citt\u00e0. Poi viene la banda musicale che esegue ininterrottamente la canzone di carnevale ed infine il carro trainato da quattro cavalli che trasporta il \u201crubicondo\u201d generale Championnet che con una mano saluta la folla e con l'altra si tiene la pancia satolla. La maggior parte dei partecipanti brandisce la \u201cradeca\u201d (foglia d'agave) mentre alcuni, i cosiddetti \"pantanari\", innalzano la cima di cavolfiore, come segno di appartenenza ad una fascia rurale.\nCon tali \u201carmi\u201d si accompagnano nel ballo con una canzone che in una prima parte risulta lenta, a ricordare i soprusi subiti e l'oppressione di un popolo, e nella seconda parte pi\u00f9 allegra a testimonianza della ritrovata libert\u00e0. Durante quest'ultima fase, pi\u00f9 vivace, nella strada i radicari e i pantanari si scatenano in uno sfrenato saltarello, eseguito in vari cerchi, esclamando all'unisono un cadenzato \u201cesseglie', esseglie', esseglie'!\u201d, e da un allegro ritornello che rimanda ai temi della fertilit\u00e0 e della virilit\u00e0: \u201cI s'\u00e8 ammusciata la radeca, nen s' aradrizza chi\u00f9!\u201d.\nAlla fine della giornata, il tradizionale fantoccio del generale Championnet verr\u00e0 messo al rogo dopo la lettura del testamento e l'intervento del \u201cnotaro\u201d che in punta di satira sbeffeggia i potenti come accadeva nel Settecento. La festa continua fino a tardi con la distribuzione di vino, fettuccine e maccheroni fini fini al grido di \"Euiua Carnuale, Euiua la Radeca!\".\nRegole, tradizioni, usanze.\nQueste sono alcune delle regole che devono essere rispettate durante la festa della \u201cRadeca\u201d:\nCaratteristica \u00e8 anche la figura del \u201cnotaro\u201d, un cittadino in costume a cavallo di un asino che legge al resto della popolazione il bando, cio\u00e8 un foglio scritto in chiave satirica per criticare, senza pericolo di guai giudiziari, le mancanze degli amministratori ed il loro operato, ma anche quello dei cittadini pi\u00f9 in vista, insieme ai loro eventuali meriti.\nDurante il periodo di Carnevale vengono inoltre pubblicati giornali scritti in dialetto che hanno pi\u00f9 o meno lo stesso scopo del \u201cbando\u201d. Il pi\u00f9 celebre \u00e8 sicuramente \"La Uespa\" (La vespa), ma va ricordato anche il giornale ufficiale dell'Associazione Culturale \"Rione Giardino\" , organizzatore dell'evento, \u00e8 \"Glie Uiente Aculone\", nonch\u00e9 l'opuscolo sulla festa distribuito gratuitamente. Di recente inoltre \u00e8 stato pubblicato il libro scritto dal Presidente dell'Associazione, Gianmarco Spaziani, intitolato appunto \"ESSEGLIE'\", che offre molti cenni storici e tradizionali della \"Festa della Radeca\".\nLa testimonianza di James Frazer.\nNel suo libro Il ramo d\u2019oro. Studio sulla magia e la religione l'antropologo scozzese James Frazer offre una particolareggiata descrizione della Festa della Radeca, scelta tra i tantissimi riti del carnevale per la sua ancestralit\u00e0 e per la sua unicit\u00e0:"}
{"id": "2323588", "revid": "245802", "url": "https://it.wikipedia.org/wiki?curid=2323588", "title": "Musiche ribelli Tour 2009", "text": ""}
{"id": "2323590", "revid": "284938", "url": "https://it.wikipedia.org/wiki?curid=2323590", "title": "A-12 Blackbird", "text": ""}
{"id": "2323591", "revid": "284938", "url": "https://it.wikipedia.org/wiki?curid=2323591", "title": "Lockheed A-12 OXCART", "text": ""}
{"id": "2323594", "revid": "123312994", "url": "https://it.wikipedia.org/wiki?curid=2323594", "title": "Carteololo", "text": "Il carteololo \u00e8 un principio attivo Beta-bloccante indicato per il trattamento del glaucoma prodotto dalla Sifi SpA, su licenza Otsuka Pharmaceutical Co. Ltd, sotto forma di collirio al 1-2%.\nIndicazioni.\nViene utilizzato sotto forma di colliro all'1-2% per terapia dell'ipertensione oculare e del glaucoma primario ad angolo aperto.\nControindicazioni.\nControindicati nelle persone con bradicardia, blocco atrio-ventricolare o scompenso cardiaco.\nEffetti indesiderati.\nFra gli effetti collaterali pi\u00f9 frequenti si riscontrano bruciore, dolore, eritema, sensazione di prurito e secchezza oculare."}
{"id": "2323595", "revid": "486946", "url": "https://it.wikipedia.org/wiki?curid=2323595", "title": "Giovan Battista De Toni", "text": ""}
{"id": "2323600", "revid": "1305772", "url": "https://it.wikipedia.org/wiki?curid=2323600", "title": "Gastone Monaldi", "text": "\u00c8 considerato uno dei maggiori nomi del teatro romanesco primonovecentesco.\nBiografia.\nDiscendente da una nobile famiglia perugina, Gastone fu figlio del marchese Gino, impresario lirico e commentatore delle opere di Verdi, e della ballerina Cesira Presiotti. Appassionato di teatro fin da bambino, nonostante si fosse iscritto alla facolt\u00e0 di medicina e stesse per conseguire la laurea, sent\u00ec il desiderio di abbandonare tutto per potersi dedicare alle scene.\nAllievo di Ferruccio Garavaglia, fu nella compagnia di Giacinta Pezzana al tempo in cui si proponeva (1908) di rilanciare il teatro romanesco. Carattere impetuoso e passionale, Gastone seppe portare sulle scene le passioni pi\u00f9 violente del popolo romano e incarnarne i sentimenti pi\u00f9 profondi: l'onore, l'amore, la gelosia, la vendetta. Riusc\u00ec a calarsi perfettamente nella difficile realt\u00e0 sociale della Roma primonovecentesca, con i suoi bassifondi e la sua malavita, facendo propria la figura del bullo (un bullo non da macchietta, ma di quelli che popolavano la cronaca nera dei giornali dell'epoca), che port\u00f2 con grande efficacia alla ribalta guadagnandosi un notevole successo popolare.\nSi rammentano alcuni dei titoli pi\u00f9 importanti: \"Giggi er bullo\" (satireggiato dalla nota macchietta petroliniana), \"I vaschi della buiosa\", \"Nino er boja!\", \"Er pi\u00f9 de Trestevere\" (che ripercorreva le vicende di vita del \"Tin\u00e8a\", noto bullo romano), \"L'Ombra paurosa\", \" 'Na serenata a Ponte\", \"La Trappola\", \"Er pupo da Trastevere\", \"Istruttoria\", \"A lo sbarajo\" (in collaborazione con Nino Ilari), e ancora \"Cielo senza stelle\", \"Anime perze\", \"Certificato Penale\", \"La festa del bacio\", scritte in collaborazione con Ciprelli, Giustiniani, Ojetti, Smith.\nNel 1908 partecip\u00f2 alla prima rappresentazione de \"La nave\" di D'Annunzio e nel 1909 mise su una sua compagnia detta del \"Teatro del Popolo\", che giunse in breve \"ad alta considerazione da parte della critica del tempo\", e di cui, a partire dal 1912, fece parte anche Fernanda Battiferri, che sarebbe diventata sua moglie nell'aprile del 1918. La compagnia si produsse in tutta Italia e anche in America, durante una \"tourn\u00e9e\" che riscosse enorme successo, grazie anche alle numerose colonie italiane e al fascino che, nell'epoca dei \"gangster\", i bulli romani (che si facevano un punto d'onore il non utilizzare il \"cacaf\u00f2co\", la pistola, ma sempre il coltello) e le storie della malavita italiana potevano esercitare nel Nuovo Mondo. Nel frattempo Gastone aveva cominciato la sua collaborazione nel mondo del cinema muto, che lo avrebbe portato nel giro di una decina d'anni a partecipare a circa una trentina di film, alcuni dei quali diretti da lui stesso.\nNel 1918 allest\u00ec la garbata \"Commedia de Rugantino\" e quindi il \"Meo Patacca\" di Augusto Jandolo. Il 15 dicembre 1923, al Teatro Morgana di Roma la Compagnia di Monaldi diede la prima rappresentazione in italiano del \"Berretto a sonagli\" di Luigi Pirandello. La sua popolarit\u00e0 era tale che il 22 luglio 1927 Mussolini gli invi\u00f2 una lettera per ammonirlo ad adoperare nel modo \"opportuno\" quel grande strumento comunicativo e di propaganda che individuava nel teatro. Molti testi delle sue opere si trovano conservati presso la Biblioteca e museo teatrale del Burcardo.\n\u00c8 il padre dell'attrice Gisella Monaldi.\nA Monaldi \u00e8 intitolata una via di Roma presso l'EUR."}
{"id": "2323602", "revid": "204012", "url": "https://it.wikipedia.org/wiki?curid=2323602", "title": "Beta-bloccante", "text": ""}
{"id": "2323605", "revid": "827882", "url": "https://it.wikipedia.org/wiki?curid=2323605", "title": "Gran Premio di Francia 1956", "text": "Il Gran Premio di Francia 1956 fu la quinta gara della stagione 1956 del Campionato mondiale di Formula 1, disputata il 1\u00ba luglio sul Circuito di Reims.\nLa corsa vide la seconda vittoria consecutiva di Peter Collins su Ferrari, seguito dal compagno di squadra Eugenio Castellotti e dal francese Jean Behra su Maserati."}
{"id": "2323608", "revid": "963244", "url": "https://it.wikipedia.org/wiki?curid=2323608", "title": "Caterina Jagellona", "text": "Biografia.\nCaterina era la figlia pi\u00f9 giovane del re Sigismondo I Jagellone, e della sua seconda moglie, Bona Sforza. Dopo la morte di suo padre nel 1548, lei e le sue sorelle, Anna e Sofia si trasferirono in Masovia con la loro madre. Dopo la partenza della madre in Italia nel 1558, vissero l\u00ec da sole. Le sorelle non erano vicine al fratello Sigismondo II Augusto. Secondo gli storici Caterina parlava italiano e latino, ed \u00e8 stata descritta come la pi\u00f9 attraente tra le sorelle.\nMatrimonio.\nTra i suoi pretendenti c'erano il duca Alberto di Prussia, l'arciduca Ferdinando II d'Austria e lo zar Ivan IV di Russia. Un'alleanza svedese-polacco era stata suggerita gi\u00e0 nel 1526, tra la sua sorellastra Edvige e il re Gustavo I di Svezia, e nel 1555 fu proposto un matrimonio tra lei e il principe ereditario Eric o suo fratello Giovanni. Nel 1560, Giovanni riprese i negoziati di sua iniziativa e senza il consenso di Eric.\nIl 4 ottobre 1562, Caterina si spos\u00f2 nel castello di Vilnius, Lituania, con il duca Giovanni di Finlandia, secondo figlio di Gustavo I Vasa. Giovanni non aveva ricevuto il permesso da parte del fratello Erik XIV per l'unione, ci furono, quindi, tensioni fra loro, dal momento che Giovanni persegu\u00ec una politica estera indipendente. Il matrimonio \u00e8 stata celebrato con una cerimonia cattolica. Caterina port\u00f2 un grande seguito e beni di lusso, ma in realt\u00e0 la sua dote e eredit\u00e0 non fu mai ricevuta.\nDuchessa di Finlandia.\nLa coppia visse nel castello di Turku, in Finlandia. Eric XIV, infine decise di dichiarare guerra al fratello. Erik mand\u00f2 10.000 uomini per prendere il castello, dove Giovanni e Caterina si rifugiarono. Il 12 agosto 1563, il castello capitol\u00f2; Caterina e suo marito furono incarcerati nel castello di Gripsholm.\nErik XIV si offr\u00ec di permettere a Caterina di tornare in Polonia, ma scelse di seguire suo marito in prigione. Chiese che la maggior parte del suo entourage venisse mandata a casa, tenendo solo alcune dame polacche tra cui Dorothea Ostrelska. Durante la prigionia, Caterina diede alla luce tre figli:\nNell'ottobre del 1567, Giovanni ed Erik si riconciliarono, e la coppia fu rilasciata. Caterina e Giovanni furono liberati nel 1568. L'ex pretendente di Caterina, lo zar Ivan, era in trattative con Erik nella speranza di separarla da Giovanni e portarla in Russia per sposarla. Secondo l'opinione popolare, questa discussione \u00e8 stata una delle ragioni della crescente insoddisfazione del popolo svedese nei confronti di Erik XIV. Il re Erik accett\u00f2 di consegnare Caterina a Ivan, ma il re svedese fu deposto prima che Caterina potesse essere mandata via. Quando suo fratello Giovanni gli succedette, il problema scomparve. Caterina era a Vadstena durante la ribellione.\nUn'altra ragione che agit\u00f2 la nobilt\u00e0 contro Erik XIV e li spinse a incoraggiare la ribellione del duca Giovanni e dei suoi fratelli, fu il matrimonio di Erik con Karin M\u00e5nsdotter, che la nobilt\u00e0 considerava un insulto. Caterina ebbe un ruolo nella ribellione: era un'amica di Ebba M\u00e5nsdotter, che aveva una posizione influente all'interno della nobilt\u00e0, e fu anche direttamente contattata da Pontus De la Gardie, che fece appello a lei per convincere l'indeciso Giovanni ad unirsi alla ribellione contro il Re in segno di protesta contro il suo matrimonio scandaloso.\nDopo la caduta di Stoccolma, fece il suo ingresso in citt\u00e0 in una grande processione al 7 novembre 1568.\nRegina consorte.\nCaterina fu incoronata regina di Svezia nella primavera del 1569. La sua relazione con Giovanni III continu\u00f2 ad essere molto buona durante la sua vita, e non vi sono storie extraconiugali conosciute da entrambe le parti. Aveva la sua cappella e il suo seguito cattolico, tra cui diversi monaci e preti, che scioccarono i protestanti. La sua corte era diretta da Karin Gyllenstierna. Suo cognato, il futuro Carlo IX la menzion\u00f2 nella sua cronaca quando descrisse re Giovanni: \"La sua principessa era piena di virt\u00f9 e piet\u00e0, tuttavia la sua fede veniva da Roma\".\nCaterina influenz\u00f2 la politica di suo marito, in particolare nelle faccende che riguardavano il cattolicesimo e la controriforma.\nLo stesso anno in cui divenne regina, il suo coadiutore polacco Martin Kromer la incoraggi\u00f2 a convertire Giovanni III al cattolicesimo. Lei rispose che lei era disposta, ma che il monarca e il popolo non l'avrebbero accettata. Il cardinale Commendone chiese a sua sorella, la regina polacca Anna Jagellona, di sostenerla nel suo incarico politico-religioso, e attraverso Anna, prese contatto con la curia papale a Roma. Sorse un conflitto tra Caterina e Papa Pio V dopo che si seppe che aveva ricevuto la comunione \"sub utraque\", qualcosa che era stato bandito nell'incontro del Tridente e da allora considerato un segno di eresia. Nel 1572, chiese due consiglieri papali e gli fu affidato il gesuita polacco Johan Herbst come suo confessore. Dal 1572, la regina Caterina fu in contatto diretto con il cardinale Stanislaus Hosius, il quale dichiar\u00f2 che avrebbe servito come suo sostegno e alleato nel lavoro di controriforma in Svezia e nel suo messaggero al Papa. Nell'autunno del 1572, Caterina chiese la dispensa per avere il diritto di ricevere la comunione \"sub utraque\", oltre a ricevere certe dispense sul digiuno. Le sue richieste sono viste come un modo per Giovanni III di investigare fino a che punto la chiesa cattolica sarebbe disposta ad andare a introdurre una controriforma, poich\u00e9 alcuni cambiamenti dovrebbero essere fatti per renderlo possibile. Giovanni III lanci\u00f2 un nuovo ordine di chiesa chiamato \"Il libro rosso\". Questa era una forma di mescolanza tra protestantesimo e cattolicesimo che reintroduceva numerose usanze cattoliche nella vita cerimoniale della chiesa svedese, una delle quali era l'uso del latino, che suscit\u00f2 molta opposizione e sfoci\u00f2 nella battaglia liturgica. La regina Caterina, la regina Anna, il cardinale Osio e il papa hanno negoziato per diversi anni su questo, e Caterina ha sottolineato che senza alcune dispense per la Svezia non sarebbe possibile una controriforma. Nel 1574, le fu data l'assoluzione e la dispensa per quanto riguarda il digiuno, ma quando il papa rifiut\u00f2 la dispensa riguardante la comunione, si rifiut\u00f2 di prendere la comunione del tutto.\nCaterina e Giovanni III erano entrambi impazienti di avere il possesso della sua parte dell'eredit\u00e0 sforzesca dopo la morte della madre. La curia papale era disposta ad aiutarli in questo affare, ma poich\u00e9 la sua eredit\u00e0 era situata nel Regno di Napoli, allora appartenente alla Spagna, il papa non ci riusc\u00ec. Durante il regno di Re Stefano B\u00e1thory in Polonia, la posizione di potere di Caterina in Svezia la mise in una situazione difficile.\nUn altro interesse erano i diritti di suo figlio Sigismondo al trono polacco. Ha cresciuto entrambi i suoi figli nella fede cattolica, il che ha reso Sigismondo un buon candidato come monarca polacco. Tuttavia, dopo il 1569, la Polonia era diventata una monarchia elettiva.\nCaterina fece inviare il figlio del deposto Erik XIV all'ordine dei Gesuiti in Polonia nel 1573. Nel 1576, mand\u00f2 suo figlio ad essere educato dai gesuiti a Braunsberg. Accolse il gesuita norvegese Laurentius Nicolai da Roma e lo ospit\u00f2 nell'ex convento francescano a Stoccolma, che era stato chiuso durante la Riforma, e gli permise di aprire l\u00ec una scuola cattolica (i protestanti invasero e chiusero la scuola nel 1583). Sostenne fortemente la vecchia abbazia di Vadstena, dove vivevano ancora le ultime suore e spesso le visitava. Un nuovo santuario fu fatto per le reliquie di Re Erik il Santo nella cattedrale di Uppsala. Nel 1582, ricevette l'ex regina, Karin M\u00e5nsdotter, e fece in modo che i suoi gioielli confiscati le fossero restituiti.\nGiovanni III nomin\u00f2 Caterina reggente di Svezia durante la minore et\u00e0 di suo figlio se dovesse morire mentre suo figlio era minorenne.\nMorte.\nDurante gli ultimi anni, Caterina soffr\u00ec di gotta. Mor\u00ec a Stoccolma il 16 settembre 1583 e fu sepolto nella cripta reale della cattedrale di Uppsala."}
{"id": "2323618", "revid": "297802", "url": "https://it.wikipedia.org/wiki?curid=2323618", "title": "Damnation AD", "text": ""}
{"id": "2323620", "revid": "404338", "url": "https://it.wikipedia.org/wiki?curid=2323620", "title": "Stade Ernest Wallon", "text": ""}
{"id": "2323624", "revid": "277947", "url": "https://it.wikipedia.org/wiki?curid=2323624", "title": "Khawaja Abd al-Samad", "text": "Le informazioni biografiche sono imprecise, per\u00f2 fonti indiane lo indicano come originario della Persia meridionale ed attestano che gi\u00e0 nel 1555 era noto sia come calligrafo sia come pittore; quattro anni dopo si trasfer\u00ec a Kabul dall'imperatore Humayun, che assieme al figlio prese da lui lezioni di pittura. Questo fu uno degli avvenimenti che agevol\u00f2 la diffusione della scuola di pittura \"Moghul\" sul territorio indiano.\nLa sua notevole abilit\u00e0 di calligrafo gli valse l'appellativo di \"dolce penna\" (\"Sirin-qalam\").\nLa sua produzione attestata come pittore \u00e8 piuttosto scarna e comprende solo miniature e partendo proprio da queste, i critici d'arte hanno cercato di assegnargli anche un repertorio di opere allargato. Quel che sembra certo \u00e8 che l'artista segu\u00ec le linee della scuola \"Moghul\" per tutta la carriera e solamente in tarda et\u00e0 si apr\u00ec al gusto indiano.\nLa Biblioteca Imperiale di Teheran conserva le sue miniature pi\u00f9 importanti, tra le quali una raffigurante un paesaggio e due giovani, uno che suona e l'altro che dipinge (1551), un'altra descrivente un giovane che canta le lodi di Dio. Non mancano le miniature ricche di elementi e personaggi in costume indiano, come quella intitolata \"Caccia al cervo\" oppure lo \"Staffiere che conduce il cavallo\".\nUna buona parte delle opere di Samad pu\u00f2 essere visionato nelle illustrazioni rintracciate in un antico manoscritto, risalente al 1595 ed attualmente conservato al British Museum."}
{"id": "2323629", "revid": "121836", "url": "https://it.wikipedia.org/wiki?curid=2323629", "title": "Confraternita dei Preraffaelliti", "text": ""}
{"id": "2323635", "revid": "339392", "url": "https://it.wikipedia.org/wiki?curid=2323635", "title": "Novilon Internationale Damesronde van Drenthe", "text": ""}
{"id": "2323637", "revid": "121836", "url": "https://it.wikipedia.org/wiki?curid=2323637", "title": "Sir Aston Webb", "text": ""}
{"id": "2323639", "revid": "121836", "url": "https://it.wikipedia.org/wiki?curid=2323639", "title": "Sir Frank Dicksee", "text": ""}
{"id": "2323640", "revid": "1793900", "url": "https://it.wikipedia.org/wiki?curid=2323640", "title": "Dallol", "text": "Dallol \u00e8 una localit\u00e0 etiope, situata sul margine del grande Piano del Sale, nella Dancalia settentrionale. All'interno del cratere del vulcano Dallol sono presenti dei geyser, con temperature variabili tra gli 80 e i 100\u00a0\u00b0C, nelle cui bollenti acque sono presenti soluzioni di sali, in particolare cloruro di potassio, sodio e magnesio. Durante il periodo coloniale, questi depositi vennero sfruttati dalla Compagnia Mineraria dell'Africa orientale, la Comina del Gruppo Montecatini, il cui commercio di cloruro di potassio veniva avviato al piccolo porto di Mersa Fatima sul Mar Rosso, a mezzo di una decauville. La produzione raggiunse un picco nel corso della Prima guerra mondiale, quando le Potenze della Triplice Alleanza non poterono pi\u00f9 approvvigionarsi di potassa, prodotta nei giacimenti tedeschi di Sta\u00dffurt. Lo sfruttamento \u00e8 ormai cessato da molti anni, e Dallol \u00e8 attualmente meta di un turismo di \u00e9lite, affascinato dalle desolate distese dai mille colori della Dancalia."}
{"id": "2323643", "revid": "287204", "url": "https://it.wikipedia.org/wiki?curid=2323643", "title": "Hattu\u0161ili I", "text": "L'ascesa al trono.\nHattu\u0161ili I o Labarna II (Labarna\u0161 II, Hattu\u0161ili\u0161 I) fu re degli Ittiti approssimativamente dal 1650 a.C. al 1620 a.C., succedendo a Labarna I, ed \u00e8 considerato oggi, e nell'antichit\u00e0, uno dei pi\u00f9 grandi sovrani di questo popolo.\nSecondo la visione classica, basata sulla assonanza fonetica del nome, fu colui che riedific\u00f2 la citt\u00e0-madre ittita di \u1e2aattu\u0161a distrutta da Anitta, anche se come fa notare correttamente Beal oggi, il \"Testo di Zalpa\"parla di Hattusa gi\u00e0 come sede regale di PU-Sarruma, nonno di Hattusili. \u00c8 quindi probabile che Hattusili, che regn\u00f2 in effetti da Hattusa, abbia sviluppato una citt\u00e0 gi\u00e0 riedificata in precedenza.\nLabarna I era salito al trono avendo sposato la figlia del re PU-Sarruma, Tawananna, che lo aveva adottato, preferendolo come erede al figlio maschio biologico Papahdilmah.\nPU-Sarruma design\u00f2 pubblicamente Labarna come erede a Sanahuitta, ma una parte della nobilt\u00e0 non accett\u00f2 la scelta del re e sostenne con le armi Papahdilmah nella sua rivendicazione del trono; a quanto pare il giovane Hattu\u0161ili, figlio proprio di Papahdilmah, rest\u00f2 leale al volere del nonno, come lui stesso spiega nel \"testamento di Hattu\u0161ili\". Si giunse allo scontro che Labarna vinse, divenne re e adott\u00f2 il nipote indicandolo in seguito come proprio erede.\nAlcuni storici ritengono assai probabile una coreggenza, basandosi appunto sul \"Testo di Zalpa\"ove il \"Re\" ed il \"Vecchio Re\" conducono insieme l'assedio di Zalpa; nelle due figure vengono identificati Hattusili e Labarna I.\nAlla morte di Labarna I, comunque sia, Hattu\u0161ili ascese al tronocome erede designato dal Re e membro della stirpe reale, essendo egli stesso nipote di PU-Sarruma.\n\u00c8 strano, come \u00e8 stato fatto notare, che Hattusili, il figlio dell'erede di sangue a cui era stato \"usurpato\" il trono (Papahdilmah), divenga l'erede dell'\"usurpatore\" (Labarna I) del padre; dato che \u00e8 assai probabile che Labarna dopo l'ascesa al trono non controllasse tutti i territori ittiti ma che dopo la rivolta di Sanahuitta una parte fosse rimasta in mano al ramo di Papahdilmah, le parti potrebbero aver trovato un accordo per riunificare il regno dando ad Hattusili lo scettro di Labarna, specie in assenza di eredi maschi di questi. Oppure il giovane Hattusili potrebbe essere poi stato premiato dallo zio per la fedelt\u00e0 dimostratagli.\nLa famiglia.\nIl nome \"Hattu\u0161ili\" significa \"uomo di \u1e2aattu\u0161a\" e secondo la visione \"classica\" potrebbe essere stato aggiunto dal re all'appellativo regale Labarna quando questi avrebbe trasferito la capitale del regno a \u1e2aattu\u0161a, madrepatria del regno ittita, riedificandola.\nTuttavia una pi\u00f9 recente scuola di pensiero (che annovera tra gli altri Helck, Beal e Forlanini) capovolge il postulato ed ipotizza il contrario: che cio\u00e8 Hattusili fosse il nome proprio dato al re alla nascita a cui questi poi avrebbe aggiunto il nome Labarna mutuato dal predecessore, nome che da allora sarebbe divenuto appellativo regale per i futuri sovrani.\nForlanini si spinge oltre ed incrociando i dati delle varie \"liste delle offerte\" e del gi\u00e0 citato Testo di Zalpa, assume che il \"Nonno di Hattusili\" in esso citato (verosimilmente PU-Sarruma) oltre ad investire come governatori di Zalpa e Hurma rispettivamente il figlio Hakkarpili ed il \"padre del vecchio re (cio\u00e8 il padre di Labarna I, probabilmente un consanguineo)\", abbia posto come governatore di Hattusa, che dal testo si comprende essere gi\u00e0 un centro principale, l'altro proprio figlio Papahdilmah, appunto il padre biologico di Hattusili.\nPer questa ragione ad Hattusili sarebbe quindi stato imposto alla nascita tale nome (appunto \"Uomo di Hattusa\"): perch\u00e9 suo padre Papahdilmah sarebbe stato in quel momento governatore di tale citt\u00e0.\nTale circostanza spiegherebbe pure la presenza piuttosto sorprendente nelle varie \"liste delle offerte\" di Papahdilmah: come dimostrato da Archi, tali liste sono connesse con la \"Casa di Pietra\" di Hattusa ove riposavano le ceneri dei regali ittiti, ed in esse sarebbero pertanto indicati solo membri morti, vissuti o sepolti nella capitale; tra questi, qualora l'ipotesi di Forlanini fosse corretta, ovviamente anche Papahdilmah in qualit\u00e0 di reggente della citt\u00e0.\nLa moglie principale di Hattusili e Regina Regnante ittita fu Kaddusi (Kaddu\u0161i\u0161), dato suffragato sia dal Sigillo Cruciforme che dalle liste delle offerte \"B\", \"H\" ed \"A\", dove il suo nome compare immediatamente di seguito a quello del re, e sempre prima di quello del successore di Hattusiili, Mur\u0161ili I. Della vita della regina non ci \u00e8 giunta alcuna informazione.\nHattusili ebbe numerosi figli, con i quali i rapporti furono molto complicati: Huzziyas, governatore di Tappasanda (Tappa\u0161\u0161anda), forse il maggiore, che poi fu diseredato ed incarcerato in quanto ribellatosi al padre; Labarnas o Labarna\u0161 (figlio di una sorella per\u00f2 adottato da Hattu\u0161ili), probabilmente tuhkanti del Re, cio\u00e8 erede designato, in seguito diseredato per contrasti tra il Re e la madre; la figlia Hastayar che fu probabilmente madre del successore di Hattu\u0161ili, il nipote Mur\u0161ili I; Happi, governatore ribelle di Zalpa, ucciso dalle armate di Hattusili; ed almeno un'altra figlia il cui nome non ci \u00e8 noto.\nGli Annali.\nHattu\u0161ili I come poi il suo successore Mur\u0161ili I intraprese una serie di campagne militari sfruttando la potenza dell'esercito ittita che disponeva di cavalli, di rivoluzionari carri da guerra a tre uomini (un auriga, un arciere e un portatore di scudo) e di armi e armature in bronzo.\nNei suoi annali sono descritti i primi suoi sei anni di regno:\nPrimo anno (Campagna verso nord).\nNel primo anno di regno le operazioni militari rimasero confinate in Cappadocia, e riguardarono soprattutto le dispute familiari legate a una successione che non fu per niente lineare; la scelta degli obiettivi bellici fu legata anche alla decisione di spostare la capitale ad Hattusa ed alla necessit\u00e0 conseguente di controllare con saldezza i territori ad essa limitrofi.\nIl primo obiettivo fu la citt\u00e0 di Sanahuitta che Hattusili assedi\u00f2 ma non espugn\u00f2: si limit\u00f2 invece a sottrarle i territori circostanti, occupandoli. \u00c8 interessante notare come si tratti della stessa citt\u00e0 che si ribell\u00f2 al nonno di Hattusili, il Re PU-Sarruma, quando questi vi proclam\u00f2 sovrano e proprio successore Labarna I; i nobili di Sanahuitta si schierarono invece in favore di Papahdilmah, con ogni probabilit\u00e0 il padre biologico di Hattusili e figlio primogenito di PU-Sarruma. \u00c8 probabile pertanto che Labarna perdesse in quella circostanza il controllo della citt\u00e0 e dell'area circostante sulla quale, probabilmente, regn\u00f2 Papahdilmah e che, ancora in mano al ramo della famiglia ribellatosi al nonno, Hattusili si accinse a riconquistare come primo atto del suo regno. Tuttavia l'impresa fu lasciata a met\u00e0: privata dei territori circostanti ed indebolita economicamente, fu ritenuta troppo dispendioso da espugnare, forse per le sue importanti fortificazioni, cos\u00ec Hattusili rinvi\u00f2 l'assalto finale ad un secondo momento.\nPertanto Hattusili diresse le armate a Nord ed assedi\u00f2 e sottomise la citt\u00e0 di Zalpa, sul Mar Nero, probabilmente perduta al controllo di Hattusa anch'essa al momento della ribellione di Papahdilmah. Qualunque sia stata la sistemazione pensata per la citt\u00e0 da Hattusili, essa non fu evidentemente definitiva in quanto negli anni a venire Zalpa sarebbe stata protagonista di un ben pi\u00f9 sanguinoso conflitto originato da una ennesima rivolta verso il sovrano; ci\u00f2 che Hattusili aveva ottenuto al momento era stato comunque rimarchevole: aveva pacificato l'area circostante alla sua nuova capitale, e poteva adesso permettersi di mettere in atto quella politica espansionistica che ne avrebbe contraddistinto il regno.\nSecondo anno (Campagna siriana).\nL'anno successivo organizz\u00f2 una spedizione militare di ampia portata tale da giustificare quanto Hattu\u0161ili diceva di s\u00e9 stesso e cio\u00e8 di \"aver fatto del mare i suoi confini\".\nAttraverso la citt\u00e0 di Adaniya e attraversando le montagne entr\u00f2 in Siria e attacc\u00f2 la citt\u00e0 di Alalakh, di cui era re Ammitaqu, un vassallo d'Ammurapi d'Aleppo. La citt\u00e0 fu espugnata e distrutta. Alalakh \u00e8 probabilmente la moderna Tell A\u00e7ana, situata vicino ad Antiochia, le cui rovine furono studiate dall'archeologo britannico Sir Leonard Woolley dal 1937 al 1949.\nLa priorit\u00e0 data alla conquista di questa citt\u00e0 suggerirebbe un approccio verso la Siria attraverso la Cilicia e il passo di Belen sopra le montagne di Nur. \nSuccessivamente pose l'assedio alla citt\u00e0 di Warsuwa o Urshu (War\u0161uwa o Ur\u0161u, citt\u00e0 posta sul fiume Eufratte sopra Karkemi\u0161) governata da un re sconosciuto (successivamente citato come \"il servitore del dio delle tormente\"), probabilmente vassallo di Kargamis (Kargami\u0161, Karkemish). La citt\u00e0 ottenne il supporto del re di Aleppo, del re di Zaruar e del re di Zuppa ma alla fine fu conquistata (questo assedio ispir\u00f2 un altro documento che c'\u00e8 giunto in lingua akkadica). Ultimo obiettivo della campagna fu la citt\u00e0 di Ikakali e, nel viaggio di ritorno, le citt\u00e0 di Tashiniya e Tishiniya (Ta\u0161hiniya o Ti\u0161hiniya) (tutte non identificate ma bisogna ricordare che in questi annali di guerra venivano chiamate citt\u00e0 anche piccoli villaggi fortificati).\n\u00c8 curioso notare come nel resoconto ittita della campagna non compaia mai un riferimento agli eserciti del regno di Yamkhad (o Iamkhad, con capitale Aleppo) che rimase per tutto il regno di Hattu\u0161ili la principale potenza del nord siriano.\nTerzo anno (Campagna contro il regno di Arzawa).\nNel resoconto del terzo anno di regno compaiono i nomi di due popoli che avranno un peso importante nella futura storia del regno ittita. Il primo di questi \u00e8 Arzawa, un potente regno esteso nella parte sud ovest della penisola anatolica, contro cui Hattu\u0161ili I organizz\u00f2, in questo anno, una campagna militare. \"Nel terzo anno\" dunque \"si diresse a occidente verso Arzawa\", per\u00f2 non riusc\u00ec a conquistare la capitale e si limit\u00f2 al saccheggio delle coltivazioni e del bestiame.\nMentre l'esercito imperiale ed il re erano impegnati nella campagna in Arzawa, una devastante invasione da Est colse impreparata e sguarnita la madrepatria ittita: una poderosa incursione di trib\u00f9 di Hurriti devast\u00f2 l'Anatolia centrale: tutti i territori precedentemente conquistati da Labarna ed Hattusili si ribellarono e, come il sovrano racconta negli annali, \"solo la citt\u00e0 di Hattusa rimase fedele\".\nIl precipitoso rientro di Hattusili deve aver messo in fuga gli Hurriti, ma l'attacco ottenne l'effetto di sollevare quelle popolazioni che mal sopportavano il potere ittita. Tuttavia facendo base dalla roccaforte di Hattusa, il sovrano inizi\u00f2 le operazioni di riconquista, secondo la politica adottata da Anitta in precedenza e dagli imperatori ittiti delle generazioni future: tolleranza massima per chi si sarebbe arreso, distruzione e morte per chi avesse opposto resistenza (Come nel caso di Ulma, distrutta e maledetta). In breve tempo tutto il regno torn\u00f2 sotto il controllo di Hattusili.\nNonostante questo resoconto trionfale sulla cacciata degli Hurriti dal regno ittita, Hattu\u0161ili I dovette continuare ad affrontare questo popolo per tutti gli anni a venire.\nQuarto anno (Seconda campagna verso nord).\nEra tempo di sistemare definitivamente i conti con Sanahuitta o Sanahut (\u0160anahuitta o \u0160anahut, al nord o nord-est di Hattusa), base della ribellione contro il nonno del re e verosimilmente ancora in mano al ramo ribelle della famiglia. Hattusili pose la citt\u00e0 sotto un lungo assedio e stavolta nemmeno le imponenti fortificazioni difensive poterono salvarla: dopo sei mesi d'assedio la citt\u00e0 e la sua \u00e9lite regnante caddero. L'episodio verr\u00e0 ricordato dal re per anni, anche negli scritti futuri: \nCon la caduta di Sanahuitta tutte le altre citt\u00e0 rivoltose dell'area caddero, alcune anche senza opporre resistenza.\nQuinto anno (Seconda campagna siriana e attraversamento dell'Eufrate).\nNel quinto anno fu rinnovata la campagna di Siria; dopo la distruzione della citt\u00e0 di Zaruna attacc\u00f2 la citt\u00e0 urrita di Hasu (Ha\u0161\u0161u), a est del fiume Eufrate, che probabilmente era divenuta la capitale del regno conosciuto in Assiria col nome di Regno di Mana, operazione condotta da un generale e capo della guardia reale Lapalsis (Lepal\u0161i\u0161) e, forse, da un funzionario di corte chiamato \"figlio di Karahnuilis\". Ammurapi II re di Yamkhad (Aleppo), il figlio di Lim Yarima III, invi\u00f2 i suoi generali Zukra\u0161i e Zaludi con rinforzi per contribuire a difendere la citt\u00e0, ma furono sconfitti dall'esercito ittita fra le montagne Adalur (Amanus classico): ormai libero di agire Hattu\u0161ili I attravers\u00f2 l'Eufrate (fu il primo re ittita a farlo) e and\u00f2 a distruggere Hasu. Torn\u00f2 infine a Hattu\u0161a con il bottino di guerra, che fu offerto al tempio del dio delle tormente. Successivamente marci\u00f2 contro la citt\u00e0 di Tawanaga, cattur\u00f2 il suo re e lo fece decapitare; di seguito distrusse la citt\u00e0 di Zippasna e offr\u00ec il bottino ottenuto alla divinit\u00e0 di Arinna. Infine attacc\u00f2 la citt\u00e0 di Hahhu o Hakhkhu che fu conquistata dopo tre battaglie alla sua periferia (anche questa volta il bottino fu per la divinit\u00e0 di Arinna).\nSesto anno (Seconda campagna contro Arzawa, campagna contro Aleppo).\nLa cronaca si ferma in questo sesto anno. Non sappiamo quando fu sottomesso il regno di Arzawa (Anatolia occidentale). Sicuramente fu sottomessa Wilusa o Wilu\u0161a (Troade). Arzawa era un regno formato da almeno cinque regni (Arzawa, Mira, Hapalla, Terra del fiume Seha, e Wilusa) confederati. Il regno di Wilusa (Wilu\u0161a) fu l'omerica Ilio anche se \u00e8 possibile che all'epoca fosse piuttosto la regione della Troade, senza includere la citt\u00e0 di Troia, forse indicata in questo periodo in lingua ittita come Taruisa o Tarui\u0161a (in testi di epoca imperiale con Wilusa si intender\u00e0 sia la citt\u00e0 omerica sia il relativo regno).\nLa capitale d'Arzawa era Apasa (Apa\u0161a, oggi Efeso). Arzawa non tard\u00f2 a recuperare la sua indipendenza mentre Wilusa rimase alleata degli Ittiti come testimoniato dai regali periodicamente inviati da Willusa al re ittita.\nHattu\u0161ili I infine port\u00f2 un nuovo attacco contro Aleppo ma fu ferito gravemente in battaglia. Il regno di Aleppo (Yamkhad) includeva il regno vassallo di Alalakh (che controllava il passo di entrata nell'Asia Minore e in Siria dall'Anatolia). Il re di Aleppo fu sconfitto e alcuni territori occupati, ma la capitale non fu conquistata. Yamkhad fu comunque ridotto a un regno secondario.\nLa rivolta di Zalpa.\nCome gi\u00e0 avvenuto durante il regno di suo nonno, Hattusili in un momento imprecisato del proprio regno dovette fronteggiare la rivolta della citt\u00e0 vassalla di Zalpa, sul Mar Nero. La citt\u00e0 era stata storicamente indipendente, talvolta alleata ed altre ostile agli ittiti, fino a quando era stata definitivamente sottomessa sul finire del 18^ secolo dal nonno del re.\nDal cosiddetto \"testo di Zalpa\" ci giunge notizia di una rivolta della citt\u00e0 costiera ad Hattusili, in quanto i nobili si erano rifiutati di consegnare al re ittita un non meglio identificato Labarnaed il principe Happi, figlio ribelle di Hattusiliche pare regnasse come vassallo sulla citt\u00e0. Era probabilmente in atto un pi\u00f9 ampio tentativo di colpo di Stato ai danni di Hattusili ed in favore di un certo Damnassu, membro anch'egli della famiglia reale ittita, fomentato da Happi ed appoggiato dalla \u00e9lite di Zalpa.\nDamnassu fu catturato dall'esercito di Hattusili e portato in catene ad \u1e2aattu\u0161a mentre Happi e Labarna riuscirono a fuggire; Hattusili comunque li insegui', cinse Zalpa d'assedio, espugn\u00f2 e distrusse la citt\u00e0; i ribelli furono uccisi nello scontro.\nLa morte di Hattu\u0161ili e la lotta per la successione.\nIl re tent\u00f2 l'assedio di Halap (odierna Aleppo) ma fece ritorno ferito gravemente nella sua citt\u00e0 Kushara e comprendendo che la fine potesse esser vicina inizi\u00f2 a pianificare la successione.\nUno dei suoi figli, Huzziya, fu diseredato ed incarcerato per ribellione contro il padre: le grandi famiglie di Tappasanda, citt\u00e0 ittita di cui Huzziya era governatore, pare infatti chiedessero esenzioni fiscali sobillando la rivolta; in effetti nel proprio \"Testamento\" Hattu\u0161ili parla pi\u00f9 di atti profanatori e di necessit\u00e0 di purificare il Palazzo della citt\u00e0 che non di problemi fiscali.\nL'episodio resta oscuro, ma le conseguenze per Hattusili furono di portata rilevantissima: lo scontro col figlio procur\u00f2 al re l'ostilit\u00e0 di gran parte della nobilt\u00e0 che spinse una sorella del Re, nota dai testi come \"La Serpe\", verosimilmente madre di Labarna, il nipote adottato e scelto da Hattusili per succedergli, a schierarsi apertamente contro il sovrano. Le proporzioni dello scontro in seno alla famiglia reale, forse solo politico e non armato, devono essere state importanti, come ci narra lo stesso Hattusili, e non essersi limitate a Tappasanda ma estese a tutto il regno, inclusa la capitale:\nIl sovrano tuttavia reag\u00ec col consuet\u00f2 vigore: sentendo approssimarsi la fine, convoc\u00f2 gli alti ufficiali e funzionari nel palazzo di Kussara e pronunci\u00f2 l'amaro discorso che \u00e8 giunto fino a noi, trascritto in una tavoletta bilingue ittita - akkadico, e che risulta uno dei primi esempi di notazione di sentimenti in un documento ittita: \nLabarnas fu diseredato e rinchiuso in un tempio come sacerdote, mentre la \"Serpe\" bandita da corte con la confisca dei beni personali. Il re cos\u00ec nomin\u00f2 suo successore un altro nipote, Mursilis, forse figlio d'Hastayar, una figlia del re o una moglie secondaria, che era ancora molto giovane all'epoca.\nPare che la zia Tawananna, Regina Regnante e vedova di Labarna I, non abbia accettato la scelta del Re di designare come erede il giovanissimo nipote, scatenando l'ira di Hattu\u0161ili che, se l'interpretazione generalmente accettata di un passaggio del suo \"Editto\" \u00e8 corretta, band\u00ec Tawananna esiliandola.\nGli storici si sono chiesti perch\u00e9 l'anziana regina possa essersi rivoltata al genero, e mettono in relazione l'episodio a due testi parzialmente giunti sino a noi, nei quali si parla di una rivolta verso Hattusa del Principe di Purushanda, citt\u00e0 di primissima importanza, sede di un florido regno indipendente fino ad un secolo prima, ed ora centro principale in orbita ittita. Una fortunata intuizione di Beal, poi seguita da altri, collega l'episodio dell'Editto alla rivolta di Purushanda, concludendo che il Principe di tale citt\u00e0 vassalla fosse un genero (o meno probabilmente un figlio) di Tawananna che, visto che nessun erede diretto di Hattusili lo avrebbe seguito sul trono, potrebbe aver tentato di favorire la propria discendenza diretta a danno dell'erede scelto, un giovinetto.\nHattusili per\u00f2 non arriv\u00f2 mai allo scontro con Purushanda in quanto si spense di l\u00ec a poco; fu il successore Mur\u0161ili I, in varie campagne militari, che dom\u00f2 la rivolta con l'aiuto di Pimpira, fratello di Hattusili e tutore del giovane re.\nL'eredit\u00e0 di Hattu\u0161ili.\nLa morte del sovrano lasci\u00f2 il regno in una situazione irrisolta, con enormi prospettive ma anche grandi rischi; egli era riuscito ad unificare territori e regni che coprivano la maggior parte d ella Anatoia centro orientale, aveva riportato grandi vittorie militari, espandendo i confini ittiti nella ricca area siriana. Eppure le frequenti assenze del sovrano impegnato in campagne militari, ed il difficile rapporto con l'entourage familiare, il cambio di erede, e le continue tensioni intestine alla famiglia reale lasciavano il regno in un clima di grande incertezza con cui si sarebbe dovuto confrontare il giovanissimo erede dell'ultima ora, Mur\u0161ili I.\nLa forte personalit\u00e0 e la capacit\u00e0 militare ed organizzativa di Hattusili, comunque, avevano gettato le basi per prospettive di grandezza neppure immaginabili per gli Ittiti al momento della sua ascesa al trono, caratteristiche che faranno del re un punto di riferimento nella memoria del suo popolo anche in epoca imperiale.\nNota documentale.\nIl materiale documentale sull'impero ittita a disposizione degli studiosi \u00e8 veramente notevole. Nella prima met\u00e0 del secolo scorso gli scavi archeologici condotti a \u1e2aattu\u0161a (nei pressi dell'attuale villaggio turco di Bo\u011fazkale) da ricercatori tedeschi e turchi hanno portato alla luce una biblioteca di tavolette di argilla molto pi\u00f9 vasta di quella, pi\u00f9 famosa, della Ninive di Assurbanipal. Nuovo materiale inoltre continua a essere ritrovato attraverso gli scavi in altre citt\u00e0 ittite come Mashat (l'antica Tapigga), Ortakoy (l'antica Sapinuwa), Kushakli (l'antica Sharisha) e in antiche citt\u00e0 di regni confinanti come le siriane Karkemish, Emar e Ugarit. Tutto il materiale ritrovato a \u1e2aattu\u0161a \u00e8 stato raccolto e classificato in due serie: \nAltri documenti, provenienti da altri siti, sono stati raccolti in altre serie indicate con le sigle ABoT (Ankara Arkeoloji M\u00fczesinde bulunan Bogazk\u00f6y Tabletleri), Bo (Inventory numbers of Boghazk\u00f6y tablets excavated), FHG (E. Laroche, Fragments hittites de Geneve), FHL (J.-M. Durand et E. Laroche, Fragments hittites du Louvre, Memorial Atatuerk, Paris), HFAC (Hittite Fragments in American Collections), HKM (S. Alp, Hethitische Keilschrifttafeln aus Ma\u015fat H\u00fcy\u00fck, Ankara), HT (Hittite Texts in the Cuneiform Character in the British Museum), IBoT (Istanbul Arkeoloji M\u00fczesinde bulunan Bo\u011fazk\u00f6y Tabletleri), VAT (Inventory numbers of tablets in the Staatliche Museen in Berlin), VBoT (Verstreute Boghazk\u00f6i-Texte) e VSSMB.\nMolti altri documenti non sono ancora stati pubblicati e altri ancora sono scritti in lingue diverse come l'accadico, il luvio, il hurrita e sono raccolti in altre serie.\nLa ricostruzione storica degli eventi dei primi anni dell'antico regno ittita non \u00e8 dunque un problema di documentazione bens\u00ec di interpretazione. La successione dinastica ittita ha subito molte deviazioni violente con frequenti usurpazioni al trono da parte di membri della nobilt\u00e0 e della stessa famiglia reale. Le storie tratte dalla vita dei primi e famosi re come Labarna I, Hattu\u0161ili I e lo stesso Mur\u0161ili I sono state spesso riscritte e utilizzate dai posteri per giustificare queste deviazioni violente dell'asse ereditario.\nCon queste cautele, i testi pi\u00f9 importanti da cui ricostruire la storia della vita di Hattu\u0161ili I sono il \"Testamento\" e gli \"Annali\". Dall'analisi di questi testi \u00e8 tratta la gran parte di quanto scritto in questa pagina."}
{"id": "2323646", "revid": "3115", "url": "https://it.wikipedia.org/wiki?curid=2323646", "title": "Ferromin", "text": "Ferromin S.A. era una azienda italiana che operava nel settore siderurgico, estraendo minerali come il manganese e producendo ferro.\nEra parte del gruppo IRI-Finsider, poi Italsider, infine ILVA.\nStoria.\nNasce il 25 gennaio 1939 come \"Mineraria Siderurgica S.A.\" a Roma. In seguito diventa \"Mineraria Siderurgica Ferromin S.A.\" e si sposta a Genova. Nel 1969 viene posta in liquidazione e nel 1984 viene incorporata in Icrot Lavorazioni Sussidiarie Finsider S.p.A..\nAttivit\u00e0.\nAveva in concessione e in gestione le miniere di ferro dell'Isola d'Elba, di Canaglia, di San Leone (Sardegna), di Gambatesa, della Val Camonica, della Valle di Scalve, della Valle dell'Allione, della Val Trompia (Miniera Torgola a Bovegno), della Val di Cornia, tra Pignone e Borghetto di Vara e di Monte Argentario.\nTra l'altro al momento della sua nascita, per soddisfare una crescente offerta di metalli, riutilizza le scorie etrusche ancora ricche di ferro, per estrarre il minerale.\nI minerali che estraevano servivano anche ad alimentare l'altoforno di Cornigliano.\nNel 1953 occupava 800 lavoratori.\nNegli anni cinquanta produceva il 50% della produzione mineraria nazionale di ferro."}
{"id": "2323647", "revid": "767487", "url": "https://it.wikipedia.org/wiki?curid=2323647", "title": "Alessandro Abondio", "text": "Biografia.\nFiglio dello scultore e modellatore Antonio Abondio, originario di Ascona.\nLa sua formazione artistica sia come ceramista, sia come modellatore in cera e incisore fu guidata dal padre.\nHa prestato servizio a Innsbruck, presso la corte viennese, dove i nobili e membri della famiglia degli Asburgo, Rodolfo II e Mattia, furono tra i suoi clienti, e successivamente a Praga dal 1606.\nNegli anni seguenti si trasfer\u00ec nel 1614 a Norimberga e alla corte in Baviera dal 1619, nella quale lavor\u00f2 come medaglista. \nA Monaco di Baviera spos\u00f2 la figlia del compositore Orlando di Lasso.\nSuccessivamente lavor\u00f2 per l'elettore Massimiliano I, dopodich\u00e9 soggiorn\u00f2 per un triennio a Vienna, dal 1628-1631, e infine ad Augsburg nel 1635.\nI suoi lavori sono conservati al Museo nazionale bavarese di Monaco di Baviera, al Victoria and Albert Museum di Londra, al Kunsthistorisches Museum di Vienna, in quello di Padova, di Dresda e di Kremsm\u00fcnster.\nGli sono state attribuite 36 medaglie, raffiguranti personaggi austriaci e boemi, di buona fattura per l'accuratezza del modellato ed il gusto decorativo, vicine per stile a quelle contemporanee."}
{"id": "2323652", "revid": "767487", "url": "https://it.wikipedia.org/wiki?curid=2323652", "title": "William Boxall", "text": "Fu direttore della National Gallery di Londra.\nBiografia.\nWilliam Boxall nacque nel 1800 ad Oxford, o nelle sue vicinanze. Studi\u00f2 alla Abingdon School prima di entrare nelle scuole della Royal Academy di Londra nel 1819. Negli anni compresi tra il 1827 e il 1845 Boxall visit\u00f2 con frequenza l'Italia, dove ebbe modo di studiare le opere dei grandi maestri dell'arte italiana. All'inizio della carriera, Boxall si dedic\u00f2 alla realizzazione di dipinti di soggetto storico ma in breve si specializz\u00f2 nella pi\u00f9 remunerativa ritrattistica. Tra le personalit\u00e0 di maggior rilievo ritratte da Boxall vi sono il poeta William Wordsworth, lo scultore John Gibson ed il pittore Henry Landseer. \nNel 1866 ottenne l'incarico di direttore della National Gallery di Londra, che era stato in precedenza di Sir Charles Lock Eastlake; da questa data, Boxall interruppe la sua attivit\u00e0 di pittore. La direzione della National Gallery port\u00f2 Boxall a sovrintendere ai lavori di ampliamento del museo operati dall'architetto Edward Middleton Barry e ad occuparsi dell'acquisizione di nuovi capolavori. Nel 1870 la National Gallery compr\u00f2 la \"Madonna di Manchester\", opera su tavola di Michelangelo cos\u00ec chiamata perch\u00e9 esposta nella citt\u00e0 di Manchester nel 1857. Poco dopo il museo ottenne un'altra opera di Michelangelo, la Deposizione di Cristo, la cui autenticit\u00e0 fu a lungo dibattuta ma che ora sembra essere riconosciuta come un lavoro autentico di Michelangelo. Inoltre, alla morte dell'amico Charles Lock Eastlake, suo predecessore nella direzione, Boxall si impegn\u00f2 perch\u00e9 i dipinti della collezione Eastlake, comprendente opere di Pisanello e Piero della Francesca, entrassero a far parte del museo."}
{"id": "2323655", "revid": "838137", "url": "https://it.wikipedia.org/wiki?curid=2323655", "title": "Benz 18/45 PS", "text": "La Benz 18/45 PS era un'autovettura di lusso prodotta dal 1914 al 1921 dalla Casa automobilistica tedesca Benz &amp; Cie.\nStoria e caratteristiche.\nLa 18/45 PS venne introdotta in sostituzione del modello 16/40 PS. Questa vettura venne prodotta sostanzialmente in due configurazioni di carrozzeria: torpedo e limousine. Essa montava un quadricilindrico biblocco da 4.7 litri in grado di erogare 45 CV di potenza massima a 1650 giri/min.\nQueste erano le caratteristiche tecniche della \"18/45 PS\":\nLa \"18/45 PS\" venne sostituita nel 1921 dal modello 16/50 PS, di cilindrata inferiore (4.2 litri), ma con potenza di poco superiore, per conferire un comportamento pi\u00f9 brillante e sportiveggiante al motore."}
{"id": "2323659", "revid": "120641582", "url": "https://it.wikipedia.org/wiki?curid=2323659", "title": "Edizioni Borla", "text": "Edizioni Borla \u00e8 una casa editrice italiana \nnata nel 1853 in Piemonte.\nNel 1981 si \u00e8 trasferita a Roma, ed \u00e8 attiva nella pubblicazione di titoli attinenti alle scienze umane e alla religione.\nA partire dal 1976 la casa editrice ha specificato il suo ambito di lavoro nei settori della psicologia, della psicoterapia, della psicoanalisi, della psicoterapia infantile.\nIn ambito religioso i suoi titoli si concentrano sulle tematiche teologiche, bibliche, storiche e della spiritualit\u00e0.\nHa in catalogo circa 1.500 titoli di 1150 autori italiani e stranieri."}
{"id": "2323664", "revid": "176990", "url": "https://it.wikipedia.org/wiki?curid=2323664", "title": "Codice della SOIUSA", "text": "Il codice della SOIUSA \u00e8 la codifica utilizzata dalla Suddivisione Orografica Internazionale Unificata del Sistema Alpino (SOIUSA) per classificare le varie montagne del sistema alpino.\nGeneralit\u00e0.\nLa SOIUSA, superando la tradizionale tripartizione delle Alpi, ha adottato la bipartizione in Alpi Occidentali ed Alpi Orientali.\nSempre secondo la SOIUSA le due grandi parti si suddividono ulteriormente in: \nConseguentemente ad ogni montagna del sistema alpino pu\u00f2 essere applicata una codifica che indica a quale parte, settore, sezione, sottosezione, supergruppo, gruppo e sottogruppo essa appartiene.\nDefinizione della codifica.\nPer costruire la codifica si parte da queste convenzioni:\nCon le convenzioni cos\u00ec adottate ed aggiungendo i seguenti segni di interpunzione (/; -; .; -; . e .) la codifica di una vetta alpina sar\u00e0 del tipo:\n\"numero romano\" (I o II) / \"lettera maiuscola\" (A, B o C) - \"numero da 1 a 36\" . \"numero romano\" - \"lettera maiuscola\" . \"numero arabo\" . \"lettera minuscola\"\nIn alcuni casi potr\u00e0 mancare la lettera minuscola finale perch\u00e9 non tutti i gruppi alpini sono suddivisi in sottogruppi.\nAltre (rare) volte il sottogruppo \u00e8 ulteriormente suddiviso in settori; in questi casi alla lettera minuscola \"principale\" seguono una barra e un'altra lettera minuscola progressiva.\nEsempio della codifica.\nLa codifica del Monte Bianco \u00e8 la seguente: I/B-7.V-B.2.b\nEssa viene dettagliata cos\u00ec:"}
{"id": "2323667", "revid": "98606537", "url": "https://it.wikipedia.org/wiki?curid=2323667", "title": "Pancreas artificiale", "text": "Il pancreas artificiale \u00e8 un dispositivo in costante evoluzione che fornisce aiuto nei pazienti diabetici, atto a sostituire la funzione endocrina del pancreas compromessa. Pi\u00f9 in generale coinvolge anche gli studi genetici che cercano di risolvere il problema di base.\nDi recente introduzione nel campo medico anche nei primi anni del XXI secolo non si \u00e8 individuato un sistema impiantabile a lungo termine.\nPompe impiantabili.\nUna particolare tipologia di pompe impiantabili sono quelle che rilasciano insulina nella cavit\u00e0 peritoneale, raggiungendo la vena porta, e da qui far arrestare prontamente la produzione epatica di glucosio emulando in tal modo la funzionalit\u00e0 delle cellule beta nel controllo della glicemia. \nSulle pompe impiantabili gli studi si sono sviluppati alla fine del XX secolo. In Europa il primo modello fu disponibile nel febbraio del 2000.\nLa riserva di insulina \u00e8 sufficiente per 3 mesi, e pu\u00f2 essere ricaricata.\nComplicanze.\nFra le possibili complicanze: \nPer ovviare a tale problematica il catetere pu\u00f2 essere risciacquato con una soluzione di NaOH, e nei casi pi\u00f9 ostici viene sostituito il catetere tramite laparoscopia o viene completamente eliminato.\nSistemi a ciclo chiuso.\nIl Biostator fu il primo pancreas artificiale, creato nella seconda met\u00e0 del XX secolo,la trasmissione di insulina, infusa attraverso un catetere intravenoso, era regolata da un algoritmo i cui dati in ingresso erano forniti da un sistema di monitoraggio continuo della glicemia. Inizialmente molto ingombrante e anche se le sue dimensioni sono state ridotte nel tempo viene utilizzato nel XXI secolo solo nel reparto di terapia intensiva.\nNel tempo la sperimentazione medica si \u00e8 spostata su due alternative:"}
{"id": "2323678", "revid": "126257", "url": "https://it.wikipedia.org/wiki?curid=2323678", "title": "Superfiat", "text": ""}
{"id": "2323681", "revid": "126257", "url": "https://it.wikipedia.org/wiki?curid=2323681", "title": "Super fiat", "text": ""}
{"id": "2323683", "revid": "729019", "url": "https://it.wikipedia.org/wiki?curid=2323683", "title": "Nilo Piccoli", "text": "Biografia.\nFratello di Flaminio Piccoli, insieme a lui partecipa alla Resistenza. Nell'autunno del 1944 aderisce al Comitato di Liberazione Nazionale di Trento.\nDirigente delle Poste e Telegrafi, fu eletto sindaco di Trento per tre volte consecutive il 13 giugno 1951, il 18 giugno 1956 e il 30 giugno 1961. Fu il periodo del boom edilizio, dello sviluppo turistico del Monte Bondone, di investimenti nell'industria del comune e della costruzione della casa di riposo. Riusc\u00ec a far anticipare al 1953 l'arrivo della televisione in Trentino, previsto per il 1956-1957, con l'installazione di un ripetitore sulla Paganella. Nel 1963 ha contribuito alla fondazione del Villaggio SOS.\nNel 2007 la sua famiglia ha donato qualche migliaio di volumi che gli erano appartenuti alla biblioteca comunale di Trento."}
{"id": "2323685", "revid": "121836", "url": "https://it.wikipedia.org/wiki?curid=2323685", "title": "Sir William Boxall", "text": ""}
{"id": "2323687", "revid": "622598", "url": "https://it.wikipedia.org/wiki?curid=2323687", "title": "Lajos Abonyi", "text": "Biografia.\nDeriv\u00f2 il suo pseudonimo dal podere dove si ritir\u00f2. \nSuo figlio, Lajos M\u00e1rton, fu un archeologo.\nLajos Abonyi, di religione cristiana cattolica, studi\u00f2 al Collegio riformato di Kecskem\u00e9t dal 1841 al 1843, al Liceo evangelico di Pest dal 1844 al 1846, e all'Universit\u00e0 di Pest. dal 1847, dove si laure\u00f2 nel 1852.\nDopo la laurea lavor\u00f2 come notaio. \nCominci\u00f2 la sua attivit\u00e0 di scrittore dopo la seconda met\u00e0 dell'Ottocento, con una serie di novelle che furono influenzate dalle letterature europee, e soprattutto da quella francese, anche se si specializz\u00f2 nella descrizione di personaggi e scene ispirati dalla pianura magiara. \nRappresent\u00f2 con affetto patriarcale la figura del contadino, utilizzando un linguaggio adeguato, pittoresco ma stilizzato.\nScrisse romanzi storici, come \"\u00c9szak csillaga\" (1855) e romanzi sociali, come \"Pane e onore\" (\"Keny\u00e9r \u00e9s becs\u00fclet\", 1865), incentrati sulle tematiche della povert\u00e0, del sottosviluppo, dei conflitti sociali, della spiritualit\u00e0, dei costumi, delle superstizioni popolari, della emancipazione ebraica. \nTra i suoi migliori romanzi annoveriamo \"Le nostre canzoni\" (1864) e \"L'eredit\u00e0 di Lena\" (1887). \nIl suo dramma popolare intitolato \"Il fazzoletto del bandito\" (1872) ebbe un notevole successo nei teatri ungheresi, trattandosi di una sorta di musical popolare, pervaso dall'amore per il folclore.\nScrisse anche raccolte di poesia popolare e di canti popolari."}
{"id": "2323691", "revid": "1873017", "url": "https://it.wikipedia.org/wiki?curid=2323691", "title": "Lexington Avenue", "text": "Lexington Avenue (spesso abbreviata \"Lex\") \u00e8 un viale in direzione nord-sud nell'East Side del borough newyorkese di Manhattan. Il traffico stradale scorre a senso unico verso sud dalla 131ma strada est a Gramercy Park alla 21ma strada est. Lungo i suoi 8,9 km, e 110 isolati, Lexington Avenue attraversa Harlem, Carnegie Hill, l'Upper East Side, Midtown e Murray Hill al suo inizio a Gramercy Park, a sud del quale l'asse stradale continua col nome di Irving Place fino alla 14ma strada est."}
{"id": "2323696", "revid": "767487", "url": "https://it.wikipedia.org/wiki?curid=2323696", "title": "Donte Mathis", "text": ""}
{"id": "2323699", "revid": "767487", "url": "https://it.wikipedia.org/wiki?curid=2323699", "title": "Ian Carey", "text": "Il suo genere principale era l'house music ma egli produsse anche electro.\nI brani che in Italia hanno ottenuto pi\u00f9 successo sono \"Keep On Rising\", \"Red Light\" e \"Get Shaky\" e \"Amnesia\" con Rosette, Timberland e Brasco.\nAveva due alias: Ian Carey Project e Illicit Funk.\nEra anche un componente di diversi gruppi, quali East Side Playerz, L'Enfant D'Amour, Players Inc., Saturated Soul e Soul Providers."}
{"id": "2323700", "revid": "123061805", "url": "https://it.wikipedia.org/wiki?curid=2323700", "title": "Madison Avenue", "text": "Madison Avenue \u00e8 un ampio viale in direzione nord-sud nell'East Side del borough newyorkese di Manhattan. Il traffico sulla strada scorre a senso unico verso nord dalla Madison Square (alla 23\u00aa strada) al Madison Avenue Bridge alla 138\u00aa strada. Madison Avenue attraversa Midtown, l'Upper East Side (inclusa Carnegie Hill), Spanish Harlem e Harlem.\nLa strada prende nome da Madison Square, che a sua volta \u00e8 stata battezzata in onore di James Madison, quarto presidente degli Stati Uniti d'America.\nSin dagli anni venti il nome della strada \u00e8 sinonimo dell'industria della pubblicit\u00e0 perch\u00e9 vi hanno avuto sede tutte le pi\u00f9 importanti agenzie pubblicitarie americane."}
{"id": "2323701", "revid": "330270", "url": "https://it.wikipedia.org/wiki?curid=2323701", "title": "Isacco Le Chapelier", "text": ""}
{"id": "2323703", "revid": "767487", "url": "https://it.wikipedia.org/wiki?curid=2323703", "title": "Emil \u00c1br\u00e1nyi", "text": "Biografia.\nAppartenne ad una famiglia di intellettuali.\nFu il figlio del compositore Korn\u00e9l \u00c1br\u00e1nyi e nipote del giornalista e scrittore Emil \u00c1br\u00e1nyi. Spos\u00f2 nel 1881 la cantante lirica Wein Margit, ed il loro figlio Emil divenne un compositore.\nAlla fine dei suoi studi, si avvicin\u00f2 all'attivit\u00e0 letteraria.\nInfluenzato dallo stile e dalle idee di Victor Hugo e Pierre-Jean de B\u00e9ranger, le sue opere liriche e narrative, che nel loro pathos rappresentano l'eredit\u00e0 spirituale di S\u00e1ndor Pet\u0151fi, si ispirano al patriottismo, all'amore e a un romantico senso di giustizia sociale. Per questo fu il cantore dei deboli, degli oppressi, dei miserabili.\nEsercit\u00f2 anche l'attivit\u00e0 di critico, di critico d'arte e di giornalista per diversi giornali. Nel 1885 fu direttore della \"Koszor\u00fa\" (Corona), dal 1873 del \"Pesti Napl\u00f3\" (Diario di Pest), dal 1896 del \"Budapesti Napl\u00f3\" (Diario di Budapest), dal 1904 al 1907 collabor\u00f2 con il popolare quotidiano politico \"A Nap\" (Il sole).\nTradusse opere dal francese, dal tedesco e dall'inglese, distinguendosi per la maestria formale dei suoi versi. \nLa sua prima strofa fu pubblicata nel 1866\nTraducendo in ungherese \"I due granatieri\" di Heine, vi inserir\u00ec una sua lirica intitolata \"Il terzo granatiere\", con la quale critic\u00f2 la guerra.\nInoltre scrisse libretti per opera e commedie.\nNel 1889 fu eletto rappresentante parlamentare del distretto di Keceli, con un programma basato sull'indipendenza. \nDivenne un personaggio pubblico attivo e dal 1913 fu presidente dell'associazione locale per lo sviluppo della citt\u00e0 di Szentendre."}
{"id": "2323704", "revid": "330270", "url": "https://it.wikipedia.org/wiki?curid=2323704", "title": "Isacco le Chapelier", "text": ""}
{"id": "2323706", "revid": "330270", "url": "https://it.wikipedia.org/wiki?curid=2323706", "title": "Isaac Le Chapelier", "text": ""}
{"id": "2323707", "revid": "330270", "url": "https://it.wikipedia.org/wiki?curid=2323707", "title": "Isaac le Chapelier", "text": ""}
{"id": "2323711", "revid": "330270", "url": "https://it.wikipedia.org/wiki?curid=2323711", "title": "Le Chapelier", "text": ""}
{"id": "2323712", "revid": "729019", "url": "https://it.wikipedia.org/wiki?curid=2323712", "title": "Sindrome paraneoplastica", "text": "Una sindrome paraneoplastica \u00e8 un'entit\u00e0 clinico-patologica dovuta alla presenza di un tumore nell'organismo ma che non \u00e8 conseguenza dell'invasivit\u00e0 locale o dello sviluppo di metastasi. Con un'ulteriore definizione, una sindrome paraneoplastica pu\u00f2 essere definita come l'insieme dei segni, dei sintomi e delle alterazioni morfologico-funzionali che un tumore \u00e8 in grado di dare \"a distanza\" dalla sede di sviluppo primitivo o di sviluppo delle metastasi.\nClassificazione.\nEsistono numerosissime sindromi paraneoplastiche. Un buon criterio di studio \u00e8 quello di dividere le sindromi in sistemiche e specifiche.\nSindromi paraneoplastiche sistemiche.\nSi parla di sindrome sistemica quando uno stesso substrato patologico \u00e8 in grado di provocare e di sostenere quadri clinici che interessano l'intero organismo. Le sindromi sistemiche di pi\u00f9 frequente riscontro sono la cachessia e la febbre. Entrambi questi quadri sono dovuti soprattutto alla produzione esuberante di TNF-\u03b1 (anche detto \"cachessina\"); in particolare, le citochine IL-1 e IL-6, prodotti dalle cellule infiammatorie sono coinvolte anche nella genesi della febbre, in quanto in grado di innalzare il set-point termico ipotalamico e scatenare i meccanismi che portano all'aumento della temperatura. Ulteriore manifestazione, sistemica sempre citochino-correlata e spesso rilevabile, \u00e8 l'anemia normocromica normocitica che testimonia la presenza di un disordine cronico. Tromboflebiti migranti, in un contesto trombofilico, sono reperti frequenti; le cause sono da ricercare sia nell'uso di cateteri venosi o chemioterapica con propriet\u00e0 pro-trombotiche, sia per il fatto che alcuni tipi di tumore sono in grado di secernere fattori tissutali e mucine responsabili di uno stato di ipercoagulabilit\u00e0.\nSindromi paraneoplastiche specifiche.\nIl termine \"specifico\" fa riferimento al fatto che l'insieme dei segni e sintomi rilevabili in tali sindromi possono essere ricondotti ad un'alterazione che riguarda un singolo organo od apparato. Vengono distinti disordini neurologici e neuromuscolari, ematologici, mucocutanei ed endocrino-metabolici. Le principali sindromi sono riportate nella tabella sottostante."}
{"id": "2323713", "revid": "330270", "url": "https://it.wikipedia.org/wiki?curid=2323713", "title": "Le Chapellier", "text": ""}
{"id": "2323715", "revid": "253269", "url": "https://it.wikipedia.org/wiki?curid=2323715", "title": "Robert Preston", "text": "Biografia.\nLa famiglia di Preston si trasfer\u00ec a Los Angeles per via della carriera del padre, giocatore di baseball per gli Hollywood Blues, mentre la madre lavorava in un negozio di musica. Il giovane Robert Preston lasci\u00f2 la scuola a 16 anni per diventare attore, prima in una piccola compagnia teatrale e poi al Pasadena Community Theater, dove venne scoperto da un talent scout che gli fece firmare un contratto per la Paramount, grazie al quale partecip\u00f2 ad alcuni B movie nella seconda met\u00e0 degli anni trenta, ma anche a pellicole di prestigio, come \"La via dei giganti\" (1939) e \"Beau Geste\" (1939).\nDurante la seconda guerra mondiale prest\u00f2 servizio in Gran Bretagna nell'aeronautica. Al termine del conflitto torn\u00f2 a Hollywood, ma nel 1951 si trasfer\u00ec a New York e si impose come un versatile attore teatrale. E proprio in teatro la sua carriera ebbe una svolta, quando ottenne la parte del protagonista nel musical \"The Music Man\", bench\u00e9 precedentemente non fosse affatto conosciuto come cantante. Questo ruolo gli diede grande notoriet\u00e0 presso il pubblico americano, anche grazie all'omonima versione cinematografica del 1962.\nDivenuto una star di prim'ordine, continuer\u00e0 per tutta la sua carriera ad alternare cinema e teatro. Fra i suoi successi sul palcoscenico, da ricordare anche \"I do! I do!\" (1966), e \"Mack &amp; Label\" (1974), mentre per il grande schermo interpret\u00f2, fra gli altri, i film \"Il buio in cima alle scale\" (1960), \"Al di l\u00e0 della vita\" (1963), \"S.O.B.\" (1981) e \"Victor Victoria\" (1982), che nel 1983 gli valse la candidatura al premio Oscar al miglior attore non protagonista.\nNel 1962 cant\u00f2 la \"Youth Fitness Song\" (\"Canzone per lo sport della giovent\u00f9\"), anche nota come \"Go, Chicken Fat, Go\" (\"Via, pancetta, via\") che l'allora Presidente degli Stati Uniti John Kennedy volle fosse distribuita in tutte le scuole statunitensi (si calcola che il 33 giri fu distribuito in tre milioni di copie) per incentivare i giovani alla pratica dello sport, ritenendo che la nazione stesse combattendo una guerra non militare contro Cina e Russia e che, in mancanza di un'adeguata preparazione fisica generale, questa guerra sarebbe stata persa in cinquant'anni. La canzone \u00e8 stata poi riutilizzata nel 2014 dalla Apple Inc. (in una nuova incisione, della quale la societ\u00e0 non ha voluto diffondere il nome dell'esecutore) in uno spot dedicato alle app ed alle funzioni di monitoraggio dell'attivit\u00e0 fisica di iOs 8.\nSposato dal 1940 con Catherine Craig, anche lei attrice, conosciuta ai tempi del Pasadena Community Theater, Preston mor\u00ec nel 1987 per cancro ai polmoni.\nPremi teatrali.\nVinse due premi Tony Awards, entrambi come miglior attore in un musical, nel 1958 per \"The Music Man\" e nel 1967 per \"I do! I do!\". Nel 1975 ottenne un'altra candidatura, ancora come miglior attore, per il musical \"Mack &amp; Mabel\".\nSpettacoli teatrali.\n\"The Music Man\", regia di Morton Da Costa (Broadway, 19 dicembre 1957 - 15 aprile 1961)"}
{"id": "2323716", "revid": "330270", "url": "https://it.wikipedia.org/wiki?curid=2323716", "title": "Jean le Chapelier", "text": ""}
{"id": "2323717", "revid": "330270", "url": "https://it.wikipedia.org/wiki?curid=2323717", "title": "Jean Le Chapelier", "text": ""}
{"id": "2323719", "revid": "729019", "url": "https://it.wikipedia.org/wiki?curid=2323719", "title": "Iperplasia nodulare linfoide", "text": "L'iperplasia nodulare linfoide \u00e8 una rara malattia caratterizzata dalla presenza di vari piccoli noduli (superano raramente il diametro di 0.5 cm). Si ritrova soprattutto nel intestino tenue e nel intestino crasso.\nEziologia.\nLa causa non \u00e8 conosciuta.\nDiagnosi.\nSovente, soprattutto quando si manifesta nel colon, le manifestazioni sono comuni a quelle di molte sindromi per cui una corretta diagnosi risulta difficoltosa. Spesso si manifesta in associazione con neoplasie"}
{"id": "2323723", "revid": "204012", "url": "https://it.wikipedia.org/wiki?curid=2323723", "title": "Carcinoma ovarico", "text": ""}
{"id": "2323724", "revid": "123644890", "url": "https://it.wikipedia.org/wiki?curid=2323724", "title": "Rudy Mbemba", "text": ""}
{"id": "2323726", "revid": "115533", "url": "https://it.wikipedia.org/wiki?curid=2323726", "title": "Luda", "text": ""}
{"id": "2323734", "revid": "3082", "url": "https://it.wikipedia.org/wiki?curid=2323734", "title": "Sant'Adone", "text": ""}
{"id": "2323739", "revid": "118524975", "url": "https://it.wikipedia.org/wiki?curid=2323739", "title": "Eugenia Smith", "text": "Conosciuta anche sotto il nome di Eugenia Drabek Smetisko, \u00e8 l'autrice dell'autobiografia \"La granduchessa Anastasija Nikolaevna Romanova\" nella quale proclama di essere appunto la granduchessa Anastasija Nikolaevna Romanova. Sebbene molte donne si sono fatte passare per la granduchessa Anastasia dall'inizio della seconda guerra mondiale, solo lei ed Anna Anderson sono riuscite ad ottenere dei crediti.\nVita.\n\u00c8 diventata molto celebre negli Stati Uniti quando la rivista statunitense \"Life\" pubblica un articolo, il 18 ottobre 1963, affermando che la donna sembrava essere la vera Anastasia. Tuttavia, la rivista ha fatto osservare che la \"pseudo-Anastasia\" non \u00e8 riuscita a convincere due antropologi che hanno confrontato il suo viso con quello di Anastasia, ed una grafologa che non ha trovato nessuna somiglianza tra la sua scrittura con quella della granduchessa. Eugenia rifiut\u00f2 svariate volte di sottoporsi al test del DNA per confermare i dubbi degli scienziati."}
{"id": "2323740", "revid": "2058421", "url": "https://it.wikipedia.org/wiki?curid=2323740", "title": "Idrokinesiterapia", "text": "L'idrokinesiterapia consiste nell'immersione del corpo in una piscina. Il peso del corpo viene alleggerito fino al 90% (se l'immersione \u00e8 fino all'altezza delle spalle) al fine di affrontare i vari esercizi di riabilitazione con uno sforzo sensibilmente ridotto.\nL\u2019idrokinesiterapia, o riabilitazione in acqua, \u00e8 l\u2019utilizzo dell\u2019acqua a scopo riabilitativo dopo un trauma, un intervento chirurgico o come prevenzione. Questo tipo di riabilitazione \u00e8 rivolta a pazienti con esiti di patologie di varia natura a carico del sistema nervoso centrale (SNC), sistema nervoso periferico (SNP), Vascolare, Ortopedico-traumatologico.\nL\u2019idrokinesiterapia \u00e8 un\u2019attivit\u00e0 riabilitativa globale e/o analitica che utilizza, a scopi terapeutici, le informazioni sensoriali date dalle leggi fisiche dell\u2019acqua, in un ambiente idoneo e gradito dal paziente. L\u2019ambiente caldo e microgravitario che la piscina riabilitativa offre, ovviamente unito al lavoro svolto dal fisioterapista, consentono la riduzione delle rigidit\u00e0 causate dal dolore e il rilassamento muscolare. L\u2019acqua rappresenta uno stimolo sensoriale tangibile rispetto all\u2019aria: fornisce un supporto concreto alla massa corporea immersa, manda continuamente afferenze sensoriali al SNC coinvolgendo sia gli esterocettori, sia i propriocettori nella ricerca di un equilibrio e di una coordinazione necessari a mantenere gli assetti o per svolgere movimenti.\nIn ambito ortopedico e traumatologico diventa fondamentale la funzione dell\u2019idrokinesiterapia nella riabilitazione pre e post-operatoria per una ripresa graduale dell\u2019esercizio muscolare.\nNel caso di patologie neurologiche il trattamento viene adattato in relazione al paziente e il lavoro \u00e8 mirato al miglioramento dell\u2019equilibrio e della coordinazione.\nL\u2019idrokinesiterapia del paziente con lesione midollare \u00e8 finalizzata al rafforzamento della muscolatura e alla riacquisizione di abilit\u00e0 funzionali nelle attivit\u00e0 quotidiane.\nLa riabilitazione in acqua aiuta il paziente con problemi psicomotori a ritrovare un equilibrio psicofisico, pi\u00f9 consapevolezza del suo corpo e pi\u00f9 controllo.\nNel contesto riabilitativo gli effetti benefici dell\u2019acqua si possono applicare in varie patologie come il linfedema, l\u2019emofilia, in donne che hanno subito un intervento di mastectomia e in molte altre.\nIndicazioni.\nL'idrokinesiterapia \u00e8 il trattamento ideale per la cura di diverse patologie:"}
{"id": "2323741", "revid": "155613", "url": "https://it.wikipedia.org/wiki?curid=2323741", "title": "Cattedrale di Trapani", "text": ""}
{"id": "2323742", "revid": "767487", "url": "https://it.wikipedia.org/wiki?curid=2323742", "title": "Marcello (famiglia)", "text": "I Marcello sono una famiglia nobile di Venezia, gi\u00e0 ascritta al patriziato. \nStoria.\nSecondo la tradizione che vorrebbe Venezia legittima erede dell'antica Roma, i Marcello sarebbero diretti discendenti della \"gens\" Claudia-Marcella, la quale si sarebbe trapiantata in laguna nel corso del VII secolo; qui avrebbe contribuito alla fondazione di Rialto, dando dei tribuni. Secondo alcune dicerie, in passato si sarebbero chiamati Macigni (o Massi), Storculissi e Scrovoresi.\nSecondo la documentazione storica, i primi Marcello noti compaiono in un atto pubblico del 982. La famiglia risulta originaria di Torcello (si cita un Pietro, gastaldo dell'isola e giudice fra l'XI e il XII secolo), ma nella seconda met\u00e0 del XII secolo \u00e8 attestato il loro trasferimento nell'arcipelago realtino, fenomeno che coinvolse anche altre famiglie dei centri minori.\nLa cosiddetta Cronaca \"pseudo-Giustinian\" (anni 1350), pur riconoscendo loro un ruolo nella nascita della Repubblica, li annovera tra le famiglie di nobilt\u00e0 recente, i cosiddetti \"curti\". Ciononostante, dal Trecento i Marcello cominciarono ad avere un ruolo di rilievo nella vita pubblica veneziana, concorrendo con le casate pi\u00f9 prestigiose, i \"longhi\", alla spartizione delle cariche.\nFu soprattutto nel Quattrocento che la casata si rese protagonista di diversi eventi politici e militari: si citano Jacopo Antonio di Pietro (1397-1464/65), al quale si dov\u00e9 la liberazione di Brescia e Verona occupate dai Visconti (nota la sua impresa, che vide il trasporto di una flotta sull'Adige via terra); Nicol\u00f2 di Giovanni (1397-1474) che, dopo una brillante carriera pubblica, venne eletto doge nel 1473; Jacopo di Cristoforo (1413-1484), generale da mar, morto durante la conquista di Gallipoli; Pietro di Jacopo Antonio (1446-1530), che prese parte alla Guerra di Ferrara (1482-1484), con cui la Serenissima assoggett\u00f2 il Polesine.\nDue secoli dopo fu Lorenzo di Andrea (1603-1656) a distinguersi nella lotta contro i Turchi, dirigendo la vittoriosa spedizione dei Dardanelli, in cui, tuttavia, trov\u00f2 la morte.\nA questi si aggiungono numerosi ecclesiastici e uomini di cultura. I pi\u00f9 rilevanti furono senza dubbio Benedetto (1686-1739), celebre compositore del periodo barocco, e il fratello Alessandro (1673-1747), a sua volta compositore.\nDopo la caduta della Serenissima, i Marcello furono una delle poche famiglie veneziane a mantenere un ruolo di primo piano nella vita amministrativa. Di questo periodo vanno ricordati Alessandro Marcello (1813-1871), sindaco di Venezia dal 1857 al 1859; Girolamo Marcello (1860-1940), militare e senatore del Regno d'Italia; Alessandro Marcello Del Majno (1894-1980), antifascista e accademico."}
{"id": "2323746", "revid": "1718925", "url": "https://it.wikipedia.org/wiki?curid=2323746", "title": "Correr", "text": "I Correr (o Corraro) erano una famiglia patrizia di Venezia, compresa fra le \"casade nove\".\nStoria.\nOriginaria, si dice, di Torcello, giunse a Venezia nel IX secolo ed entr\u00f2 nel Maggior Consiglio con la serrata del 1297.\nDalla casata provennero in particolare uomini di Chiesa. Si citano Pietro, patriarca di Costantinopoli; Angelo che nel 1406 fu eletto papa con il nome di Gregorio XII; Antonio, nipote del precedente, cardinale e uno dei fondatori dei Canonici Regolari di San Giorgio in Alga.\nMorto nel 1830, Teodoro Correr lasci\u00f2 alla citt\u00e0 il palazzo di famiglia con la ricchissima collezione d'arte, libri e documenti che conteneva: \u00e8 quello che oggi \u00e8 il Museo Correr.\nAlbero genealogico.\nQuesta famiglia ebbe quattro rami."}
{"id": "2323749", "revid": "299089", "url": "https://it.wikipedia.org/wiki?curid=2323749", "title": "Gotama Buddha", "text": ""}
{"id": "2323750", "revid": "266224", "url": "https://it.wikipedia.org/wiki?curid=2323750", "title": "Balordi", "text": ""}
{"id": "2323755", "revid": "6923", "url": "https://it.wikipedia.org/wiki?curid=2323755", "title": "Enea di Gaza", "text": "In un dialogo intitolato \"Teofrasto\" allude a Ierocle di Alessandria come al proprio maestro e nelle sue \"Lettere\" fa riferimento al suo amico Procopio di Gaza, vissuto tra la fine del V e gli inizi del VI secolo. Afferma anche di aver sentito parlare alcuni confessori le cui lingue furono tagliate da Unnerico nel 484.\nCompose un dialogo intitolato \"Sull'immortalit\u00e0 dell'anima e la resurrezione del corpo\" e noto come \"Teofrasto\" dal nome del suo interlocutore.\nCome tutti i cristiani di formazione neoplatonica, Enea stimava Platone superiore ad Aristotele, sebbene avesse studiato il pensiero del primo attraverso gli insegnamenti della tradizione e lo studio degli scritti apocrifi di Platone; come Sinesio di Cirene, Nemesio e altri, riteneva che il neoplatonismo fosse il sistema filosofico meglio in accordo con la rivelazione cristiana, pur rigettandone alcune conclusioni che giudicava in contrasto con questo."}
{"id": "2323756", "revid": "124123", "url": "https://it.wikipedia.org/wiki?curid=2323756", "title": "Augusto di Calatia", "text": "Biografia.\nNarra la leggenda che venne imbarcato dai Vandali di Genserico su una vecchia nave senza vele e senza remi insieme a Castrense, vescovo vulturnense, a Prisco, vescovo capuano, a Tammaro, vescovo di Benevento, Rosio, Eraclio, Secondino, Adiutore, Elpidio, vescovo di Atella, Canio e Vindonio. La nave venne lasciata alla deriva per causarne la morte, ma i venti favorevoli la trasportarono altrove. La nave approd\u00f2 in Campania dove i vescovi ripararono nelle diverse citt\u00e0 del sud Italia rendendole a volte diocesi o diventandone vescovi. Augusto ripar\u00f2 a Calatia e qui si pensa abbia fondato la diocesi nel 439. \nOggi si concorda che quella sopra riportata sia una leggenda. Lo sospettavano il Tillemont e il Ruinart e lo dimostra il Lanzoni. Sembra che l'origine risalga al XII secolo e riprende la storia del vescovo Quodvultdeus applicandola a santi che gi\u00e0 si veneravano localmente in Campania."}
{"id": "2323757", "revid": "21880", "url": "https://it.wikipedia.org/wiki?curid=2323757", "title": "Galago crassicaudatus", "text": ""}
{"id": "2323758", "revid": "1613689", "url": "https://it.wikipedia.org/wiki?curid=2323758", "title": "Enea (disambigua)", "text": ""}
{"id": "2323759", "revid": "767487", "url": "https://it.wikipedia.org/wiki?curid=2323759", "title": "Bauko", "text": "Bauko \u00e8 una municipalit\u00e0 di Quarta classe delle Filippine, situata nella provincia di Mountain, nella Regione Amministrativa Cordillera.\nBauko \u00e8 formata da 22 barangay:"}
{"id": "2323760", "revid": "838137", "url": "https://it.wikipedia.org/wiki?curid=2323760", "title": "Benz 16/50 PS", "text": "La Benz 16/50 PS era un'autovettura di lusso prodotta dal 1921 al 1926 dalla Casa automobilistica tedesca Benz &amp; Cie. Continu\u00f2 ad essere prodotta anche fino al 1927, ma con il marchio Mercedes-Benz.\nStoria e caratteristiche.\nLa 16/50 PS venne introdotta in sostituzione del modello 18/45 PS, ma anche della Benz 21/50 PS, rispetto alla quale voleva offrire pari prestazioni, ma a fronte di minori costi di esercizio, data la minor cubatura del suo motore. Questa vettura venne prodotta inizialmente in tre configurazioni di carrozzeria: torpedo a 4 posti, torpedo a 6 posti e limousine. Essa montava un 6 cilindri in linea di tipo biblocco, della cubatura di 4.2 litri, in grado di erogare 50 CV di potenza massima a 2000 giri/min.\nA partire dal 1923, alla versione normale, venne affiancata una versione pi\u00f9 spinta, denominata 16/50 PS Sport, equipaggiata dallo stesso motore, ma con potenza massima portata a 75 CV a 2800 giri/min. La versione \"Sport\" fu all'epoca una delle pi\u00f9 prestanti vetture nella sua categoria.\nQueste erano le caratteristiche tecniche della \"16/50 PS\". Tra parentesi sono indicate le differenti caratteristiche della versione \"Sport\":\nNel 1925 la \"Sport\" venne tolta di produzione ed usc\u00ec quindi dal listino Benz.\nNel 1926 la \"Benz &amp; Cie.\" e la \"Daimler Motoren Gesellschaft\" si fusero assieme per dare vita alla Daimler-Benz, il cui marchio automobilistico fu la \"Mercedes-Benz\". Da questo punto fino al 1927, la \"16/50 PS\" venne prodotta con tale marchio, per essere poi sostituita dalla Mercedes-Benz Typ 320 W04. Di fatto, la \"16/50 PS\" \u00e8 considerata l'ultimo modello prodotto dalla storica Casa di Mannheim."}
