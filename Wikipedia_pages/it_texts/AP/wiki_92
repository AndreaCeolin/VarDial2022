{"id": "2396832", "revid": "125777822", "url": "https://it.wikipedia.org/wiki?curid=2396832", "title": "Societ\u00e0 Sportiva Turris Calcio", "text": "La Societ\u00e0 Sportiva Turris Calcio S.r.l., meglio nota come Turris, \u00e8 una societ\u00e0 calcistica italiana con sede nella citt\u00e0 di Torre del Greco, nella citt\u00e0 metropolitana di Napoli. Milita in Serie C, la terza divisione del campionato italiano.\nFondata nel 1944, nella sua storia conta una lunga militanza nei campionati professionistici (oscillando tra Serie C/C1 e C2) per 30 anni consecutivi a partire dalla stagione 1970-1971 fino al campionato 2000-2001.\nIl colore sociale del sodalizio \u00e8 il rosso corallo. La squadra disputa le gare interne allo stadio Amerigo Liguori.\nStoria.\nDalle origini agli anni '50.\nIl 10 settembre 1944, grazie ad alcuni soci, nacque la Turris dalle ceneri della \"U.S. Torrese\", sorta nel 1920 e sparita con la seconda guerra mondiale che vanta nella stagione 1931-32 un campionato campano di Seconda Divisione vinto. Al Gran Caff\u00e8 Palumbo all'interno della Villa Comunale si incontrarono Francesco Coscia, Raffaele Carbone, Amerigo Liguori (futuro sindaco della citt\u00e0 a cui in seguito fu dedicato lo stadio) e l'arbitro Aniello Mazza per concretizzare la nascita della Turris, che venne iscritta il 9 dicembre come \"Societ\u00e0 Polisportiva Turris\" al campionato di Prima Divisione.\nIl primo organigramma societario della Turris era composto da: Amerigo Liguori come presidente, dai Vicepresidenti Raffaele Carbone e Ciccio Ausiello dal segretario Aniello Lullo, dal vicesegretario Francesco Coscia, dal Direttore Sportivo Luigi Gentile, dal Cassiere Antonio Coppa e dai consiglieri Vincenzo Malvone, Vincenzo Nocito, Ettore Palomba, Filippo Raiola, Pasquale Romito, Eduardo Russo e Giuseppe Sorrentino. La panchina, invece, veniva gestita da Giovanni Del Gatto e Pasquale Suarato. Al termine della stagione, la squadra venne ripescata in Serie C.\nNella stagione successiva la Turris si classific\u00f2 al secondo posto nel proprio girone di Serie C, ma terza in quello finale, mancando cos\u00ec la promozione.\nNella stagione 1947-1948, la panchina fu affidata a Renato Vignolini e la squadra ottenne il terzo posto. Nella stagione successiva la panchina venne affidata a Giacomo Busiello, e la squadra termin\u00f2 al sesto posto.\nIl 12 novembre 1950 fu inaugurato, dall'onorevole Leopoldo Rubinacci, lo stadio comunale il quale, nel 1952 verr\u00e0 intitolato ad Amerigo Liguori, che fu anche presidente del club.\nNel 1951 il presidente Amerigo Liguori mor\u00ec a seguito di un infarto, fu succeduto da Giovanni Apa, e nella stagione 1951-1952, la squadra ottenne una promozione in IV Serie.\nNella stagione 1951-1952 come allenatore vi fu Arnaldo Sentimenti e la squadra ottenne il quinto posto nella IV Serie. Ottenne lo stesso piazzamento nel campionato successivo, mentre nella stagione 1955-1956 la squadra retrocesse in Promozione.\nNella stagione calcistica 1958-1959 la Turris pat\u00ec una grave crisi societaria in conseguenza delle dimissioni del presidente Francesco \"Ciccio\" Ausiello, rendendo cos\u00ec necessaria l'assunzione della carica di commissario straordinario da parte del sindaco Bartolomeo Mazza per garantire l'iscrizione della squadra al campionato. In una calorosa assemblea dei soci, convocata per salvare la compagine corallina, fu scelto come presidente Renato Auciello; di l\u00ec a poco il club si risollever\u00e0, anche grazie ai contributi economici ricevuti dal Comune e da parte di cittadini torresi emigrati negli Stati Uniti d\u2019America. Anche la stagione 1959-1960 comincia con una cambio ai vertici: Auciello passer\u00e0 il testimone al Cav. Vincenzo Morelli, al cui mandato seguir\u00e0, poi, la gestione di Gennaro Serio.\nDagli anni '60 con la riconquista della Serie C e la Serie B sfiorata.\nLa squadra rimase per diverse stagioni in Prima Categoria, fino al 1966-1967, quando ottenne un ripescaggio in Serie D.\nNella stagione 1969-1970 si piazz\u00f2 prima nel proprio girone di Serie D, ma in seguito a tre punti di penalizzazione, dovuto ad un illecito sportivo, non venne promossa. Promozione che giunse l'anno successivo: La Turris torn\u00f2 quindi in Serie C e nella stagione 1972-1973 si classific\u00f2 terza.\nNella stagione 1978-1979 la squadra partecip\u00f2 al primo torneo della neonata Serie C1. La stagione seguente \u00e8 invece quella della retrocessione in Serie C2. Il club rimase in tale categoria per 13 stagioni consecutive, fino al 1994 dove fu ripescata in Serie C1.\nGli anni '90 tra Serie C1 e Serie C2.\nNei primi anni novanta la Turris milit\u00f2 in Serie C2, classificandosi sempre a met\u00e0 classifica nelle prime quattro stagioni. Tuttavia nella stagione 1993-1994 si piazz\u00f2 seconda, dietro al Trapani. Perse la finale dei play-off contro il Sora, giocata a Perugia, ma venne comunque ripescata in Serie C1 per il fallimento del che spar\u00ec dal calcio professionistico.\nAl primo campionato in terza serie i corallini terminarono la stagione al sedicesimo posto perdendo le finali play-out contro il Casarano. In estate tuttavia ottennero un ripescaggio. La stagione seguente si svilupp\u00f2 sulla falsariga di quella appena conclusa e dopo un sedicesimo posto in \"regular season\", i play-out, persi contro il Trapani, sancirono la retrocessione in Serie C2.\nLa stagione 1996-1997, nonostante un inizio non molto positivo, vide la Turris classificarsi terza arrivando quindi a dover disputare i play-off per il salto di categoria. Il fu superato in semifinale grazie ad un pareggio a reti inviolate all'andata giocata in Sicilia e ad una vittoria di misura maturata nella gara di ritorno giocata allo Stadio Partenio di Avellino. La finale si gioc\u00f2 il 15 giugno 1997 ancora nella citt\u00e0 irpina, contro il Benevento. La Turris riusc\u00ec ad imporsi per 2-0 tornando cos\u00ec in Serie C1 a distanza di un anno.\nLa stagione successiva, 1997-1998, non si apr\u00ec in modo favorevole, perch\u00e9 cominci\u00f2 col derby contro il Savoia che si concluse con la vittoria degli oplontini. Ne seguirono altri risultati non positivi che costrinsero i corallini a disputare ancora una volta i play out, questa volta contro la Lodigiani; la disputa vide imporsi la compagine romana con un doppio 2-1 che costrinse i campani ad una nuova retrocessione in quarta serie.\nLa stagione 1998-1999 si concluse con i corallini al quinto posto, e quindi qualificatisi ai play-off. L'avversario fu il che prevalse nel doppio confronto dopo un 1-1 all'andata giocata in Campania ed una vittoria di misura ottenuta al ritorno in terra sicula. Nella stagione seguente, la Turris si classifica sedicesima, arrivando cos\u00ec a dover giocarsi la permanenza della categoria ai play out. L'avversario di turno fu il , battuto grazie ad una vittoria per 2-1 nel match di andata e ad un pareggio per 2-2 nella partita di ritorno.\nDalla stagione 2000-2001 e la caduta in Serie D.\nNella stagione 2000-2001 i corallini persero i play out contro il Tricase retrocedendo in Serie D. Nella stagione seguente, sotto la presidenza di Domenico Pesce, si classificano clamorosamente all'ultimo posto retrocedendo in Eccellenza dopo 30 anni di permanenza consecutivi nei campionati professionistici. La stagione successiva and\u00f2 ancora peggio: la Turris retrocesse in Promozione ed infine fall\u00ec.\nLa rinascita avvenne nel 2003-2004, quando un gruppo di imprenditori locali acquistarono il titolo sportivo di Eccellenza del Gaudianum (della citt\u00e0 di Qualiano) iscrivendo la squadra al campionato con la nuova denominazione \"Gaudianum Torrese\". La stagione si concluse al terzo posto dietro Acerrana ed Ischia. In estate la presidenza acquis\u00ec mediante fusione il titolo di Serie D dell'Ercolanese, e a tale operazione segu\u00ec un nuovo cambio di nome: ritorn\u00f2 la \"Turris\".\nLe successive due stagioni del club furono tranquille, mentre nella stagione 2006-2007, alla fine del girone di andata, la Turris si ritrov\u00f2 al 15\u00ba posto, ma a gennaio 2007 la societ\u00e0 venne acquistata dal commerciante Cirillo, e con il passaggio di propriet\u00e0 si ebbe anche una svolta a livello agonistico, giacch\u00e9 la squadra corallina pass\u00f2 dal 15\u00ba all'8\u00ba posto finale, sfiorando i play-off promozione.\nLa stagione 2007-2008 part\u00ec con buoni propositi: nel girone d'andata la Turris fu quinta, ma in quello di ritorno si registr\u00f2 un declino che condusse i corallini all'8\u00ba posto sotto la guida prima di La Scala, poi di Merolla e infine di Urban.\nNella stagione 2008-2009 la Turris venne acquistata dal commerciante Rosario Gaglione che assunse come tecnico Sergio La Cava. In campionato non part\u00ec molto bene ma pian piano la squadra cominci\u00f2 a risalire la china.\nAl termine del torneo si piazz\u00f2 al 5\u00ba posto assieme all'Ischia a 53 punti. Si sarebbe dovuto giocare uno spareggio in campo neutro per decidere chi avrebbe disputato i play-off. Ma tre giorni prima della partita la FIGC restitu\u00ec all'Ischia il punto di penalizzazione che le aveva precedentemente attribuito per irregolarit\u00e0 finanziarie. Lo spareggio allora non si gioc\u00f2 e la Turris rest\u00f2 pertanto fuori dai play off.\nLa stagione 2009-2010 si chiuse invece con un tranquillo 11\u00ba posto, concludendo il torneo con la peggior difesa ma la migliore coppia d'attacco della Serie D grazie alle reti di Giulio Russo (23 gol) e Giovanni Longobardi (16 gol).\nDal 2010 al 2017 con alti e bassi in Serie D.\nNella stagione 2010-2011 la Turris si classific\u00f2 al quinto posto al termine del campionato, qualificandosi ai play off del proprio girone, entrandovi direttamente dalle semifinali nazionali in qualit\u00e0 di finalista della Coppa Italia di Serie D (persa per 1-0 contro il , vincitore del proprio girone e quindi gi\u00e0 promosso in Lega Pro Seconda Divisione).\nLa Turris elimin\u00f2 in semifinale il Sandon\u00e0Jesolo pareggiando 2-2 in Veneto e 0-0 a Torre del Greco ma fu poi sconfitta in finale dal 3-1 ai tiri di rigore (0-0 al 90').\nLa stagione 2011-2012 si concluse invece con un 6\u00ba posto finale senza acuti, con la squadra corallina che tent\u00f2 di raggiungere il 5\u00ba posto valido per la disputa dei play off di categoria persi all'ultima giornata a causa di un pareggio contro il club di Francavilla sul Sinni.\nIl 3 luglio 2012 il titolo sportivo del Neapolis Mugnano del presidente Mario Moxedano venne portato a Torre del Greco (con il conseguente spostamento del titolo F.C. Turris 1944 A.S.D. a Nola) e la squadra il 12 luglio 2012 si iscrisse al campionato di Serie D 2012-2013 con il nome di Torre Neapolis. La stagione 2012-13 vide la Turris lottare per il vertice per gran parte del campionato, giocandosi da seconda in classifica la possibilit\u00e0 di scavalcare la capolista. In un \"Liguori\" con un discreto seguito di corallini, il match si concluse con la vittoria per 2-0 dei sardi, sicch\u00e9 la Turris fu costretta al secondo posto. Tutt'altra storia capit\u00f2 in Coppa Italia, i corallini dopo una cavalcata trionfale arrivarono alla finale per il titolo del 19 maggio allo Stadio Renato Curi di Perugia dove gli uomini di Mr. Fabiano superarono per 3-1 il Delta Porto Tolle aggiudicandosi la Coppa Italia di Serie D, con le reti di Vitale, Gasparini e Salvati. Grazie al risultato conseguito, la squadra di Torre del Greco si qualific\u00f2 per le semifinali play off, dove per\u00f2 fu sconfitta ed eliminata dalla Casertana.\nAll'inizio della stagione 2013-2014 la societ\u00e0 fu rinominata \"F.C. Turris Neapolis 1944\" in attesa del ritorno del classico nome di \"FC Turris 1944\" per il quale bisognava attendere, da regolamento ancora un anno.\nDi fatto il cambio di denominazione non avvenne mai, poich\u00e9 al termine della stagione regolare chiusa al terzo posto, e dopo essere stati eliminati al primo turno dei play off, il presidente Mario Moxedano, decise di non continuare la sua avventura a Torre del Greco, riportando il titolo a Mugnano, rifondando il Football Club Neapolis.\nNella stagione 2014-2015 si rischi\u00f2 di non vedere iscritta la Turris a nessun campionato. Il nuovo presidente Giuseppe Giugliano ed il direttore sportivo (nonch\u00e9 ex calciatore della stessa Turris) Francesco Vitaglione andarono alla ricerca di un titolo sportivo disponibile per iscrivere la squadra in Serie D. Visti i tempi ristretti e la indisponibilit\u00e0 di titoli acquisibili, purtroppo ci\u00f2 non avvenne. Non rest\u00f2 quindi che optare per un titolo di categoria inferiore, l'Eccellenza. Inizialmente sembr\u00f2 chiuso l'accordo con il Sant'Agnello che invece non si concretizz\u00f2 per problemi burocratici, ma in seguito si accord\u00f2 in extremis per il titolo del Miano. Per le norme federali i termini per il cambio di denominazione erano ormai scaduti e cos\u00ec, nonostante la societ\u00e0 utilizzasse il marchio \"Turris\", risulta ufficialmente iscritta al campionato di Eccellenza Campania con la denominazione \"A.S.D. Miano\". Il 12 aprile 2015, al termine di un'estenuante testa a testa con la Sessana, vince il campionato regionale con una giornata di anticipo, ritornando nella quarta serie nazionale dopo un anno.\nNel luglio 2015 la societ\u00e0 si fonde con la \"Pietro Abbate\", riportando dunque la sede sociale a Torre del Greco e acquisendo la denominazione di \"AP Turris Calcio ASD\", in richiamo alla storica Polisportiva Turris degli anni settanta.. L'obiettivo \u00e8 un campionato di assestamento nella nuova Serie D, dopo la promozione dell'anno precedente. La stagione termina con la squadra corallina che conquista la salvezza all'ultima gara di campionato grazie al pareggio con il Picerno per 2-2.\nNella stagione 2016-2017 la squadra chiude ottava in campionato, dopo una stagione molto deludente rispetto alle previsioni sancisce la fine della presidenza di Giuseppe Giugliano.\nLa rinascita con la gestione Colantonio e il ritorno nei professionisti.\nNel mese di luglio il sodalizio cambia denominazione in \"Associazione Sportiva Dilettantistica Turris Calcio\", eliminando dunque il prefisso \"A.P.\" (\"Associazione Polisportiva\") ereditato dall'acquisizione del titolo sportivo del Miano avvenuta nel 2014.\nDalla stagione 2017-2018 la squadra \u00e8 gestita dal presidente Antonio Colantonio, obiettivo la riconquista dei professionisti in 3 anni. La prima stagione fu abbastanza sofferta, tanto che la Turris si salv\u00f2 solamente ai play-out contro l'Aversa Normanna.\nNella stagione seguente la Turris vince i playoff del proprio girone (battendo in semifinale il Castrovillari e in finale il Marsala) e chiudendo al secondo posto il girone I dietro al Bari vincitore del campionato, dopo un duello avvincente durato tutta la stagione. Da segnalare la vittoria contro i pugliesi per 1-0 in casa del 2 Febbraio 2019 con circa 5000 spettatori a seguire il match al \"Liguori\" ritorn\u00f2 il pubblico delle grandi occasioni come ai tempi del professionismo. \nNella stagione 2019-2020 dopo una campagna di rafforzamento del gi\u00e0 collaudato gruppo dell'anno precedente, si punta alla definitiva conquista della Serie C. Dopo la disputa della 26\u00aa giornata di campionato, il 1\u00ba marzo 2020, quando la Turris era prima nel proprio girone, il campionato viene sospeso per la pandemia di COVID-19. Il 20 maggio 2020 la FIGC ha deliberato l'interruzione definitiva del campionato. Successivamente, l'8 giugno, la FIGC ratifica la promozione in Serie C delle prime classificate dei nove gironi di Serie D, decretando, cos\u00ec, il ritorno della squadra corallina tra i professionisti dopo 19 anni e il raggiungimento del terzo livello calcistico italiano dopo 22 anni di assenza.\nCol ritorno fra i professionisti, l'associazione si trasforma in una societ\u00e0 di capitali assumendo la denominazione di \"Societ\u00e0 Sportiva Turris S.r.l.\".\nColori e simboli.\nColori.\nIl colore ufficiale della Turris \u00e8 il rosso corallo, di cui si compone la prima maglia mentre la seconda \u00e8 bianca. \nSimboli ufficiali.\nStemma.\nIl simbolo ufficiale \u00e8 una T di colore rosso, presente all'interno dello stemma della squadra che va a formare il disegno di una torre, presente anche nello stemma di Torre del Greco.\nStrutture.\nStadio.\nLa Turris disputa le sue partite interne presso lo \"stadio Amerigo Liguori\" di Torre del Greco, inaugurato il 12 novembre 1950 in occasione dell'incontro Turris - Bagnolese 1-0 e successivamente intitolato Amerigo Liguori nel 1952.\nIn precedenza le gare casalinghe si giocavano al Campo Fienga in zona Sant'Antonio.\nL'impianto presenta le seguenti caratteristiche:\nAllenatori e presidenti.\n\"Di seguito la lista degli allenatori e dei presidenti della Turris\"\nStatistiche e record.\nStatistiche di squadra.\n\"Statistiche aggiornate al 17 ottobre 2013\"\nOrganico.\nRosa 2021-2022.\n\"Aggiornata al 7 settembre 2021.\"\nTifoseria.\nStoria.\nI gruppi ultras al seguito della Turris esistenti sono: \"Torre del Greco\", \"Cattive Compagnie\", \"Zona Rossa\", \"Hijos de Barrios\" e \"Schiavi di Nessuno\".\nGemellaggi e rivalit\u00e0.\nLa tifoseria della Turris \u00e8 gemellata con quella della dalla stagione di Serie D 2008-2009: il patto di amicizia tra i tifosi corallini e i sostenitori molossi, che ormai durava ufficiosamente da anni, \u00e8 stato favorito dalla comune rivalit\u00e0 nei confronti del , squadra campana di Torre Annunziata.\nOltre alle forti simpatizzazioni con i tifosi del Portici e del , negli anni di militanza nella terza serie nazionale nacquero buoni rapporti anche con la tifoseria della Salernitana andati a scemare proprio a causa del gemellaggio tra i corallini e i nocerini, rivali storici dei salernitani.\nIn passato \u00e8 esistito anche un gemellaggio con i supporters del Trapani, sciolto da parte dei corallini nel 2017 in seguito ad uno scontro tra gli ultras trapanesi e quelli del Lecce durante il quale i siciliani si sono lasciati sottrarre dai pugliesi un vessillo recante il nome della Citt\u00e0 di Torre del Greco.\nInoltre, \u00e8 esistito un sentito gemellaggio con i tifosi del Latina, risalente alla fine degli anni '80, dissoltosi col passare del tempo a causa della mancanza di occasioni di incontro fra le due squadre. Nondimeno, alla tifoseria corallina non and\u00f2 gi\u00f9 il fatto che, nell'ultimo incontro di campionato del 2002 tra Turris e Latina sul campo neutro di Bojano, i latinensi non ricambiarono la visita dei corallini dell'andata disertando la trasferta.\nIl derby pi\u00f9 sentito dalla tifoseria corallina \u00e8 sicuramente quello che vede a confronto la squadra di Torre del Greco ed il , nel cosiddetto \"Derby delle due Torri\" (ossia Torre del Greco e Torre Annunziata).\nUn altro derby molto importante per i corallini \u00e8 quello contro la Juve Stabia.\nAltri incontri regionali di una discreta rilevanza per i sostenitori della Turris sono quelli che pongono la loro squadra a confronto con Benevento, Ischia, Cavese, e Battipagliese.\nAltre rivalit\u00e0 rilevanti si hanno con le tifoserie di , nata dopo pesanti scontri avvenuti in un incontro del campionato di Serie C2 1981-1982, Ebolitana e Sora, seguite a distanza da quelle con le tifoserie di Mazara, Marsala, Nola, Casertana, Ercolanese, Nard\u00f3, Avellino, Brindisi e Formia. "}
{"id": "2396840", "revid": "110157", "url": "https://it.wikipedia.org/wiki?curid=2396840", "title": "Es ist Juli", "text": "Est is Juli \u00e8 l'album d'esordio del gruppo pop rock tedesco Juli. \u00c8 stato pubblicato nel 2004 dalla Universal Records."}
{"id": "2396846", "revid": "1543377", "url": "https://it.wikipedia.org/wiki?curid=2396846", "title": "Formula Nippon 2006", "text": "La stagione 2006 della Formula Nippon fu disputata su 9 gare. 12 differenti team e 25 differenti piloti presero parte ai gran premi. La vettura utilizzata fu una Lola telaio FN06. Dopo 8 stagioni sono disponibili due motori diversi: il Toyota \"RV8J\" e l'Honda \"HF386E\".\nAl termine delle competizioni il titolo venne aggiudicato al pilota francese Beno\u00eet Tr\u00e9luyer su monoposto dotata di motore Toyota.\nRisultati e classifiche.\nClassifica piloti.\nI punti sono assegnati secondo lo schema seguente:"}
{"id": "2396849", "revid": "1272592", "url": "https://it.wikipedia.org/wiki?curid=2396849", "title": "House M.D. Original Television Soundtrack", "text": "House M.D. Original Television Soundtrack \u00e8 un album di colonne sonore estratte dagli episodi della serie televisiva statunitense \"Dr. House - Medical Division\". \u00c8 stato pubblicato il 18 settembre 2007 da Nettwerk Records. Questo album include la versione completa dei brani usati nella serie, come \"See the World\" dei Gomez, \"Walter Reed\" di Michael Penn e \"Teardrop\", il tema di apertura nella versione inglese, dei Massive Attack. Presenta anche canzoni che sono state registrate appositamente per la serie, come \"Beautiful\" suonata da Elvis Costello e la versione di \"You Can't Always Get What You Want\" dei Rolling Stones suonata dalla Band from TV.\nSviluppo.\n\"House M.D. (Original Television Soundtrack)\" \u00e8 stato pubblicato il 18 settembre 2007 dalla Nettwerk Records. L'album include una performance della Band from the TV, un gruppo creato da Greg Grunberg e formata da famosi attori televisivi. Gli incassi della band vengono donati ad associazioni filantropiche. Hugh Laurie e Jesse Spencer fanno parte della band. Il gruppo fu contattato per suonare il brano nel 2007 dalla NBC e i membri accettarono con piacere.\nCritiche.\nChad Grischow della IGN defin\u00ec l'album come \"una decente raccolta di troppi brani che probabilmente hai gi\u00e0 nel tuo iPod\". Inoltre ha continuato dicendo che \u00abSarai molto pi\u00f9 felice se ascolterai singolarmente i brani che ti mancano, prendendo qualche canzone, piuttosto che l'intero album\u00bb. In una scala da uno a dieci, Grishow valut\u00f2 l'album 6,9."}
{"id": "2396852", "revid": "265990", "url": "https://it.wikipedia.org/wiki?curid=2396852", "title": "Antonio Antinoro", "text": ""}
{"id": "2396854", "revid": "1573940", "url": "https://it.wikipedia.org/wiki?curid=2396854", "title": "Hemiscyllium", "text": "Hemiscyllium \u00e8 un genere di squali orectolobiformi della famiglia degli Emiscilliidi."}
{"id": "2396861", "revid": "15756", "url": "https://it.wikipedia.org/wiki?curid=2396861", "title": "Bank barrow", "text": "Un bank barrow, detto talvolta anche barrow-bank, ridge barrow, o ridge mound (in italiano si pu\u00f2 rendere con \"cumulo che forma una collina\" allungata), \u00e8 un tipo di tumulo per prima identificato da O.G.S. Crawford nel 1938.\nNel Regno Unito, essi prendono la forma di una lunga, sinuosa collinetta a lati paralleli , approssimativamente uniforme in altezza e larghezza lungo la sua lunghezza, e di solito fiancheggiata da fossati su entrambi i lati. Essi possono essere il risultato di una singola fase di costruzione, o il risultato dell'aggiunta di uno o pi\u00f9 estensioni lineari del cumulo sopra un altro preesistente. Sebbene siano state trovate sepolture dentro il tumulo, nessuna camera funeraria vi \u00e8 stata identificata. Questi antichi monumenti risalgono alla met\u00e0 del neolitico.\nEsistono meno di 10 bank barrow nel Regno Unito; esempi possono essere trovati a:"}
{"id": "2396864", "revid": "352448", "url": "https://it.wikipedia.org/wiki?curid=2396864", "title": "Barrow-bank", "text": ""}
{"id": "2396865", "revid": "352448", "url": "https://it.wikipedia.org/wiki?curid=2396865", "title": "Ridge barrow", "text": ""}
{"id": "2396866", "revid": "329581", "url": "https://it.wikipedia.org/wiki?curid=2396866", "title": "Conclave del 1700", "text": "Il conclave del 1700 venne convocato a seguito della morte del papa Innocenzo XII e si concluse con l'elezioni del papa Clemente XI.\nSituazione storica all'apertura del conclave.\nUno degli ultimi atti del pontificato di Innocenzo XII riguard\u00f2 la successione al trono di Spagna. Infatti, su richiesta di Carlo II, senza eredi diretti, il papa consigli\u00f2 di assegnare il trono a Filippo d'Angi\u00f2, nipote di Luigi XIV di Francia, in virt\u00f9 del legame di parentela fra i due sovrani. Inoltre Carlo II non voleva che la Spagna perdesse la propria indipendenza venendo riunita ai domini imperiali. Questa disposizione poneva per\u00f2 seri squilibri fra le nazioni europee, squilibri che potevano sfociare in un conflitto armato.\nIl 27 settembre 1700 moriva papa Innocenzo XII (all'et\u00e0 di 85 anni) in seguito alle complicazioni dovute alla podagra che lo affliggeva dall\u2019autunno precedente. Il 1\u00ba novembre successivo si spegneva Carlo II e il giorno 6 successivo Filippo d'Angi\u00f2 veniva proclamato nuovo Re di Spagna con il nome di Filippo V. Calava il sipario su due secoli di dinastia asburgica e iniziava la dinastia borbonica. La successione non fu gradita dagli Asburgo d'Austria: da Vienna l'Imperatore Leopoldo I comunic\u00f2 che non avrebbe accettato la disposizione testamentaria di Carlo II, facendo intendere che era sua intenzione ricorrere anche alle armi pur di assicurare la continuit\u00e0 asburgica sulla Spagna e i suoi possedimenti.\nSi profilava, quindi, un conflitto su scala europea che vedeva coinvolte le tre maggiori monarchie del continente, la Francia e la Spagna tra loro alleate, contro gli Asburgo, con il coinvolgimento di Inghilterra e Paesi Bassi, che temevano la potenza franco-spagnola. Tutto questo avveniva in piena sede vacante. La Santa Sede, consapevole dell'incombente conflitto, si rese anche conto che i contrasti tra le fazioni filo-francese e filo-imperiale all'interno del Sacro Collegio avrebbero potuto paralizzare a lungo i lavori del Conclave, con conseguenze disastrose all'interno della Chiesa in generale e dello Stato Pontificio in particolare. Occorreva quindi una scelta rapida che non poteva indirizzarsi, in questo delicato frangente politico, a un papa remissivo e accomodante, ma a un valido candidato che potesse far sentire la voce della Santa Sede nel mezzo del conflitto che andava profilandosi.\nI papi Innocenzo XI (Odescalchi) e Innocenzo XII erano stati fermi oppositori del nepotismo, quindi i membri del Sacro collegio da essi nominati (che costituivano la stragrande maggioranza del Sacro collegio) poterono redistribuirsi a seconda delle loro esigenze e desideri; inoltre non era presente alcun cardinal nipote. Il gruppo dei francesi era capeggiato da C\u00e9sar d'Estr\u00e9es, forgiato dall\u2019esperienza di tre conclavi e dal lungo ruolo diplomatico rivestito presso il Re Sole, mentre la fazione spagnola, guidata dal cardinal Francesco de\u2019 Medici, poteva contare sui voti dei porporati del Ducato di Milano e del Regno di Napoli. Anche la Repubblica di Venezia aveva un suo gruppo che faceva capo ad Ottoboni e aveva una posizione filo-francese, mentre gli interessi del Duca di Savoia erano rappresentati dal cardinale Carlo Barberini.\nIl conclave.\nIl conclave si apr\u00ec il 9 ottobre. Nei primi giorni il principale favorito, nonostante l\u2019avanzata et\u00e0 (73 anni), fu Galeazzo Marescotti, ex nunzio apostolico in Austria, Polonia e Spagna, esperto nell\u2019attivit\u00e0 di governo e assai influente nella Curia romana. Egli era fortemente avversato da re Luigi XIV, che riteneva avesse lavorato contro gli interessi della Francia, favorendo la causa del Duca di Lorena per la successione al trono di Polonia quando era nunzio di quella nazione. Quando Marescotti giunse vicino all\u2019elezione, verso la fine di ottobre, il cardinal d\u2019Estr\u00e9es lanci\u00f2 il veto contro di lui. \nFra gli altri papabili si fecero anche i nomi di Carlo Barberini, Leandro Colloredo, Bandino Panciatichi, Giovanni Battista Spinola, Marcello Durazzo, Jacopo Antonio Morigia e Niccol\u00f2 Acciaiuoli, le cui candidature tuttavia non ebbero mai un valido supporto e sfumarono una dopo l\u2019altra. Spinola fu l\u2019unico a ottenere un certo riscontro, giungendo a dieci voti dall\u2019elezione. \nNella notte fra il 19 e il 20 novembre 1700 giunse a Roma, tramite il nunzio in Spagna monsignor Francesco Acquaviva, la notizia della morte, avvenuta il 1\u00ba novembre, di Carlo II d'Asburgo. La notizia fece mutare improvvisamente tutti gli schieramenti interni al conclave: il timore di una possibile guerra fece superare le varie ragioni di scontro interno e port\u00f2 all'elezione, quasi unanime, del cardinale Giovanni Francesco Albani, un fine diplomatico noto per le sue doti di temporeggiatore nonch\u00e9 influente consigliere di Alessandro VIII e Innocenzo XII. Albani, aspettandosi l'elezione, non cel\u00f2 la sua riluttanza ad accettare la tiara, ben consapevole del delicato panorama geopolitico che andava stagliandosi all\u2019orizzonte europeo, e chiese tre giorni per valutare l\u2019accettazione. Nonostante fosse cardinale da dieci anni, si fece ordinare prete solo il giorno prima dell'elezione a romano pontefice, e celebr\u00f2 la sua prima Messa solamente poche ore prima. Il Sacro collegio fece una grande pressione su di lui, facendogli presente che il rifiuto della nomina sarebbe stata una grave disubbidienza al volere dello Spirito Santo. \nFinalmente il 23 novembre fu eletto all\u2019unanimit\u00e0 con 57 voti. L\u2019Albani si risolse quindi ad accettare, scegliendo il nome di Clemente XI in onore del santo del giorno, papa Clemente I. Aveva appena 51 anni e avrebbe retto le sorti della Chiesa per i successivi 20 anni."}
{"id": "2396868", "revid": "358232", "url": "https://it.wikipedia.org/wiki?curid=2396868", "title": "Onomatomanzia", "text": ""}
{"id": "2396869", "revid": "352448", "url": "https://it.wikipedia.org/wiki?curid=2396869", "title": "Ridge mound", "text": ""}
{"id": "2396871", "revid": "599", "url": "https://it.wikipedia.org/wiki?curid=2396871", "title": "Marco Sch\u00fctzenberger", "text": ""}
{"id": "2396872", "revid": "339392", "url": "https://it.wikipedia.org/wiki?curid=2396872", "title": "Harribel", "text": ""}
{"id": "2396880", "revid": "287204", "url": "https://it.wikipedia.org/wiki?curid=2396880", "title": "Marcel Schutzenberger", "text": ""}
{"id": "2396884", "revid": "1305772", "url": "https://it.wikipedia.org/wiki?curid=2396884", "title": "Donatello (disambigua)", "text": ""}
{"id": "2396890", "revid": "767487", "url": "https://it.wikipedia.org/wiki?curid=2396890", "title": "Page McConnell (album)", "text": "Page McConnell \u00e8 un album dell'omonimo ex-tastierista dei Phish, pubblicato il 17 aprile 2007 per la Sony. \u00c8 stato registrato in un periodo di due anni in seguito allo scioglimento dei Phish.\nTracce.\nTutte le tracce sono state scritte da Page McConnell."}
{"id": "2396900", "revid": "767487", "url": "https://it.wikipedia.org/wiki?curid=2396900", "title": "Anine Bing", "text": "Carriera.\nNata in Danimarca, ma cresciuta in Svezia Anine Bing \u00e8 attualmente rappresentata dalle agenzie di moda Place Model Management di Amburgo, VMG Models di G\u00f6teborg e Stockholmsgruppen Models di Stoccolma. Nel corso della propria carriera, la Bing \u00e8 apparsa sulla copertina di Caf\u00e9 Magazine per tre volte. Inoltre \u00e8 apparsa anche su Moore Magazine e Slitz, ed \u00e8 stata la testimonial delle campagne pubblicitarie di Message, Ragno, e Stadium e per il catalogo Ellos.\nNel 2002, dalla citt\u00e0 di Birmingham \u00e8 stato bandito un cartellone pubblicitario che ritraeva la Bing, perch\u00e9 ritenuta una distrazione troppo rischiosa per la circolazione stradale. Il cartellone faceva parte la campagna pubblicitaria \"For Play\" della azienda di abbigliamento italiana Ellesse, che si \u00e8 dichiarata d'accordo con la decisione. Anine Bing ha di recente iniziato a lavorare insieme a John Baxter e Igemar Aberg alla produzione del suo primo album, che sar\u00e0 pubblicato dalla Audepop Music."}
{"id": "2396907", "revid": "1431409", "url": "https://it.wikipedia.org/wiki?curid=2396907", "title": "Promise", "text": ""}
{"id": "2396911", "revid": "287204", "url": "https://it.wikipedia.org/wiki?curid=2396911", "title": "Promise (album)", "text": ""}
{"id": "2396915", "revid": "181699", "url": "https://it.wikipedia.org/wiki?curid=2396915", "title": "Pianello di Cagli", "text": ""}
{"id": "2396916", "revid": "1305772", "url": "https://it.wikipedia.org/wiki?curid=2396916", "title": "Crust", "text": ""}
{"id": "2396917", "revid": "46291", "url": "https://it.wikipedia.org/wiki?curid=2396917", "title": "Guaiacum sanctum", "text": "Guaiacum sanctum , anche detto legno santo, \u00e8 una pianta appartenente alla famiglia Zygophyllaceae, originaria dell'America Centrale. Come anche le altre specie di \"Guaiacum\" \u00e8 inserito nelle liste CITES.\nDescrizione.\nSi tratta di un piccolo albero dalla crescita lenta che raggiunge i 12 m di altezza anche se, in gran parte del suo areale, \u00e8 oramai difficile vedere esemplari di queste dimensioni a causa del taglio per ricavarne legname.\nIl tronco, che pu\u00f2 arrivare a 50\u00a0cm di diametro, di solito \u00e8 multiplo.\n\u00c8 una pianta sempreverde.\nLe foglie sono composte da foglioline, queste ultime lunghe 2,5\u20133\u00a0cm e larghe 2\u00a0cm.\nI fiori sono di colore blu e hanno cinque petali e cinque sepali.\nLa fioritura avviene in primavera ed \u00e8 copiosa.\nI frutti sono di colore giallo , deiscenti, con una polpa rossa contenente dei semi neri.\nIl legno \u00e8 durissimo, come il legno di radica, e pesante (il suo peso specifico \u00e8 superiore a uno, e quindi non galleggia). \u00c8 inoltre impregnato di una resina lubrificante.\nAreale e stato di conservazione.\nQuesta specie \u00e8 originaria dei seguenti stati: Bahamas, Belize, Costa Rica, Cuba, Repubblica Dominicana, Guatemala, Haiti, Honduras, Messico (Quintana Roo), Nicaragua, Panama, Porto Rico, Stati Uniti d'America (Florida).\nEra un tempo diffusa anche nello stato di El Salvador dove ora \u00e8 estinta allo stato naturale\nSi tratta di una specie considerata prossima alla minaccia ed \u00e8 rara in tutto il suo areale, soprattutto a causa della perdita del suo habitat e in alcuni paesi del taglio per ricavarne legno e medicinali.\nLa specie \u00e8 inserita nell'Appendice II della CITES ed il suo commercio \u00e8 soggetto a controllo.\nUsi.\nIl duro e pesante legno ricavato da questa pianta e dalla congenere \"Guaiacum officinale\" \u00e8 chiamato Lignum vitae e viene usato nella meccanica come cuscinetto di scivolamento (tipo bronzina) e soprattutto nella nautica, per costruire i cosiddetti astucci della linea d'asse delle eliche di imbarcazioni. Pu\u00f2 essere anche usato come legno da pipa.\nQuesto legno \u00e8 stato inoltre utilizzato per secoli allo scopo di ricavarne farmaci dai molteplici usi.\nCuriosit\u00e0.\nIl \"Guaiacum sanctum\" \u00e8 l'albero nazionale delle Bahamas"}
{"id": "2396918", "revid": "155634", "url": "https://it.wikipedia.org/wiki?curid=2396918", "title": "Silvano Meli", "text": "Biografia.\nSpecialista della discesa libera, Meli consegu\u00ec i suoi primi risultati di rilievo nel 1977-1978, quando giunse per la prima volta nei primi dieci in Coppa del Mondo sulle nevi di Les Houches l'11 febbraio e in Coppa Europa vinse la classifica di discesa libera e si piazz\u00f2 2\u00ba in quella generale.\nIl 5 febbraio 1983 conquist\u00f2 l'unico podio di carriera in Coppa del Mondo, il 2\u00ba posto nella discesa libera di Sankt Anton am Arlberg alle spalle del connazionale Peter L\u00fcscher davanti all'austriaco Harti Weirather. Colse l'ultimo piazzamento della sua attivit\u00e0 agonistica l'8 marzo 1986, quando arriv\u00f2 13\u00ba nella discesa libera di Coppa del Mondo disputata ad Aspen. In carriera, a dispetto dell'unico piazzamento sul podio, ottenne venticinque piazzamenti nei primi dieci in gare di Coppa del Mondo, diciotto volte in discesa libera e sette in combinata."}
{"id": "2396919", "revid": "24342875", "url": "https://it.wikipedia.org/wiki?curid=2396919", "title": "Gli automodelli", "text": ""}
{"id": "2396921", "revid": "1566286", "url": "https://it.wikipedia.org/wiki?curid=2396921", "title": "Tribe", "text": ""}
{"id": "2396925", "revid": "726373", "url": "https://it.wikipedia.org/wiki?curid=2396925", "title": "Defraggler", "text": "Defraggler \u00e8 un freeware di deframmentazione sviluppato da Piriform Ltd. Defraggler permette la deframmentazione di file presenti nel disco rigido del computer.\nDefraggler \u00e8 in grado di deframmentare file su partizioni FAT32, NTFS o exFAT. Permette anche di visualizzare la localizzazione di un qualsiasi file sulla partizione specificata, e, volendo, di deframmentarlo singolarmente. \nDefraggler \u00e8 supportato da Windows 2000 e dalle successive versioni, incluse 32bit e 64bit."}
{"id": "2396926", "revid": "181699", "url": "https://it.wikipedia.org/wiki?curid=2396926", "title": "Paterno d'Ancona", "text": ""}
{"id": "2396928", "revid": "1536653", "url": "https://it.wikipedia.org/wiki?curid=2396928", "title": "Upper Austria Ladies Linz", "text": "LUpper Austria Ladies Linz \u00e8 un torneo femminile di tennis che si gioca a Linz in Austria.\nFa parte della categoria International ed \u00e8 giocato sul cemento indoor.\nTra le vincitrici delle edizioni passate ci sono Lindsay Davenport, Justine Henin-Hardenne, Am\u00e9lie Mauresmo, Marija \u0160arapova, Ana Ivanovi\u0107, Viktoryja Azaranka e Camila Giorgi."}
{"id": "2396932", "revid": "287204", "url": "https://it.wikipedia.org/wiki?curid=2396932", "title": "Tibagi", "text": "Tibagi \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba.\nLa citt\u00e0 venne fondata nel 1872."}
{"id": "2396938", "revid": "1305772", "url": "https://it.wikipedia.org/wiki?curid=2396938", "title": "The Box", "text": ""}
{"id": "2396942", "revid": "785863", "url": "https://it.wikipedia.org/wiki?curid=2396942", "title": "Jacques von H\u00e4msterviel", "text": ""}
{"id": "2396945", "revid": "599013", "url": "https://it.wikipedia.org/wiki?curid=2396945", "title": "Richard Anderson", "text": ""}
{"id": "2396947", "revid": "1305772", "url": "https://it.wikipedia.org/wiki?curid=2396947", "title": "Out for Blood", "text": ""}
{"id": "2396949", "revid": "486946", "url": "https://it.wikipedia.org/wiki?curid=2396949", "title": "Dottor Hamsterviel", "text": ""}
{"id": "2396953", "revid": "767487", "url": "https://it.wikipedia.org/wiki?curid=2396953", "title": "Total Distortion", "text": "Total Distortion \u00e8 un videogioco d'avventura prodotto dalla Pop Rocket nel 1995. Il suo creatore, Joe Sparks, ha utilizzato la stessa tecnologia del predecessore \"Spaceship Warlock\" (pubblicato dalla Reactor Inc.): il gioco \u00e8 infatti realizzato in Macromedia Director e programmato utilizzando il linguaggio Lingo. Inoltre, si compone di una trama principale piuttosto limitativa alla quale sono per\u00f2 collegate svariate attivit\u00e0 secondarie (come i minigiochi nascosti nella libreria, o la cucina).\nTrama.\nSiamo nel 1992, su una versione alternativa e alquanto \"futuristica\" della Terra. In diversi luoghi sono stati ritrovati degli strani dispositivi che permettono a chi li usa di teletrasportare qualsiasi oggetto su un'altra dimensione. Questa scoperta ha marcato l'inizio della cosiddetta \"scienza interplanare\" e ha rivoluzionato le industrie di tutto il pianeta: potendo infatti teletrasportare gli oggetti da una dimensione all'altra, la produttivit\u00e0 sarebbe enormemente aumentata. \nMa questi strani \"dispositivi\" sono stati presto utilizzati per altri scopi, come una folle corsa alla conquista delle dimensioni che ha aperto le porte alla sperimentazione umana, e ha richiesto l'invenzione dei \"Coma Tank\", macchinari che offrono il sostentamento al corpo umano il tempo necessario per permettergli di sopravvivere allo stato di coma intenso che sopraggiunge dopo il teletrasporto (il quale pu\u00f2 anche essere fatale). Vengono quindi scoperte dimensioni bizzarre, come la Elvis Dimension, o la dimensione dei cartoni animati violenti.\nNel 1998, esattamente sei anni dopo, entra in scena il giocatore nei panni di un regista di video musicali che, avendo ereditato 3 milioni di dollari da un defunto parente, decide anch'egli di teletrasportarsi in un'altra dimensione, la \"Distortion Dimension\" (cos\u00ec chiamata per i forti suoni di chitarre elettriche che la pervadono) per trovare altra materia prima per i suoi video.\nCos\u00ec, dopo aver costruito un imponente edificio chiamato \"Personal Media Tower\", raggiunge la dimensione, ma insorge un grave problema: il regista ha speso tutta la sua fortuna per realizzare l'impresa ed \u00e8 ora impossibilitato a tornare sulla Terra una volta finito il lavoro.\nSar\u00e0 dunque compito del giocatore produrre eccitanti video musicali utilizzando filmati presi dalla \"Distortion Dimension\" e venderli a dei produttori per recuperare il denaro necessario a teletrasportarsi nuovamente sulla Terra.\nModalit\u00e0 di gioco.\nPrima di cominciare la partita, \u00e8 possibile decidere la modalit\u00e0 di gioco, il livello di difficolt\u00e0 e il livello di pericolo. Le modalit\u00e0 a disposizione sono tre:\nI livelli di difficolt\u00e0 e pericolo vanno dall'1 al 5. La difficolt\u00e0 rende gli obiettivi pi\u00f9 difficili da raggiungere, inoltre influenza le quantit\u00e0 iniziali di cibo e combustibile a disposizione. Il pericolo rende pi\u00f9 difficili le battaglie.\nPer produrre i video, il giocatore deve usare la videocamera in dotazione a mano a mano che esplora la dimensione in modo da sbloccare nuove clip, quindi esprimere la sua creativit\u00e0 con il \"Video Sequencer\". Si devono poi contattare i tre produttori: Stevie Groovie (America), Yuji Dude (Giappone) e Hans Kranger (Germania, quest'ultimo va sbloccato accumulando Punti Fama) e convincerli a comprare i diritti del video in modo da guadagnare contanti.\nI contanti possono poi essere spesi per comprare scorte di carburante per utilizzare l'attrezzatura della torre, cibo liofilizzato e chitarre come armi di difesa (vedi sotto).\nIl giocatore deve inoltre dormire spesso per ricaricare l'Energia Mentale e anche mangiare e bere per recuperare sia Energia Fisica che Mentale. Questi due fattori influenzano la Forza Vitale del giocatore, e possono farla sia aumentare che diminuire.\nQuando il giocatore ha abbastanza soldi e Punti Fama per tornare sulla Terra, deve contattare Mr.Red, l'agente del Governo, e programmare un teletrasporto.\nBattaglie.\nNell'esplorazione della \"Distortion Dimension\" il giocatore verr\u00e0 spesso aggredito dai \"Guitar Warrior\" che non vedono di buon occhio gli intrusi. Per difendersi, si deve combattere a suon di schitarrate.\nEsistono cinque tipi di chitarre, una pi\u00f9 potente dell'altra, e ognuna suona sette note di diversa velocit\u00e0 e potenza. Quando si combatte, il giocatore deve riuscire a colpire il nemico con le sue note e nel contempo a smorzare quelle avversarie con altre della stessa intensit\u00e0. Se il giocatore risulta vincitore, viene ricompensato con Punti Fama e pu\u00f2 procedere nell'esplorazione.\nNOTA: A Pericolo 1, il giocatore vede i colori delle note sia sul pannello della chitarra che quando vengono suonate; a Pericolo 2 o 3 vede solo i colori delle note suonate mentre a Pericolo 4 o 5 i colori svaniscono e l'unico modo per vincere \u00e8 avere un buon orecchio musicale per riconoscere le note.\nMinigiochi del sogno.\nQuando si dorme, il giocatore deve eseguire una sorta di minigioco in cui deve tenere alla larga gli incubi (che diminuiscono l'Energia Mentale) dal suo cervello e far entrare un sogno, utilizzando un cannoncino orientabile.\nA seconda del sogno entrato, il giocatore deve poi eseguire due prove:\nQuesta \u00e8 una delle migliori innovazioni del gioco."}
{"id": "2396961", "revid": "287204", "url": "https://it.wikipedia.org/wiki?curid=2396961", "title": "Tel\u00eamaco Borba", "text": "Tel\u00eamaco Borba \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba. La popolazione \u00e8 di abitanti (2017).\nIl comune venne creato nel 1963. La citt\u00e0 si trova a 249\u00a0km dalla capitale Curitiba."}
{"id": "2396966", "revid": "1573940", "url": "https://it.wikipedia.org/wiki?curid=2396966", "title": "Eucrossorhinus dasypogon", "text": "Lo squalo tappeto tassellato (Eucrossorhinus dasypogon []), unico membro del genere Eucrossorhinus, \u00e8 uno squalo tappeto della famiglia degli Orectolobidi. Vive nell'Oceano Pacifico occidentale a latitudini comprese tra 1\u00b0 N e i 23\u00b0 S; raggiunge una lunghezza di 1,25 metri.\nDistribuzione e habitat.\nLa gamma dello squalo tappeto tassellato comprende la piattaforma continentale dell'Australia settentrionale da Ningaloo Reef a ovest a Bundaberg a est, cos\u00ec come la Nuova Guinea, Waigeo e le Isole Aru. Questo comune abitante del fondo abita le barriere coralline, forse esclusivamente, nelle acque costiere a circa 50 m di profondit\u00e0. Si incontra pi\u00f9 spesso nei canali e nei bordi della barriera corallina, o in cima al corallo.\nBiologia.\nConsiderato il membro pi\u00f9 specializzato della sua famiglia, la colorazione ornata dello squalo tappeto tassellato e la complessa frangia dermica gli conferiscono un eccellente mimetismo , mentre \u00e8 probabilmente un nuotatore pi\u00f9 lento rispetto alle specie affini. \u00c8 solitario e trascorre gran parte della giornata stando immobile all'interno di caverne o sotto sporgenze con la coda arricciata.Questi squali hanno diversi punti di riposo preferiti che vengono utilizzati ripetutamente. Questa specie diventa pi\u00f9 attiva di notte, nuotando sulla scogliera per cacciare. \nSi nutre di pesci ossei e cartilaginei , crostacei e cefalopodi . La sua bocca capiente consente di inghiottire delle grandi prede. Durante il giorno, questa specie \u00e8 un predatore agguato opportunistico . Si preda anche di pesci che dormono sugli anfratti. Le osservazioni in cattivit\u00e0 hanno ulteriormente rivelato che questa specie sembra impegnarsi in un comportamento di attiramento attivo. Quando percepisce il cibo nelle vicinanze, inizia a muovere lentamente la coda avanti e indietro; la sua pinna caudale ricorda un piccolo pesce, completo di un occhio scuro alla base. Lo squalo in genere riposa con la testa elevata, che lo pone a breve distanza da qualsiasi preda disegnata dalla sua coda. La riproduzione \u00e8 vivipara come gli altri wobbegong, con gli embrioni in via di sviluppo sostenuti dal tuorlo .\nIn cattivit\u00e0.\nMalgrado talvolta possa raggiungere 1,82 metri di lunghezza, \u00e8 possibile allevarlo in acquari domestici da 1440 litri."}
{"id": "2396969", "revid": "119635574", "url": "https://it.wikipedia.org/wiki?curid=2396969", "title": "NGC 7479", "text": "NGC 7479 (nota anche come C 44) \u00e8 una galassia a spirale barrata visibile nella costellazione di Pegaso.\nPu\u00f2 essere individuata soltanto con un telescopio da almeno 120mm di apertura e con un buon ingrandimento. Fra i suoi bracci \u00e8 stata osservata nel 1990 una supernova, catalogata come SN1990U; inoltre viene considerata un esempio di Galassia di Seyfert, che sta subendo un'esplosione dei fenomeni di formazione stellare sia nel nucleo che nei bracci esterni. Gli studi sulla polarizzazione indicano che in tempi astronomicamente recenti sub\u00ec una fusione con un'altra galassia; si tratta di un caso particolarissimo se studiata alle frequenze delle onde radio, poich\u00e9 a quelle lunghezze d'onda si osservano i bracci di spirale andare in senso contrario rispetto a quelli visibili in luce ottica."}
{"id": "2396970", "revid": "767487", "url": "https://it.wikipedia.org/wiki?curid=2396970", "title": "Manifesto (stampato)", "text": "Un manifesto \u00e8 un foglio di carta stampato che si affigge in un luogo pubblico allo scopo di comunicare qualcosa o fare pubblicit\u00e0.\nFormato.\nIn Italia la dimensione standard del manifesto \u00e8 di 70x100 cm (con multipli o sottomultipli di questa misura).\nA differenza del poster, che di regola ha un orientamento orizzontale (il lato lungo rappresenta la base, il lato corto rappresenta l'altezza), il manifesto ha un orientamento verticale (il lato corto rappresenta la base, il lato lungo rappresenta l'altezza).\nCaratteristiche.\nLe caratteristiche principali del manifesto (che poi sono, in linea di massima, le stesse del poster) sono le seguenti:\nVantaggi:\nSvantaggi:"}
{"id": "2396971", "revid": "15756", "url": "https://it.wikipedia.org/wiki?curid=2396971", "title": "Differenze tra serbo, croato e bosniaco", "text": "Le lingue standard bosniaco, croato e serbo sono molto simili e differiscono solo sotto alcuni aspetti (pur numerosi), che non sono di ostacolo alla comunicazione tra i parlanti delle suddette lingue. In termini linguistici queste tre lingue standard formano un gruppo linguistico all'interno dello slavo meridionale, ovvero un continuum dialettale.\nStoria.\nDopo la dissoluzione della Jugoslavia, le lingue di croati e serbi tornarono a divergere, dopo essere state politicamente 'unite' dal 1918 secondo fonti e opinioni croate. Tuttavia, anche molto prima della nascita della Jugoslavia, tutte le pubblicazioni uscite a Zagabria si riferiscono alla lingua come 'croata o serba' (un esempio \u00e8 la pubblicazione 'Rje\u010dnik hrvatskoga ili srpskoga jezika', Zagabria 1881-1970).\nSecondo fonti serbe, invece, l'idea di lingua unificata emerse nel 1848, periodo del movimento illirico, e rimase tale da allora.\nNella Jugoslavia socialista la politica ufficiale insistette su una lingua con due forme standard ufficiali - quella orientale (parlata in Serbia, Montenegro, Bosnia ed Erzegovina da qualunque nazionalit\u00e0 nei dialetti ekaviano o ijekaviano) e occidentale (parlata in Croazia da qualunque nazionalit\u00e0 nel solo dialetto ijekaviano). Comunque, dai tardi anni sessanta, a causa del malcontento nei circoli intellettuali croati, si cominci\u00f2 a riferirsi alla propria lingua esclusivamente come 'croato', e solo talvolta con 'croato o serbo', com'era da consuetudine prima del periodo jugoslavo. Queste varie lingue venivano considerate come una lingua comune con diverse varianti e dialetti al suo interno. L'unit\u00e0 del linguaggio fu enfatizzata, non facendo delle differenze un indicatore di divisione linguistica, ma piuttosto un fattore di arricchimento della lingua comune. In aggiunta, la Jugoslavia aveva altre due lingue ufficiali a livello federale, lo sloveno e il macedone - riflettendo la tolleranza jugoslava verso la diversit\u00e0 linguistica e all'uso di tali lingue all'interno della federazione. Perci\u00f2 nessun tentativo fu fatto per assimilare queste ultime all'interno della lingua serbo-croata o croato-serba.\nDopo la dissoluzione della federazione, come nuovo simbolo delle indipendenti e separate identit\u00e0 nazionali, la lingua divent\u00f2 uno strumento politico di distinzione per tutte le nuove repubbliche. Con un boom di neologismi in Croazia, con una maggiore enfatizzazione dei termini di origine turca nella Bosnia musulmana e con una privilegiata posizione dello scritto in cirillico fra la popolazione serba, ogni stato o entit\u00e0 mostr\u00f2 una 'nazionalizzazione' della lingua.\nIn tal contesto la lingua bosniaca cominci\u00f2 il suo sviluppo autonomo dopo l'indipendenza della Bosnia ed Erzegovina proclamata nel 1992. Lo sviluppo della lingua montenegrina divent\u00f2 un argomento tra alcuni accademici montenegrini a partire dagli anni novanta.\nSi nota nel corso della storia che il serbo e ultimamente il bosniaco tendono a essere lingue \"inclusive\", cio\u00e8 accettano e assimilano un'ampia gamma di parole e prestiti di origine straniera, mentre il croato standard \u00e8 pi\u00f9 'purista' e preferisce neologismi al posto di prestiti di origine straniera, come anche l'uso di vecchi termini ormai dimenticati. Questi differenti approcci sono dovuti alle differenze storico-culturali (serbi e bosniaci sotto dominazione ottomana, croati sotto dominazione austro-ungarica) delle tre lingue e delle tre societ\u00e0 a cui queste lingue appartengono.\nSommario.\nCi sono opinioni discordanti tra i linguisti se le diversit\u00e0 delle tre o addirittura quattro lingue (se si include il montenegrino) sono tali da giustificare il loro trattamento come lingue separate.\nIl linguista croato Miro Ka\u010di\u0107 ha dato la seguente visione delle differenze tra serbo e croato. Questo parere pu\u00f2 essere anche esteso, opportunamente modificato, alla lingua bosniaca.\n\"In questo libro ho provato a presentare alcune delle illusioni fondamentali e distorsioni che hanno portato al malinteso, ancor oggi presente tra i linguisti mondiali, che il croato e il serbo sono una lingua unica. Ho mostrato che croato e serbo differiscono in un grado pi\u00f9 o meno ampio in ogni livello. Queste differenze esistono realmente e sono le seguenti:\nAl contrario Ivo Pranjkovi\u0107, autore di \"Grammatica della lingua croata\", sostiene che \"a livello di standardizzazione, croato, serbo, bosniaco e anche montenegrino sono diverse varianti, ma di una stessa lingua. Quindi, nel puro livello linguistico, o nel livello genetico, nel livello tipologico, stiamo parlando di un'unica lingua e questo dev'essere detto chiaramente. Se qualcuno dovesse essere in disaccordo, che presenti le sue tesi.\"\nPranjkovi\u0107 dichiar\u00f2 in svariate occasioni (ad esempio nella rivista di lingua e cultura \"Vijenac\", di cui \u00e8 un regolare contributore) che \"\u0106ori\u0107 (un oppositore alle sue teorie) naturalmente, non concorda con le tesi che ho esposto all'inizio del mio testo, sostenendo che le lingue standard croato e serbo, da quando esistono, funzionano come lingue standard separate.\"\nScrittura.\nAlfabeti.\nI sistemi di scrittura differiscono:\nAnticamente i croati usavano l'alfabeto glagolitico (\"glagoljica\") per scrivere sia documenti della Chiesa slava croata (funzione cui \u00e8 adibito ancora oggi) sia documenti in dialetto. Questo alfabeto \u00e8 l'alfabeto originario dei popoli slavi e successivamente si evolse fino a diventare l'odierno alfabeto cirillico.\nIn passato esisteva un altro alfabeto cirillico, meno standardizzato, con varie versioni e nomi: \"arvatica\" (o \"arvacko pismo\"), usato dai croati in Povaljska listina; \"bosanica\" o \"bosan\u010dica\", utilizzata in Bosnia; \"begovica\", usata dai bey; \"polji\u010dica\", usata nella regione di Poljica, nella Croazia meridionale. In alcune regioni della Croazia questa scrittura fu usato fino al 1860, quando il seminario cattolico-romano a Omi\u0161 insegnava ai nuovi sacerdoti a utilizzare tale scrittura (\"arvacki \u0161eminarij\") .\nLe popolazioni slave nelle aree oggi occupate da Bosnia-Erzegovina, Serbia e Montenegro che si convertirono all'Islam dopo la conquista ottomana dei Balcani del XV secolo usavano anche un alfabeto arabo modificato chiamato \"arabica\". Esso rimase in uso dal XV secolo fino agli inizi del XX secolo, usato principalmente dalle classi pi\u00f9 istruite della popolazione. L'ultimo testo conosciuto pubblicato in arabica \u00e8 del 1941, dopo di che la riunificazione della Jugoslavia impose il cirillico e il latino come unici alfabeti ufficiali della neonata Jugoslavia comunista. Oggi \u00e8 stato abbastanza dimenticato dalla popolazione musulmana dato che le persone letterate che conoscono questa scrittura sono molto poche.\nFonemi.\nTutte le lingue ufficiali hanno gli stessi medesimi fonemi, cosicch\u00e9 il bosniaco/croato/serbo scritti in latino e il bosniaco/serbo scritti in cirillico hanno una corrispondenza 1:1, cio\u00e8 un fonema \u00e8 rappresentato sempre dalla medesima lettera (o gruppo di lettere) sia in cirillico sia in latino. Comunque, queste lettere/fonemi non sono sconosciuti alle altre popolazioni slave meridionali.\nIn alcune zone della Croazia e della Bosnia, i suoni \"\u010d\" e \"\u0107\" e anche \"d\u017e\" e \"\u0111\" sono rispettivamente indistinguibili o pronunciati indistintamente come \"\u010d\" e \"\u0111\" rispettivamente. Oppure, in altre zone della Croazia, i suoni \"\u010d\" e \"\u0107\" sono pronunciati nella versione \"pi\u00f9 morbida\" - \"\u010d\" \u00e8 pronunciata tra il \"\u010d\" letterario e \"\u0107\", mentre \"\u0107\" \u00e8 pronunciata ancora pi\u00f9 morbida; talvolta questa varia quasi in un \"tj\", una \"t\" palatalizzata. Discorso simile viene fatto per \"d\u017e\" e \"\u0111\", che sempre in certe regioni croate \"d\u017e\" viene pronunciata come \"\u0111\" o \"\u017e\", mentre \"\u0111\" sembra avere lo stesso suono che nello standard letterario, o come una \"dj\", cio\u00e8 una \"d\" palatalizzata. Tutto ci\u00f2, comunque, non ha corrispondenze nella lingua ufficiale.\nOrtografia.\nLa lingua standard in Croazia non traslittera i nomi stranieri (e talvolta le parole), tranne che per le parole russe o di altre lingue che usano il cirillico, dove \u00e8 impossibile non traslitterare. Invece la lingua serba fa il contrario, ogni parola straniera viene scritta in serbo come viene pronunciata, dove possibile ovviamente. Questo \u00e8 dovuto al fatto che prima del 1945 i serbi usavano quasi esclusivamente il cirillico, quindi la traslitterazione era d'obbligo; dopo l'introduzione dell'alfabeto latino tale caratteristica \u00e8 rimasta. Anche il bosniaco segue la regola serba e trascrive foneticamente i nomi stranieri.\nPoi, quando il soggetto \u00e8 omesso in una frase al futuro, mettendo solamente il verbo all'infinito e l'ausiliare, nel caso \"\u0107u\", solo la \"i\" finale dell'infinito viene tolta, mentre in serbo viene tolto in genere il \"ti\" dall'infinito e sostituito dall'ausiliare formando un'unica parola. Questa distinzione per\u00f2 esiste solamente nella lingua scritta, dato che nell'uno e nell'altro caso la pronuncia rimane identica. Il bosniaco invece accetta entrambi i modi.\nEs. uraditi (fare) + \u0107u (contrazione di ho\u0107u, per formare il futuro, prima persona singolare):\nParlato.\nAccentuazione.\nIn generale, il dialetto \u0161tokavo, che rappresenta la base delle lingue standard prese in esame, ha quattro tipi di accenti (corto discendente, \u0131\u030f, corto ascendente \u00ec, lungo discendente \u00ee, e lungo ascendente, \u00ed). In aggiunta, le vocali non accentate possono essere sia corte e sia lunghe (\u012b); quest'ultimo solitamente lo troviamo dopo la sillaba accentata. La declinazione dei nomi e la coniugazione dei verbi a volte possono cambiare l'accentuazione di un nome o di un verbo.\nLa distinzione tra i quattro accenti e la conservazione delle lunghezze dopo l'accento sono comuni nei dialetti del Montenegro occidentale, della Bosnia-Erzegovina (parlato da bosgnacchi e serbi e, solo in parte, da croati), in parti della Serbia, cos\u00ec come in parti della Croazia con forte immigrazione serba. In aggiunta, una caratteristica distinta di certi dialetti \u00e8 l'accentuazione dei clitici. Ad esempio nella frase \"u Bosni\" (\"in Bosnia\") sar\u00e0 pronunciato /\u0215bosni/ anzich\u00e9 /ub\u020dsni/ come ad esempio nella Serbia settentrionale.\nAnche i dialetti della Serbia settentrionale preservano il sistema dei quattro accenti, ma la sillaba non accentata diventa pi\u00f9 corta o sparisce del tutto in alcune posizioni. Comunque, l'accorciamento della lunghezza della sillaba dopo l'accento \u00e8 diventata una caratteristica di molti dialetti \u0161tokavi, anche in quelli pi\u00f9 conservatori del Montenegro. Lo spostamento dell'accento sul clitico, invece, in Serbia del nord \u00e8 pressoch\u00e9 assente e solamente limitato alla costruzione dei verbi in frase negativa (\"ne znam\" = \"non so\" \u2192 /n\u0205zn\u0101m/).\nLa situazione in Croazia \u00e8 ancora diversa. Una gran parte della popolazione croata, specialmente gli abitanti della zona di Zagabria, non fanno differenza tra accenti ascendenti e discendenti. Questo \u00e8 considerato pi\u00f9 una caratteristica del dialetto di Zagabria che una caratteristica della lingua croata.\nNella linguistica ufficiale in Croazia, la maggior parte della letteratura in circolazione promuove l'uso del sistema dei quattro accenti. In Serbia, invece, la lingua standard \u00e8 basata sul sistema dei quattro accenti, il quale \u00e8 una caratteristica comune alla maggior parte dei dialetti serbi. Infatti, entrambi i dialetti principali considerati la base della lingua serba standard (Est-erzegovinese e i dialetti della \u0160umadija-Vojvodina), hanno i quattro accenti. Infine: la lingua bosniaca \u00e8 ufficialmente basata sul dialetto bosniaco orientale, che \u00e8 di tipo \u0161tokavo antico; per\u00f2 in pratica le norme che regolano tale lingua sono di tipo \u0161tokavo moderno proprio come il serbo e il croato. La situazione perci\u00f2 non \u00e8 ben chiara e definita.\nMorfologia.\nCi sono tre varianti del dialetto \u0161tokavo dovute al diverso uso della vocale proto-slava Jat (\u0463/\u011b). A seconda di come viene trasformata questa vocale la variante prende nome. Ad esempio, se diventa \"e\", tale variante si chiamer\u00e0 ekavo (ecavo, \"ekavski\" in serbo-croato). Lo jat\ncompare nelle varianti moderne come segue.\nLa parola bambino in antico slavo ecclesiastico, d\u011bte (\"\u011b lungo\"), diventa:\nLa lingua serba (lingua serba standard) riconosce l'ekavo e l'ijekavo come sue varianti sullo stesso piano, la lingua bosniaca utilizza prevalentemente lo ijekavo ma riconosce anche l'ekavo; infine, la lingua croata usa principalmente lo ijekavo, mentre l'ikavo \u00e8 limitato ad un uso dialettale in Dalmazia, nella Lika, in Istria, in Erzegovina occidentale, in Croazia turca (Bosanska Krajina), in parti della Slavonia e nella Ba\u010dka settentrionale (Voivodina). Cos\u00ec, ad esempio:\nAlcuni linguisti croati hanno provato a spiegare le differenze nella struttura morfologica di tali vocaboli, introducendo una nuova vocale, il \"dittongo jat\". Questa corrente di pensiero \u00e8 minoritaria rispetto alla maggior parte dei linguisti.\nA volte queste differenze possono creare confusione: in serbo poticati (provenire da) in croato significa \"incoraggiare\". Il verbo croato \"provenire da\" \u00e8 potjecati, mentre in serbo \"incoraggiare\" si dice podsticati.\nLa lingua ufficiale bosniaca ammette entrambe le varianti.\nUn altro esempio di differenza fonetica che c'\u00e8 in alcune parole \u00e8 la presenza della v in parole serbe anzich\u00e9 della h come nei rispettivi vocaboli croati e bosniaci:\nFoneticamente e fonologicamente, il fonema \"h\" \u00e8 stato reintegrato in molte parole come caratteristica distintiva della parlata bosniaca e della sua tradizione linguistica, volendosi distinguere dalla parlata e dalla terminologia prettamente serba. Tuttavia molte persone non la pensano in questo modo. Questo, come altro, \u00e8 solamente un modo di parlare che varia a seconda della zona e delle persone.\nDato che la variante ijekava \u00e8 comunemente accettata in ogni lingua, questa verr\u00e0 usata nella prossima tabella come confronto tra termini che differiscono nelle tre lingue.\nPrestiti linguistici.\nAnche molti prestiti linguistici e conseguenti traslitterazioni sono dissimili:\nStoricamente, i prestiti linguistici in bosniaco e croato sono stati presi prevalentemente dal tedesco e dall'italiano, mentre il serbo li ha ricevuti pi\u00f9 dal russo e dal francese, cosicch\u00e9 si ha una diversa localizzazione dell'origine di tali prestiti, diversi in origine e diversi nelle lingue di destinazione. Anche prestiti di origine greca sono presenti nel vocabolario serbo, invece in quello croato sono stati assimilati attraverso il latino:\nLa maggior parte dei nomi degli elementi chimici sono differenti: per i nomi internazionali il bosniaco e il croato aggiungono \"-ij\" mentre il serbo \"-ijum\" (per l'uranio: \"uranij\" \u2013 \"uranijum\"). In alcuni nomi d'origine slava, il bosniaco e il croato hanno come finale \"-ik\" mentre il serbo ha \"-(o)nik\" (\"kisik\" \u2013 \"kiseonik\" (ossigeno), \"vodik\" \u2013 \"vodonik\" (idrogeno)). Altri ancora sono totalmente diversi (\"du\u0161ik\" \u2013 \"azot\" (azoto), \"kositar\" \u2013 \"kalaj\" (stagno)). Alcuni poi sono identici: \"srebro\" (argento), \"zlato\" (oro), \"bakar\" (rame).\nAncor oggi, \u00e8 importante notare che ci sono parole d'origine russa che sono considerate essere \"nello spirito della lingua croata\", quindi sentite come croate, e non come parole straniere. Altri prestiti russi invece sono considerati come \"serbismi\".\nAltre parole importate sono di genere maschile o femminile in serbo e bosniaco, invece in croato esclusivamente di genere femminile:\nPronomi.\nIn serbo e bosniaco, il pronome \"che\" (\"che cosa\") si traduce con \"\u0161to\" quando usato come relativo, ma con \"\u0161ta\" quando usato come interrogativo; quest'ultimo viene messo anche in frasi relative con significato interrogativo. Il croato invece usa \"\u0161to\" in ogni contesto.\nQuesta regola si applica soltanto al caso nominativo - negli altri casi, tutte le lingue hanno la medesima declinazione - \"\u010dega\", \"\u010demu\" ecc. per \"\u0161to\".\nIn croato, il pronome \"chi\" si traduce con \"tko\", mentre serbo e bosniaco usano \"ko\". La declinazione per\u00f2, come per \"\u0161to\", \u00e8 identica: \"kome\", \"koga\", ecc. In aggiunta, il croato usa \"komu\" come forma alternativa nel caso dativo.\nIn croato, solitamente, la forma di clitico accusativa del pronome personale \"ona\" (\"ella\") pi\u00f9 usata \u00e8 \"ju\" (\"lei\"). In serbo e bosniaco, la forma \"je\" \u00e8 preferita (anche se spesso in serbo si usa \"ju\" per non ripetere due volte \"je\" quando il primo significa \"\u00e8\").\nLa frequenza di uso dei pronomi locativi \"gd(j)e\", \"kuda\" i \"kamo\" differiscono in qualcosa tra croato e serbo:\nSintassi.\nInfinito o congiuntivo.\nCon i verbi modali come \"ht(j)eti\" (volere) o \"mo\u0107i\" (potere), l'infinito \u00e8 obbligatorio in croato, mentre la forma \"da\" + tempo presente \u00e8 preferita in serbo. Questo \u00e8 una traccia del congiuntivo, e probabilmente un'influenza della \"lega linguistica balcanica\". Ancora, ambo le alternative sono presenti e consentite in bosniaco.\nLa frase \"voglio farlo\" pu\u00f2 essere tradotta con le seguenti:\nQuesta differenza si estende parzialmente al tempo futuro, che in serbo-croato \u00e8 formato in maniera similare alla lingua inglese, usando (elidendo) il presente del verbo \"ht(j)eti\" \u2192 \"ho\u0107u\"/\"ho\u0107e\u0161\"/... \u2192 \"\u0107u\"/\"\u0107e\u0161\"/... come verbo ausiliare. Qui, l'infinito \u00e8 formalmente richiesto in entrambe le varianti:\nTuttavia, quando viene usata l'espressione \"da\" + presente, essa esprime in aggiunta la volont\u00e0 del soggetto o l'intenzione di effettuare l'azione in questione:\nQuesta forma \u00e8 pi\u00f9 frequentemente usata nel serbo e nel bosniaco. Le sfumature del significato tra le due forme possono essere minime o addirittura totalmente perse (specialmente nei dialetti serbi). L'uso ripetuto di \"da\" + presente \u00e8 ritenuto come germanismo nei circoli linguistici serbi, e questo pu\u00f2 occasionalmente portare a frasi goffe.\nComunque, il croato standard raramente usa la forma \"da\" + presente. Pu\u00f2 invece essere usata una forma alternativa per esprimere volont\u00e0:\nFrasi interrogative.\nNelle frasi interrogative il croato usa la particella interrogativa \"li\" dopo il verbo, mentre il serbo permette anche la forma con \"da li\". (Situazione simile al francese, dove una domanda pu\u00f2 essere formulata tramite inversione o usando \"est-ce que\"):\nIn aggiunta, il non grammaticale \"je li\" (\"\u00c8 esso?\"), di solito contratto in \"jel\"', \u00e8 una forma dialettale per formare ogni tipo di domanda, ad esempio \"Jel' mo\u017ee\u0161?\". Nella lingua standard si usa questa forma solamente nelle domande in cui si usa il verbo ausiliare essere alla terza persona singolare, cio\u00e8 col \"je\" (=\"\u00e8\"):\nTirando le somme, la frase italiana \"Voglio sapere se comincer\u00f2 a lavorare\" sar\u00e0 \"tipicamente\" tradotta con:\nsebbene molte varianti possono essere incontrate nelle parlate dialettali.\nTrebati (servire).\nIn croato il verbo \"trebati\" (\"occorrere\" o \"necessitare\") \u00e8 transitivo. In serbo e in bosniaco, \u00e8 un verbo impersonale, (come in francese \"il faut\", o in italiano la forma \"occorre...\"); il soggetto grammaticale \u00e8 omesso (\"esso\"), o presenta l'oggetto della necessit\u00e0; la persona a cui serve qualcosa \u00e8 un oggetto grammaticale indiretto, e si mette al dativo:\nVocabolario.\nEsempi.\nLa maggiore differenza tra le lingue in questione sta nel vocabolario. Molte parole sono comunque conosciute da interlocutori di diversa provenienza, o anche magari usate di rado nelle altre lingue; nella maggior parte dei casi, l'uso comune favorisce una variante mentre le altre sono marchiate come \"importate\", arcaiche, dialettali o semplicemente, usate raramente. La preferenza per l'uso di certi vocaboli invece che altri \u00e8 dovuta alla zona di origine dell'interlocutore pi\u00f9 che dall'etnia di appartenenza; ad esempio, i serbi di Bosnia usano \"mrkva\" e \"hla\u010de\" piuttosto che \"\u0161argarepa\" e \"pantalone\".\nComunque ci sono non molte differenze che possono portare a fraintedimenti, ad esempio il verbo \"li\u010diti\" che significa \"assomigliare\" in serbo e bosniaco, in croato diventa \"sli\u010diti\"; infatti \"li\u010diti\" significa \"dipingere\".\nLa parola \"bilo\" significa \"bianco\" in ikavo, \"polso\" in croato ufficiale e \"ero/eri/era\" in tutte e tre le lingue; questa non crea poi molta confusione a causa della diversa accentuazione (\"b\u00eelo\" o \"b\u00edlo\" = bianco, \"b\u0131\u030flo\" = polso, \"b\u00edlo\" = era).\nIn serbo, la parola \"izvanredan\" (straordinario) ha solo significato positivo (eccellente), \"vanredan\" viene usato per \"inusuale\" o \"fuori del normale\"; in croato invece viene usato solo \"izvanredan\" in ogni contesto. Cos\u00ec, la frase croata \"izvanredno stanje\" (stato d'emergenza) suona divertente alle orecchie di un interlocutore serbo (i croati usano pi\u00f9 naturalmente 'izvrsno' per eccellente).\nSi noti nuovamente come il bosniaco ufficialmente permette tutte le varianti sopra elencate in nome della \"ricchezza della lingua\", mentre le ambiguit\u00e0 sono risolte preferendo la variante croata. Gli scrittori del vocabolario bosniaco giustificano tale decisione con l'uso di talune parole nella letteratura bosniaca.\nNomi dei mesi.\nIn lingua croata i mesi hanno nomi d'origine slava, mentre il serbo e il bosniaco usano i nomi derivati dal latino comunemente usati nella maggior parte dei paesi del mondo. Comunque anche i nomi slavi possono essere usati nella lingua bosniaca (sebbene molto raramente); i nomi derivati dal latino sono sempre preferiti.\nI nomi internazionali dei mesi sono comunque conosciuti in Croazia e il mese in cui sono accaduti molti grandi eventi in ambito mondiale \u00e8 tradotto col nome internazionale: \"1. maj\", \"1. april\", \"oktobarska revolucija\". Poi esiste un cantiere navale a Fiume, in Croazia, denominato \"3. maj\", traducendo \"maggio\" con \"maj\" e non \"svibanj\". Nel parlato della Bosanska Krajina (Bosnia nord-occidentale) \u00e8 normale riferirsi ai mesi tramite il numero. Perci\u00f2 alcuni interlocutori di tale zona spesso diranno \"peti mjesec\" (\"il quinto mese\").\nNote sulla comprensione.\n\u00c8 importante dire alcune cose:\nIn Croazia, interi film furono \"tradotti\" da una lingua all'altra. Comunque, la traduzione del film serbo \"La ferita\" in croato per esempio port\u00f2 alla trasformazione di una tragedia in una commedia, perch\u00e9 tutti gli spettatori ridevano alla \"traduzione\" fatta. Queste traduzioni andavano molto di moda durante e appena dopo la campagna militare serba in Croazia, essendo questo un estremo tentativo per far divergere ulteriormente le lingue. Un giorno, pi\u00f9 recentemente, una ditta croata piazz\u00f2 un annuncio in alcuni giornali di Belgrado e Podgorica, cercando di assumere dei traduttori indipendenti e interpreti dal serbo a varie lingue straniere e viceversa. Tra loro, la ditta cercava 10 traduttori per il bosniaco e il montenegrino.\nEsempio linguistico.\nIl seguente esempio, prendendo gli articoli dal primo al sesto della Dichiarazione universale dei diritti dell'uomo, fatto con \"testi sinonimi, tradotti pi\u00f9 letteralmente possibile\" nello spirito di Ammon \u00e8 stato scelto per far vedere le differenze tra le variet\u00e0 standard trattate in questo testo."}
{"id": "2396975", "revid": "1632387", "url": "https://it.wikipedia.org/wiki?curid=2396975", "title": "Elektradrive", "text": "Gli Elektradrive sono un gruppo musicale di genere hard rock/AOR di Torino attivo dal 1983.\nStoria del gruppo.\nLe origini del gruppo vanno cercate negli Overdrive, quartetto hard rock torinese formato nel 1981: dopo l'ingresso di un tastierista (Eugenio Manassero), la band, nel 1983, cambia nome in Elektradrive per rimarcare l'inserimento dell'elettronica nel proprio sound. Dopo una demo-tape, nel 1984 esce un primo singolo, \"Let It Survive\", per l'etichetta Smoko Records, e, sempre lo stesso anno, il gruppo partecipa alla compilation \"HM Eruption\" (Metal Eye Records) con il brano \"Lord of the Rings\" (successivamente inserita nel debut-album). Nel 1985 il gruppo incide altri due pezzi per altrettante compilation: \"Winner\" (di cui viene anche girato un video) per \"Metallo Italia\" (Reflex/CGD) e \"Secret of the Holy Grave\" per \"HM in Italy\" (Shirak Records).\nNel 1986 esce il full-length di debutto, \"Over the Space\", licenziato dalla Discotto Records (che a settembre dello stesso anno dichiarer\u00e0 il fallimento); l'album ottiene ottimi responsi dalla stampa specializzata, ed il gruppo si imbarca per un tour di dieci date sul suolo nazionale.\nNel 1988 la band comincia a lavorare sui pezzi del nuovo album, \"Due\", che vede la luce nel maggio dell'anno successivo per la Minotauro Records. Il disco ottiene recensioni entusiastiche sulla stampa specializzata nazionale ed estera, arrivando addirittura a conquistare la massima votazione sul magazine britannico \"Kerrang!\" e nel novembre dello stesso anno, la Converse All Star diventa lo sponsor ufficiale degli Elektradrive. Nel dicembre del 1989 la band apre al Palasport di Torino per Manowar, Sabbat e Shy, incrementando cos\u00ec la sua popolarit\u00e0 a livello nazionale.\nNel 1990 il gruppo ottiene ancora molti riconoscimenti dalla critica, diventando la band hard and heavy tricolore pi\u00f9 votata dai giornalisti di settore italiani, mentre \"Due\" viene distribuito in Europa dalla Semaphore Records. Nell'estate dello stesso anno, il quintetto tiene alcuni concerti a Los Angeles.\nIl 1991 vede gli Elektradrive cominciare la stesura dei brani per il nuovo album, mentre nel 1992 il gruppo firma per l'etichetta torinese Dracma Records, che licenzia in quello stesso anno la compilation \"Nightpieces II\", nella quale la band partecipa con il brano \"Snake '92\", e nel 1993 esce per la Dracma Records l'album \"Big City\", attesa terza prova discografica del gruppo, che ottiene entusiastiche recensioni su molte riviste di settore, tra cui \"Metal Shock\", \"Metal Hammer\" e \"Flash\". L'anno seguente il quintetto suona molte date sul territorio nazionale e raggiunge un accordo con l'etichetta Long Island Records per la ristampa di \"Due\", con l'aggiunta di alcune bonus-tracks.\nDal 1995 al 2000 gli Elektradrive subiscono alcuni cambiamenti di formazione e incidono una demo-tape, \"Scheme\", che attira l'attenzione del noto chitarrista Ronnie Montrose.\nNel 2004 il cantante Elio Maugeri torna a scrivere nuove song con il chitarrista Simone Falovo dando il via alla riunione del gruppo nella sua formazione originale, con l'esclusione del solo tastierista Eugenio Manassero.\nNel 2009 esce per Valery Records l'album \"Living 4\", che ottiene ottime recensioni sia sui magazine cartacei che sulle principali webzine.\nLa nuova prova discografica segna un cambiamento nel sound del gruppo, che ora, accantonate le sonorit\u00e0 AOR, suona un moderno hard rock influenzato da band come i King's X.\nIl 6 giugno dello stesso anno la band \u00e8 chiamata a suonare in un festival a Bologna in compagnia di gruppi quali Bonfire, Silent Rage e Mad Max."}
{"id": "2396978", "revid": "428449", "url": "https://it.wikipedia.org/wiki?curid=2396978", "title": "Outrider", "text": "Outrider \u00e8 il primo disco, da solista del chitarrista dei Led Zeppelin Jimmy Page, uscito nel 1988, per l'etichetta Geffen. Nonostante nell'album siano presenti quelle influenze del vecchio stile Blues e Hard rock del chitarrista inglese, non \u00e8 stato ritenuto all'altezza dei precedenti, sia con i Led Zeppelin che con le varie collaborazioni avvenute dopo il loro scioglimento.\nCopertina.\nLa copertina dell'album \u00e8 una foto, in bianco e nero, di Page, che tiene per il manico la sua storica Gibson Les Paul, riprodotta come se fosse in movimento.\nCollaborazioni.\nNell'album sono molto importanti le collaborazioni dei cantanti, principali autori dei testi, come Miles, Farlowe e il suo vecchio compagno dei Led Zeppelin Robert Plant, che canta nella canzone \"The Only One\". Ma \u00e8 ancora pi\u00f9 importante il fondamentale contributo dato dal batterista Jason Bonham, figlio del famoso ex batterista dei Led Zeppelin John Bonham, che suona in quasi tutte le canzoni dell'album."}
{"id": "2396980", "revid": "889336", "url": "https://it.wikipedia.org/wiki?curid=2396980", "title": "Justin.tv", "text": "Justin.tv \u00e8 stata fondata a San Francisco da Justin Kan, Emmett Shear, Alsop Louie Partners, Tim Draper e la Y Combinator, e forniva agli utenti tramite registrazione gratuita un servizio di live streaming. Il servizio \u00e8 stato poi trasferito su Twitch.tv."}
{"id": "2396983", "revid": "115533", "url": "https://it.wikipedia.org/wiki?curid=2396983", "title": "Aeronautica militare del Brasile", "text": ""}
{"id": "2396984", "revid": "785863", "url": "https://it.wikipedia.org/wiki?curid=2396984", "title": "Alice Comedies", "text": "Le Alice Comedies sono una serie di cortometraggi in tecnica mista diretti da Walt Disney agli inizi della sua carriera a Hollywood, dal 1924 al 1927. In questa serie di film muti e in bianco e nero, una ragazza di nome Alice si ritrova regolarmente nel Paese dei Cartoni, incontrando, tra gli altri personaggi, Julius il gatto. La serie nacque grazie al corto pilota \"Il Paese delle Meraviglie di Alice\", prodotto da Disney nel 1923 con il suo Laugh-O-Gram Studio di Kansas City (Missouri), e prosegu\u00ec con 56 cortometraggi muti in bianco e nero realizzati tra il 1924 e il 1927 a Hollywood.\nLa serie \u00e8 la prima realizzata da Disney a Hollywood e segna la nascita del Disney Bros. Studio, oggi chiamato The Walt Disney Company. La famosa serie \"Mickey Mouse\", lanciata nel 1928, \u00e8 quindi solo la terza produzione della societ\u00e0, venendo preceduta dalle \"Alice Comedies\" e da \"Oswald il coniglio fortunato\".\nStoria.\nLa storia della serie \"Alice Comedies\" risale al primo studio fondato da Walt Disney a Kansas City (Missouri) nel 1922, quando aveva solo 21 anni.\n1922: il Laugh-O-Gram Studio.\nIl 23 maggio 1922, Disney fond\u00f2 con 15.000 dollari la societ\u00e0 Laugh-O-Gram Studio, con sede a Kansas City. Una societ\u00e0 locale chiamata Pictorial Club offr\u00ec loro un contratto di 11.000 dollari per la produzione di sei cortometraggi animati, chiamati \"Laugh-O-Grams\", basati su fiabe popolari e storie per bambini.\nTra i dipendenti dello studio c'erano Ub Iwerks, Hugh Harman, Rudolf Ising, Carmen Maxwell e Friz Freleng. Le produzioni della nuova societ\u00e0 vennero ben accolte nella zona di Kansas City, ma i costi superavano i ricavi. Dopo aver completato i sei film sulle fiabe, Disney e il suo team non vennero pagati dai loro partner a causa del fallimento del Pictorial Club.\nFortunatamente Thomas McCrum, un dentista della citt\u00e0, salv\u00f2 l'azienda da un fallimento totale pagando lo studio 500 dollari per la realizzazione di un cortometraggio che reclamizzasse la spazzolatura dei denti: \"Tommy Tucker's Tooth\". Walt cerc\u00f2 in parallelo un nuovo distributore, scrivendo a molti di essi nel maggio 1923; tra quelli che gli risposero ci fu Margaret J. Winkler, l'ex segretaria di Harry Warner, che su richiesta di quest'ultimo si era messa in proprio distribuendo la serie \"Felix the Cat\". Walt tenne allora una corrispondenza ed evoc\u00f2 un nuovo progetto.\nPrimavera-estate 1923: il pilota \"Il Paese delle Meraviglie di Alice\".\nNella primavera del 1923, Walt Disney ebbe l'idea di fondere i suoi interessi nell'animazione e nei film in live action per dinamizzare il suo studio. Si ispir\u00f2 a un processo sviluppato da Max e Dave Fleischer nel 1919 per la serie \"Out of the Inkwell\", che consisteva in uno o pi\u00f9 attori circondati da animazione. Prima dell'estate, egli us\u00f2 i suoi animatori e attrezzature per la produzione di un film supplementare, \"Il Paese delle Meraviglie di Alice\", che divenne il pilota delle \"Alice Comedies\". Il contratto con Virginia Davis, che avrebbe ricevuto il 5% dei ricavi del film, venne firmato 13 aprile 1923. Walt condivise la sua idea con diversi distributori e ricevette incoraggiamento da Margaret J. Winkler. Il film combinava una bambina in live action e animazione per 10 minuti. Questo cortometraggio defin\u00ec il mondo in cui poi si svilupp\u00f2 il personaggio di Alice.\nMa lo studio non poteva pi\u00f9 far fronte alle sue spese e dichiar\u00f2 il fallimento nel luglio 1923, nonostante i costi di produzione, che sarebbero oggi considerati miseri, di 30 centesimi per un piede di pellicola. La squadra di Disney ebbe appena il tempo di completare il cortometraggio, che non venne nemmeno distribuito. Una ragione data da Michael Barrier \u00e8 un problema di emulsione sulla pellicola che richiedeva di ri-girare alcune scene. Incapace di pagare il suo staff e quasi completamente al verde, Walt Disney chiuse lo studio.\nDisney trov\u00f2 lavoro come fotografo, racimolando abbastanza soldi da acquistare un biglietto di prima classe per Los Angeles per raggiungere il fratello Roy e suo zio Robert, da cui viveva. Arriv\u00f2 a Los Angeles in agosto, deciso a continuare la propria carriera nel cinema malgrado il fallimento della Laugh-O-Gram Studio.\nAutunno 1923: la creazione del Disney Bros. Studio.\nIn California, Walt prov\u00f2 dapprima a lavorare negli studi, a volte esagerando la sua esperienza per trovare meglio dei contatti. Non riuscendoci, torn\u00f2 all'animazione e cerc\u00f2 di trovare un distributore per la serie \"Alice Comedies\" mandando una copia del pilota prodotto a Kansas City a diversi distributori. Nel settembre del 1923, Margaret J. Winkler ebbe dei problemi con Pat Sullivan, il creatore di Felix, circa la distribuzione della serie. Con la rottura del contratto all'ordine del giorno, la nuova produzione di Disney divenne interessante. A met\u00e0 ottobre, la Winkler invi\u00f2 un telegramma a Disney per firmare un contratto.\nWalt Disney ottenne quindi un contratto con la Winkler Pictures, lo studio guidato da Margaret J. Winkler e il suo futuro marito Charles B. Mintz. Il contratto comprendeva sei cortometraggi e prevedeva un pagamento di 1.500 dollari a film (della durata massima di nove minuti) con un'opzione per sei film supplementari e la consegna del primo il 15 dicembre.\nMa Walt si trovava nella situazione opposta a quella del Laugh-O-Gram Studio di Kansas City: aveva un distributore, ma non pi\u00f9 una squadra. La Winkler voleva che la giovane attrice Virginia Davis mantenesse il ruolo del titolo. Walt scrisse quindi alla famiglia Davis per offrire un contratto di un anno a Virginia, che lo avrebbe incontrato a seguito di una risposta affermativa. Walt poi firm\u00f2 un contratto di un anno con la madre di Virginia e pag\u00f2 le spese perch\u00e9 la madre e la figlia si trasferissero a Hollywood. Il contratto prevedeva una retribuzione graduata di 100 dollari al mese all'inizio, per raggiungere i 200 entro la fine del contratto e 250 in caso di proroga del contratto.\nVirginia Davis spieg\u00f2 in un'intervista a Russell Merritt e J.B. Kaufman che diversi fattori spinsero la rapida risposta dei Davis, compresa la possibilit\u00e0 di una carriera nel cinema, il clima della California che avrebbe permesso a Virginia a guarire una polmonite e il fatto che il padre di Virginia era un rappresentante di accessori, dunque senza legami.\nNell'ottobre del 1923, Walt convinse suo fratello Roy, in convalescenza dalla tubercolosi, a creare un nuovo studio chiamato Disney Bros. Studio. Walt chiese 200 dollari a suo fratello e 500 a suo zio, quest'ultimo un po' riluttante. Lo studio venne creato il 16 ottobre 1923, data anche della firma del contratto con Margaret J. Winkler.\nI fratelli si stabilirono in un ex negozio al 4651 Kingswell Avenue per un affitto mensile di 10 dollari. Roy gestiva la macchina da presa, comprata usata per 200 dollari, dopo aver ricevuto una breve formazione da Walt.\nIl 24 ottobre 1923, Walt scrisse ai Davis che stava gi\u00e0 lavorando all'animazione, e alla Winkler che accettava la data del 15 dicembre per la consegna del primo film, intitolato \"Alice's Day at Sea\".\nDicembre 1923: il primo film.\nIl primo film della serie, \"Alice's Day at Sea\", venne spedito alla Winkler il 15 dicembre 1923 ma le arriv\u00f2 il 26 dicembre, venendo cos\u00ec distribuito il 1\u00ba marzo 1924.\nCome per il secondo film, Walt lavor\u00f2 da solo all'animazione, mentre suo fratello filmava sia Virginia Davis che le animazioni. A causa del ritardo nella consegna, la Winkler chiese a Disney di mandarle i negativi perch\u00e9 realizzasse lei stessa il montaggio del film a New York.\nRussell Merritt e J.B. Kaufman, in \"Nel paese delle meraviglie\", dividono la storia della serie in tre periodi corrispondenti ai tre contratti firmati tra Disney e Winkler. Il primo riguarda l'anno 1924, il secondo inizia con la firma il 31 dicembre 1924 di una seconda \"stagione\" segnata da un cambiamento dell'attrice principale, mentre il terzo inizia dal febbraio 1926.\n1924: inizio della produzione.\nWalt anim\u00f2 un secondo film, intitolato \"Alice Hunting in Africa\", che arriv\u00f2 negli uffici della Winkler solo alla fine del gennaio 1924 e provoc\u00f2 l'invio di un telegramma dalla Winkler, questa volta chiedendo l'aggiunta di elementi umoristici ma apprezzando la riduzione del tempo di spedizione. Per questo motivo il film non venne distribuito direttamente, ma ne venne prodotta una seconda versione migliorata nell'ottobre 1924.\nNel febbraio 1924 Walt reclut\u00f2 un giovane animatore californiano, Rollin Hamilton. Il suo primo lavoro fu \"Alice's Spooky Adventure\". Il film ricevette i complimenti della Winkler, che si aspettava esattamente questo tipo di film ma richiedeva ancora la ri-produzione di certe scene.\nHamilton lavorava da solo alle animazioni con Walt Disney, ma quest'ultimo sent\u00ec che aveva bisogno di aiuto. Per la produzione del quarto film, \"Alice's Wild West Show\", Walt assunse due donne per l'inchiostrazione e la pittura, Lillian Bounds (futura moglie di Disney) e Kathleen Dollard. Per accogliere la nuova squadra, lo studio si trasfer\u00ec al 4649 Kingswell Avenue prima della fine di febbraio.\nCol succedersi dei film, Disney accettava le osservazioni della Winkler, compresa quella di far apparire, per quanto possibile, un gatto nero, nonostante la somiglianza con Felix. Per Merrith e Kaufman, questa richiesta era motivata principalmente dal desiderio di mantenere il \"recalcitrante Pat Sullivan\" in uno stato conciliante. Disney arriv\u00f2 a personalizzare questo gatto nero, gi\u00e0 battezzato Julius, solo verso la fine del 1924.\nPer migliorare la serie, Disney aveva bisogno di aiuto e mise a conoscenza l'animatore della situazione. Disney poi cerc\u00f2 di convincere i suoi ex colleghi a unirsi a lui in California per continuare la serie. Il primo fu Iwerks, che era tornato al suo vecchio lavoro alla Kansas City Film Ad dove lui e Disney si erano incontrati. Tramite un'insistente corrispondenza, Walt persuase Iwerks a venire. Secondo Pat Williams e Jim Dennehy, Walt aveva promesso ad Iwerks nel giugno 1924 uno stipendio di 40 dollari a settimana e il 20% dello studio, al fine di compensare i 1.000 dollari di salario non pagati risalenti al Laugh-O-Gram Studio. Secondo Lenburg, Iwerks sarebbe arrivato solo il 23 luglio 1924, e avrebbe firmato un contratto di tre anni per uno stipendio mensile di 120 dollari. Iwerks sarebbe venuto con la Cadillac di Thomas Davis, padre di Virginia, che l'aveva lasciata a Kansas City.\nI primi due animatori dello studio furono Hamilton e Iwerks, appena arrivato da Kansas City. Nel mese di ottobre 1924, Disney assunse un terzo animatore, Thurston Harper, che \u00e8 accreditato in \"Alice the Piper\".\nL'anno 1924 fu caratterizzato dall'insoddisfazione del pubblico, che riteneva che Alice fosse spesso troppo luminosa, a volte quasi evanescente. La squadra di Disney sembr\u00f2 aver trovato una soluzione a questo problema generato dalla seconda esposizione della pellicola in live action durante le riprese dell'animazione. Rudolf Ising disse che al suo arrivo nel 1925, lo studio Disney utilizzava gi\u00e0 una tecnica che consisteva nello scurire l'area dei rodovetri dove il personaggio di Alice doveva apparire dalla pellicola in live action, trasformando poi questa pellicola in negativo per venire proiettata con l'animazione sul film finale. \u00c8 possibile vedere alcune immagini con dei contorni neri intorno ad Alice, per esempio in \"Alice the Peacemaker\".\nSecondo Merritt e Kaufman, il problema era legato anche all'inesperienza come cameraman del fratello Roy, sostituito nel mese di aprile da Harry Forbes e da Mike Marcus da maggio.\nRisolti questi problemi, Walt si trov\u00f2 di fronte a quelli per Charles B. Mintz, marito di Margaret J. Winkler, che riprese in mano le attivit\u00e0 di sua moglie (vedi sotto). Walt ammise che Mintz aument\u00f2 il numero di gag nei suoi film; dall'inizio del 1924 e la fine dell'anno \u00e8 infatti visibile una proliferazione di elementi comici, che saranno anche prerogativa del primo Topolino, quattro anni pi\u00f9 tardi.\n1925: secondo contratto e primo successo di Disney.\nGrazie al successo della serie e alla fine dei primi 12 film, Disney e Winkler-Mintz si accordarono per firmare il 31 dicembre 1924 un contratto per la produzione di una seconda stagione di cortometraggi, che comprendesse non pi\u00f9 12 film ma 18. Ma una delle clausole imponeva a Disney una riduzione dei costi di produzione. In questo contesto, lo stipendio di 250 dollari promesso a Virginia Davis avrebbe dovuto essere amputato. Disney offr\u00ec ai Davis di pagare Virginia nei giorni in cui si girava, o ad un giorno per episodio, 18 giorni di stipendio per il contratto, cosa che tutta la famiglia rifiut\u00f2 categoricamente. Ma la carriera di Virginia era appena iniziata, e nel mese di settembre 1925 la madre scrisse anche a Mintz perch\u00e9 riprendesse il ruolo di Alice.\nNel frattempo, Disney era alla ricerca di un sostituto. La giovane Anne Shirley, un'attrice bambina gi\u00e0 affermata, venne ingaggiata nei termini respinti dai Davis, ma la sua carriera costrinse Disney a rompere il contratto dopo un solo film, \"Alice's Egg Plant\", girato in marzo ma distribuito solo a maggio.\nUna soluzione venne finalmente trovata grazie ad una giovane attrice che aveva fatto un test di riprese durante il mese di febbraio per \"Alice Solves the Puzzle\", Margie Gay. La presenza di questa giovane attrice modific\u00f2 profondamente la serie, soprattutto a causa della differenza fisica apportata: Alice pass\u00f2 dalla riccia e bionda Virginia Davis, simile a Mary Pickford, a una bambina dai capelli neri e corti pi\u00f9 vicina a Colleen Moore.\nUn'altra differenza con la prima stagione fu il forte sviluppo della personalit\u00e0 del gatto nero di nome Julius, e la prima apparizione di un antagonista che divent\u00f2 ricorrente, Pietro Gambadilegno. Questi cambiamenti vennero accompagnati dalla scomparsa del gruppo di amici reali a favore di un gruppo di amici immaginari, la creazione di una \"banda\" di cartoni animati, precursori dei futuri amici di Topolino, Paperino o quelli della Warner Bros. Tra i personaggi ricorrenti, possiamo vedere il cane poliziotto apparso in \"Alice the Peacemaker\", un basset hound anonimo vittima di gag sulla sua lunghezza.\nA partire dall'estate del 1925, il successo commerciale dello studio Disney permise a Walt di \"sorgere\".\nNuovi dipendenti vennero assunti, e tra loro vi furono le nuove inchiostratrici Ruth Disney e Irene Hamilton, sorelle rispettivamente di Walt e di Rollin Hamilton. Gli animatori che poi si unirono a Disney, dal giugno 1925, furono Hugh Harman, Walker Harman (fratello del precedente), Rudolf Ising e Friz Freleng. La produzione della serie \"Alice Comedies\", lanciata nei primi mesi del 1924, costrinse rapidamente lo studio a contare una dozzina di dipendenti. Walker Harman fece l'animatore solo per un breve periodo, preferendo l'inchiostrazione. L'arrivo di Ising, gi\u00e0 abituato ad usare la cinepresa, consent\u00ec di staccarsi da Mike Marcus, presente ancora per un anno. Un'altra partenza alla fine del 1925 fu quella di Harper, il cui \"carattere esplosivo era diventato un peso per lo studio\".\nIl 6 luglio 1925 Walt vers\u00f2 un acconto di 400 dollari per comprare terreni liberi al 2719 Hyperion Avenue al fine di accogliere tutti gli animatori; la costruzione richiese tempo, e il passaggio fu previsto per la primavera del 1926.\nIl 13 luglio 1925 Walt spos\u00f2 Lillian Bounds, che lavorava nello studio come intercalatrice e segretaria.\nL'arrivo di nuovi animatori, per lo pi\u00f9 amici, e il successo della serie permisero alla squadra di dedicare pi\u00f9 tempo alla sceneggiatura dei cortometraggi. Disney organizz\u00f2 sessioni di sviluppo della storia e di organizzazione degli elementi comici. Tuttavia, i risultati di questi incontri mostrano la forte influenza dei film dell'epoca, come \"Il cavallo d'acciaio\" di John Ford per \"Alice's Tin Pony\". Altre storie, con un inizio di \"stile Disney\", saranno riutilizzate in produzioni pi\u00f9 recenti, tra cui quelle di Topolino. Ising ricord\u00f2 che la squadra amava la serie di Felix, ma anche le \"Aesop's Fables\", che influenzarono dunque la sua opera. Un elemento di questa influenza \u00e8 la coda di Julius che, come quella di Felix, \u00e8 quasi onnipotente, fatto ripreso nei primi corti di Topolino.\nDurante tutto questo periodo, l'attenzione di Walt si concentr\u00f2 molto sul costo del live action, piuttosto che dell'animazione. Le riprese di tre film si facevano nello stesso giorno, spesso da George Winkler e non da un ulteriore dipendente.\nUn altro problema era la consegna dei film a Winkler sempre in ritardo. Anche con la sua grande squadra nel 1925, Disney non riusciva a rispettare la scadenza di un film ogni tre settimane, cosa che irrit\u00f2 logicamente Mintz. Per esempio \"Alice Chops the Suey\" venne consegnato il 28 settembre, mentre la sua produzione era stata terminata a fine luglio. Walt stabil\u00ec quindi un bonus per i film completati in tempo.\nDisney aument\u00f2 il carico di lavoro del proprio personale al fine di realizzare le condizioni del contratto, che stabiliva che i 18 film dovessero essere consegnati entro il 15 gennaio 1926.\nLa fine del 1925 fu caratterizzata da un cambiamento di atteggiamento da parte di Mintz: per conquistare il mercato di gran parte degli Stati americani, egli firm\u00f2 un contratto con la Film Booking Offices of America (FBO), la societ\u00e0 di Joseph P. Kennedy, che gli garantiva una grande somma di denaro per la distribuzione di \"Alice Comedies\" e \"Krazy Kat\". Ma il contratto imponeva dei vincoli di bilancio supplementari a Mintz e specificava che nessuna sua produzione dovesse essere distribuita prima del 1\u00ba settembre 1926. \u00c8 per questo motivo che \" Alice's Mysterious Mystery\" usc\u00ec il 15 febbraio mentre \"Alice Charms the Fish\" venne distribuito il 4 settembre. L'unica eccezione \u00e8 \"Alice's Orphan\", uscito il 1\u00ba maggio secondo IMDb, ma la data \u00e8 discutibile.\n1926: il terzo contratto.\nGli ultimi film della seconda stagione vennero distribuiti entro il 15 febbraio, quasi come da accordo in quanto ci fu un mese di ritardo. Nel febbraio del 1926 Walt Disney accett\u00f2 i termini del contratto e inizi\u00f2 la produzione dei 26 film previsti, pi\u00f9 del doppio della prima stagione. Walt si defin\u00ec un vincolo di budget di produzione, riducendolo a 1.500 dollari in cambio di una quota dei profitti. Mintz domand\u00f2 in cambio che i film venissero consegnati da marzo del 1926.\nLa costruzione del nuovo studio si concluse tra l'inizio del 1926 e la met\u00e0 di febbraio, e il trasferimento venne fatto sotto una tempesta di pioggia cos\u00ec forte che le attrezzature divennero fradicie. Il primo film a venire terminato nel nuovo studio fu \"Alice Charms the Fish\", il primo a uscire nel mese di settembre per la nuova serie bench\u00e9 fosse il terzo ad essere stato prodotto, in quanto l'ordine di distribuzione fu una scelta della FBO.\nQuesta nuova serie vide l'emergere di nuovi metodi di produzione, compresa la preparazione di script - ma non ancora storyboard - e la deposizione del copyright presso la R-C Pictures Corp, una delle societ\u00e0 madri della FBO. Un altro \u00e8 puramente tecnico: degli elementi vennero riutilizzati per la copia o per semplice simmetria assiale, ad esempio in alcune scene di massa o scenari, nonostante il divieto e la disapprovazione di Disney.\nUn altro punto fu, a causa della distribuzione fino a diversi mesi dopo la produzione, che lo studio stava cercando di diversificarsi. Disney lanci\u00f2 la produzione di un cortometraggio fuori serie, \"Clara Cleans Her Teeth\", realizzato alla fine di agosto 1926 a basso costo con Marjorie Sewell, figlia di sua cognata, o i bambini dell'orfanotrofio di Los Angeles.\nNel maggio 1926 Mintz ricevette una lettera da parte dell'agente parigino della FBO riguardo l'inaccettabile fatto che le parole, utilizzate per le gag, fossero presenti all'interno delle scene, e quindi impossibili da rimuovere o sostituire con una traduzione. Il film \"Alice's Brown Derby\" segn\u00f2 quindi la fine di questa tecnica comica, che utilizzava delle nuvolette per le espressioni dei personaggi come nei fumetti.\nIl 1926 fu caratterizzato da diversi fatti che minarono lo studio Disney. Rudolf Ising e Hugh Harman si presero una vacanza per cercare di avviare un loro studio, realizzare un secondo pilota e offrirlo a un distributore, ma il tentativo non riusc\u00ec. Rollin Hamilton decise di lasciare lo studio a causa di problemi di incompatibilit\u00e0 d'umore con Walt Disney, tornando tuttavia qualche tempo dopo. Watts aggiunge che lo studio esaur\u00ec alla fine del 1926 le possibilit\u00e0 creative per i film di Alice.\nUn altro problema fu la causa intentata per quasi cinque anni dalla Bray-Hurd Patents Co sull'uso di rodovetri nell'animazione contro Paul Terry, che influenz\u00f2 Hollywood. Disney, consigliato da Mintz, entr\u00f2 a far parte dell'associazione di Terry contro Bray. Poco dopo Terry e tutti i suoi studi furono costretti a pagare a Bray l'utilizzo dei brevetti dei rodovetri. Ironia della sorte, il coautore del brevetto Earl Hurd verr\u00e0 assunto da Disney negli anni trenta, ma mor\u00ec nel 1940.\nAlla fine di dicembre 1926, dopo la produzione di \"Alice's Auto Race\", Margie Gay interruppe la sua partecipazione e venne sostituita dal 31 dicembre da Lois Hardwick, che gir\u00f2 quindi \"Alice's Circus Daze\" e \"Alice's Knaughty Knight\".\n1927: gli ultimi film.\nIl 1927 fu dedicato principalmente alla produzione degli ultimi cortometraggi previsti dal contratto firmato nel febbraio 1926.\nL'assunzione di alcuni nuovi animatori permise di espandere il team di produzione. \"Alice's Auto Race\", ultimo film con Margie Gay, segn\u00f2 anche il primo accredito di Paul J. Smith, assunto nel dicembre 1926, regista principale dei corti di Picchiarello tra il 1955 e il 1972.\nFriz Freleng venne assunto nel gennaio 1927 per \"Alice's Knaughty Knight\", su consiglio di Harman, e posto sotto l'ala di Ub Iwerks. Les Clark fu assunto il 23 febbraio 1927 e accreditato per la prima volta in \"Alice's Picnic\", realizzato nel marzo 1927.\nL'ultimo episodio della serie \"Alice Comedies\" fu \"Alice in the Big League\", distribuito il 22 agosto 1927.\nFilmografia.\nTutti i film sono prodotti e diretti da Walt Disney"}
{"id": "2396985", "revid": "580", "url": "https://it.wikipedia.org/wiki?curid=2396985", "title": "Marina militare del Brasile", "text": ""}
{"id": "2396987", "revid": "190231", "url": "https://it.wikipedia.org/wiki?curid=2396987", "title": "Forze armate brasiliane", "text": ""}
{"id": "2396989", "revid": "1522738", "url": "https://it.wikipedia.org/wiki?curid=2396989", "title": "Giardino Trofeo", "text": ""}
{"id": "2396990", "revid": "190231", "url": "https://it.wikipedia.org/wiki?curid=2396990", "title": "Forze armate del Brasile", "text": ""}
{"id": "2396992", "revid": "190231", "url": "https://it.wikipedia.org/wiki?curid=2396992", "title": "Brazilian Armed Forces", "text": ""}
{"id": "2396993", "revid": "190231", "url": "https://it.wikipedia.org/wiki?curid=2396993", "title": "Forze Armate Brasiliane", "text": ""}
{"id": "2396995", "revid": "48344", "url": "https://it.wikipedia.org/wiki?curid=2396995", "title": "Esercito brasiliano", "text": ""}
{"id": "2396996", "revid": "30909", "url": "https://it.wikipedia.org/wiki?curid=2396996", "title": "Hohenheim della luce", "text": ""}
{"id": "2396997", "revid": "48344", "url": "https://it.wikipedia.org/wiki?curid=2396997", "title": "Brazilian Army", "text": ""}
{"id": "2396998", "revid": "1008732", "url": "https://it.wikipedia.org/wiki?curid=2396998", "title": "Macchia solare", "text": "Una macchia solare \u00e8 una regione della superficie del Sole (la fotosfera) che \u00e8 distinta dall'ambiente circostante per una temperatura minore ed una forte attivit\u00e0 magnetica. Anche se in realt\u00e0 le macchie solari sono estremamente luminose, perch\u00e9 hanno una temperatura di circa 4000 kelvin 3726 c, il contrasto per emissivit\u00e0 termica rispetto alle regioni circostanti, ancora pi\u00f9 luminose grazie ad una temperatura di 6000 kelvin, le rende chiaramente visibili come macchie scure. Numerose macchie simili sono state osservate anche in stelle diverse dal Sole, e prendono il nome pi\u00f9 generale di macchie stellari.\nStoria.\nI primi probabili riferimenti alle macchie solari sono quelli degli astronomi cinesi del primo millennio d.C..\nFurono osservate telescopicamente per la prima volta nel 1610 dagli astronomi frisoni Johannes e David Fabricius, che pubblicarono una loro descrizione nel giugno del 1611. A questa data Galileo stava gi\u00e0 mostrando le macchie solari agli astronomi a Roma e Christoph Scheiner aveva probabilmente osservato le macchie per due o tre mesi. La polemica tra Galileo e Scheiner per la prima osservazione, quando nessuno dei due sapeva del lavoro dei Fabricius, fu quindi tanto acida quanto inutile.\nLe macchie solari ebbero una qualche importanza nel dibattito sulla natura del sistema solare. Mostravano che il Sole ruotava su se stesso, e il fatto che apparivano e scomparivano dimostrava che il Sole subiva dei cambiamenti, in contraddizione con gli insegnamenti di Aristotele.\nLe ricerche sulle macchie solari segnarono il passo per la maggior parte del XVII e l'inizio del XVIII secolo, perch\u00e9 a causa del Minimo di Maunder quasi nessuna macchia solare fu visibile per molti anni. Ma dopo la ripresa dell'attivit\u00e0 solare, Heinrich Schwabe pot\u00e9 riportare nel 1843 un cambiamento \"periodico\" nel numero delle macchie solari, che sarebbe poi stato chiamato il ciclo undecennale dell'attivit\u00e0 solare.\nUn brillamento solare molto potente fu emesso verso la Terra il 1\u00ba settembre 1859. Interruppe i servizi telegrafici e caus\u00f2 aurore boreali visibili molto a sud, fino a Roma e in modo simile nell'emisfero sud fino alle Hawaii. Il brillamento pi\u00f9 luminoso osservato dai satelliti \u00e8 avvenuto il 4 novembre 2003 alle 19:29 UTC, ed ha saturato gli strumenti per 11 minuti. La regione 486, responsabile del brillamento, ha prodotto un flusso di raggi X stimato a X28. Le osservazioni hanno mostrato che l'attivit\u00e0 \u00e8 continuata sulla faccia lontana del Sole, quando la rotazione ha nascosto la regione attiva alla nostra vista.\n\u00c8 stata registrata l'assenza di macchie solari per 266 giorni su 366 nel 2008, e per 78 giorni nei primi 90 del 2009.\nCaratteristiche.\nIl numero di macchie che appaiono sulla superficie del Sole \u00e8 stato misurato a partire dal 1700, e stimato all'indietro fino al 1500. La tendenza \u00e8 quella di un numero in aumento, e i valori pi\u00f9 grandi sono stati registrati negli ultimi 50 anni.\nSecondo alcuni scienziati-ricercatori il numero di macchie solari sarebbe correlato con l'intensit\u00e0 della radiazione solare: tra il 1645 e il 1715, durante il cosiddetto minimo di Maunder, esse quasi scomparirono, e la Terra nello stesso periodo si raffredd\u00f2 in modo consistente con la piccola era glaciale. L'eventuale correlazione e il nesso causale tra i due eventi \u00e8 tutt'ora oggetto di discussioni nella comunit\u00e0 scientifica, riguardo anche all'attuale fase di riscaldamento globale (non sarebbe affatto chiaro il meccanismo fisico di influenza tra macchie solari e aumento di temperatura globale non essendo significativamente implicata la costante solare, dunque l'input energetico, come da rilevazioni dei satelliti artificiali negli ultimi 50 anni, variazioni dello 0.06 % pari a soli 3-4 watt dei complessivi 1340 circa).\nFisica.\nAnche se i dettagli della formazione delle macchie solari sono ancora oggetto di ricerca, \u00e8 abbastanza chiaro che esse sono la controparte visibile di tubi di flusso magnetico nella zona convettiva del Sole che vengono \"arrotolati\" dalla rotazione differenziale della stella. Se lo stress su questi tubi supera un certo limite, rimbalzano come elastici e \"forano\" la superficie solare, la Fotosfera .Nei punti in cui essi attraversano la superficie la convezione non pu\u00f2 operare, il flusso di energia che arriva dall'interno del Sole si riduce, e la temperatura di conseguenza scende. L'effetto Wilson suggerisce che le macchie solari siano anche delle depressioni rispetto al resto della superficie.\nQuesto modello \u00e8 supportato da osservazioni che usano l'effetto Zeeman, che mostra come le macchie solari appena nate spuntino a coppie, di opposta polarit\u00e0 magnetica. Da ciclo a ciclo, la polarit\u00e0 delle macchie anteriori e posteriori (rispetto alla rotazione del Sole) cambia da nord/sud a sud/nord e viceversa. In genere le macchie solari appaiono a gruppi pi\u00f9 o meno grandi.\nUna macchia solare pu\u00f2 essere divisa in due parti:\nLe linee di campo magnetico dovrebbero respingersi l'un l'altra, facendo quindi disperdere rapidamente le macchie solari, ma la vita di una macchia \u00e8 in media di appena due settimane, un periodo troppo breve. Osservazioni recenti condotte dalla sonda SOHO, utilizzando le onde sonore che viaggiano nella fotosfera solare per formare un'immagine dell'interno del Sole, hanno mostrato che sotto ogni macchia solare vi sono potenti correnti di materiale dirette verso l'interno del Sole, che formano dei vortici che concentrano le linee di campo magnetico. Di conseguenza le macchie sono delle tempeste auto-sostenentesi, simili in alcuni aspetti agli uragani terrestri.\nL'attivit\u00e0 delle macchie segue un ciclo di circa 11 anni (il ciclo undecennale dell'attivit\u00e0 solare). Ogni ciclo di undici anni comprende un massimo ed un minimo, che sono identificati contando il numero di macchie solari che appaiono in quell'anno. All'inizio del ciclo, le macchie tendono ad apparire a latitudini elevate, per poi muoversi verso l'equatore quando il ciclo si avvicina al massimo (questo comportamento \u00e8 chiamato legge di Sp\u00f6rer).\nOggi si conoscono molti periodi diversi nella variazione del numero di macchie, di cui quello di 11 anni \u00e8 semplicemente il pi\u00f9 evidente. Lo stesso periodo \u00e8 osservato nella maggior parte delle altre espressioni di attivit\u00e0 solare, ed \u00e8 profondamente legato alle variazioni del campo magnetico solare. Non si sa se esistano periodi molto lunghi (di secoli o pi\u00f9), perch\u00e9 l'intervallo registrato dagli astronomi \u00e8 troppo corto, ma se ne sospetta fortemente l'esistenza.\nOsservazione.\nLe macchie solari si possono osservare piuttosto facilmente, basta un piccolo telescopio usato col metodo della proiezione dall'oculare. In alcune circostanze, specialmente all'alba e al tramonto, le macchie solari possono essere viste anche ad occhio nudo. Tuttavia, \u00e8 bene non guardare mai il Sole senza l'ausilio di un filtro in quanto pu\u00f2 causare danni permanenti alla retina.\nAttivit\u00e0 solare e riscaldamento globale.\nA partire dagli anni '90 si \u00e8 diffusa l'erronea concezione che le macchie solari fossero la causa principale dell'attuale riscaldamento globale e che l'introduzione in atmosfera di notevoli quantit\u00e0 di gas serra da parte dell'uomo avesse invece un ruolo marginale. Questa teoria, inizialmente proposta da Friis-Christenses e Lassen, correlava la durata del ciclo solare con il clima terrestre e, in particolare, con l'attuale riscaldamento climatico. Tale teoria \u00e8 stata per\u00f2 smentita al termine di un acceso e lungo dibattito scientifico innescato dal Dr. Peter Laut, il quale ha dimostrato tramite pubblicazioni scientifiche che i dati prodotti da Friis Christensen e Lassen in supporto alla teoria erano stati artificiosamente confezionati e manipolati per trarre conclusioni fallaci. La rigorosa analisi di Laut sui dati chiamati in causa dagli autori mostrava infatti che i dati non solo non erano in grado di supportare la teoria, ma ne provavano l'erroneit\u00e0. La falsificazione della teoria di Friis Christensens e Lassen ha riscosso un ampio consenso della comunit\u00e0 scientifica ed \u00e8 ormai acclarato che le attivit\u00e0 antropiche sono la causa principale dell'attuale riscaldamento globale."}
{"id": "2397002", "revid": "190231", "url": "https://it.wikipedia.org/wiki?curid=2397002", "title": "Forze armate dell'Italia", "text": ""}
{"id": "2397003", "revid": "1305772", "url": "https://it.wikipedia.org/wiki?curid=2397003", "title": "The Mark", "text": ""}
{"id": "2397008", "revid": "2159470", "url": "https://it.wikipedia.org/wiki?curid=2397008", "title": "Schema corporeo", "text": "Il termine schema corporeo definisce una rappresentazione cognitiva della posizione e dell'estensione del corpo nello spazio e dell'organizzazione gerarchica dei singoli segmenti corporei, finalizzata principalmente all'organizzazione dell'azione nello spazio. Lo schema corporeo non costituisce contenuto cosciente, \u00e8 inconsapevole, ed \u00e8 formato principalmente dall'integrazione di informazioni propriocettive e riguardanti la motricit\u00e0 muscolare .\nDifferenze tra schema corporeo e immagine corporea.\nCon il termine immagine corporea ci si riferisce alla rappresentazione cognitiva consapevole del nostro corpo, fondata principalmente su dati di carattere visivo (forma, dimensioni, colore ecc.). L'immagine corporea \u00e8 anche definibile come ci\u00f2 che io ritengo \"gli altri vedano di me\", pertanto l'immagine corporea non costituisce una rappresentazione oggettiva delle nostre forme corporee, e pu\u00f2 essere anche influenzata dalla somma delle idee che altri hanno di me. L'immagine corporea riguarda dunque la situazione emotiva, i ricordi, le motivazioni e i propositi d'azione dell'individuo; non \u00e8 statica, ma si modifica continuamente per merito delle esperienze personali, cambia a seconda dei vissuti psicologici. Essa intesa in questi termini, non risulta essere quindi esclusivamente legata all'organizzazione fisiologica degli stimoli percepiti, quanto piuttosto alla possibilit\u00e0 di percepirsi come unit\u00e0 che comprende anche aspetti cognitivi e affettivi. L'immagine corporea diventa un'immagine vissuta, dinamica che cresce e si trasforma attraverso la vita di una persona.\n\u00c8 cos\u00ec che l'immagine corporea arriva ad essere totalmente deformata in quei soggetti il cui vissuto psicologico risulta essere particolarmente tormentato (si pensi al disturbo dell'immagine corporea dei soggetti anoressici o bulimici). Il concetto di \u201cschema corporeo\u201d \u00e8 caratterizzato invece da scarso grado di consapevolezza da parte dello stesso soggetto: non \u00e8 qualche cosa che l'individuo pu\u00f2 rappresentarsi mentalmente. Infatti, mentre l'immagine corporea pu\u00f2 essere rievocata anche solo con l'immaginazione, lo schema corporeo no, anche se \u00e8 fondamentale nel nostro muoversi nello spazio. Un disturbo nello schema corporeo quindi, a differenza del pi\u00f9 evidente disturbo dell'immagine corporea, \u00e8 pi\u00f9 difficilmente indagabile. Studi recenti hanno per\u00f2 dimostrato che in soggetti con disturbo alimentare che presentano un disturbo dell'immagine corporea, anche lo schema corporeo risulta alterato . Lo schema corporeo non pu\u00f2 inoltre essere separato dallo schema spaziale, ovvero da quella che \u00e8 la consapevolezza della struttura dello spazio all'interno del quale il nostro corpo si trova e dei rapporti topologici esistenti tra il nostro corpo e tale spazio. \nI concetti di schema corporeo e di immagine corporea comportano numerosi quesiti che riguardano non solo come ed in che modo noi percepiamo il nostro corpo, ma anche come ed in che modo gli altri ci percepiscono e quindi quale e quanta importanza abbiano, in questa costruzione, i fattori psicologici e sociali. Nonostante la grossolana distinzione tra schema corporeo e immagine corporea sia ancora presente e utilizzata in libri di testo e articoli divulgativi, in ambito neuroscientifico il dibattito \u00e8 accesso. Sono molti infatti gli studiosi che suggeriscono che la semplice distinzione tra immagine corporea e schema corporeo sia grossolana e forse non pi\u00f9 utile a descrivere come il cervello costruisce la propria esperienza corporea .\nDati storici.\nLe prime formulazioni del concetto di schema corporeo risalgono, all'inizio del secolo scorso, a Paul Schilder e a Max Scheler. Il concetto \u00e8 stato diffusamente utilizzato in ambito neurologico e neuropsicologico per molti anni, nonostante ci\u00f2, un'indagine sistematica del concetto di schema corporeo, e delle potenziali basi neurali di questo fenomeno \u00e8 concisa con le possibilit\u00e0 tecnologiche di poter indagare dentro al cervello attraverso tecniche di neuroimaging.\nNegli ultimi anni lo studio dello schema corporeo nell'ambito delle neuroscienze cognitive \u00e8 stato rivoluzionato dalla scoperta nell'animale di neuroni che rispondono sia quando il corpo riceve una stimolazione tattile, sia quando una stimolazione visiva o acustica si verifica in prossimit\u00e0 del corpo. Questi neuroni, definiti \"multimodali\" per la loro caratteristica propriet\u00e0 di risposta a diverse modalit\u00e0 sensoriali, sono stati descritti attraverso tecniche di registrazione neurofisiologica dalle cellule singole, sia in strutture corticali (aree premotorie e parietali) sia in quelle sottocorticali (\"putamen\") del cervello del macaco.\nNeurofisiologia dei neuroni multimodali.\nL'aspetto cruciale di questi neuroni multimodali risiede nel fatto che la loro risposta a stimoli visivi o acustici \u00e8 strettamente legata alla vicinanza di questi eventi al corpo. Ad esempio, nella corteccia premotoria del macaco sono stati osservati neuroni che rispondono alla stimolazione cutanea in una parte precisa del corpo, ed al contempo rispondono a stimoli visivi presentati nello spazio immediatamente adiacente alla medesima parte del corpo. Quando l'evento visivo si allontana dal corpo, la risposta multisensoriale del neurone si riduce notevolmente o scompare del tutto.\nQuesto dato ha portato molti ricercatori ad ipotizzare che esista una codifica dei confini del corpo ed una rappresentazione dello schema corporeo definita non solo in base alle informazioni somatosensoriali che provengono dalla cute e dai muscoli, ma anche in base alle informazioni visive (o acustiche) provenienti dallo spazio vicino cosiddetto \"peri-corporeo\" o \"peripersonale\", grosso modo corrispondente allo spazio che possiamo raggiungere coi nostri arti e distinto dallo \"spazio extrapersonale\" ovvero lo spazio raggiungibile con la vista, l'udito o l'olfatto. Questa ipotesi, formulata inizialmente sulla base dei risultati neurofisiologici nell'animale, ora ha trovato riscontro anche nell'uomo. Attraverso studi comportamentali su pazienti cerebrolesi con negligenza spaziale unilaterale e soggetti neurologicamente sani \u00e8 stato infatti possibile mostrare anche nell'uomo l'esistenza di due codifiche dello spazio: uno spazio peripersonale e uno spazio extrapersonale. Ad esempio, \u00e8 stato mostrato che nel caso di pazienti amputati di un arto che esperiscono comunque vivide ed a volte dolorose sensazioni dall'arto mancante (la cosiddetta sindrome dell'arto fantasma), la semplice richiesta di osservare in uno specchio, posto lungo la linea mediana del corpo, l'immagine riflessa dell'arto rimanente (che appare nella posizione in cui avrebbe dovuto trovarsi l'arto amputato) pu\u00f2 dare al paziente amputato la bizzarra percezione di poter controllare l'arto fantasma.\nParadigmi sperimentali.\nNegli ultimi anni c'\u00e8 stato un importante risvolto metodologico, che occorre prendere in considerazione: L'avere definito paradigmi sperimentali in grado di stabilire se uno stimolo visivo dello spazio esterno \u00e8 percepito dall'animale o dall'individuo come vicino o lontano rispetto al corpo offre una misura indiretta e, soprattutto per il caso dell'uomo, indipendente dall'introspezione del soggetto, per misurare sperimentalmente la percezione dei confini del corpo e dunque anche la rappresentazione cognitiva dello schema corporeo.\nUn esempio.\nL'applicazione dei paradigmi di indagine neurofisiologici abbiano consentito di mostrare in maniera chiara come i confini dello schema corporeo possano variare in maniera dinamica anche nell'individuo adulto.\nUn esempio di codifica dinamica dei confini multisensoriali del corpo riguarda l'estensione dello schema corporeo a seguito dell'utilizzo ripetuto di utensili o strumenti. Nel 1996, Atsushi Iriki ed altri collaboratori della Tokio Medical and Dental University hanno mostrato che le propriet\u00e0 di risposta dei neuroni multimodali della corteccia parietale della scimmia, sensibili alle stimolazioni tattili alla mano destra dell'animale ed alle stimolazioni visive nello spazio peri-mano, modificavano in maniera significativa le loro propriet\u00e0 di risposta a seguito dell'uso prolungato di un utensile.\nPer un periodo di due settimane, le scimmie erano addestrate a recuperare il cibo attraverso l'uso di un piccolo rastrello per portarlo vicino al corpo e poterlo afferrare. Dopo tale esperimento, i ricercatori avevano osservato un'estensione dello \"spazio pericorporeo\" del macaco, in grado di evocare la risposta dei neuroni multimodali, fino ad includere l'intera dimensione del rastrello. In altri termini, la risposta visiva del neurone multimodale, che prima dell'addestramento era limitata allo spazio pericorporeo immediatamente adiacente alla mano, dopo l'uso ripetuto dell'utensile si estendeva ad inglobare completamente lo strumento utilizzato.\n\u00c8 importante notare, in analogia con quanto descritto nell'animale, che l'estensione dello spazio corporeo allo strumento si verifica negli uomini solo a seguito del suo uso ripetuto e finalizzato, mentre non si osserva a seguito della sua semplice manipolazione. Questo risultato mette in evidenza come la plasticit\u00e0 dello schema corporeo in relazione all'utilizzo di utensili possa essere strettamente connessa all'azione e funzionale ad essa (coerentemente con la definizione di schema corporeo finalizzata all'azione nello spazio proposta.)"}
{"id": "2397017", "revid": "1305772", "url": "https://it.wikipedia.org/wiki?curid=2397017", "title": "The Monkey Puzzle", "text": ""}
{"id": "2397019", "revid": "287204", "url": "https://it.wikipedia.org/wiki?curid=2397019", "title": "Prodigal Son (album)", "text": ""}
{"id": "2397022", "revid": "1305772", "url": "https://it.wikipedia.org/wiki?curid=2397022", "title": "Prodigal Son", "text": "Prodigal Son o The Prodigal Son (\"(il) figliol prodigo\" in lingua inglese) pu\u00f2 riferirsi a:"}
{"id": "2397026", "revid": "834", "url": "https://it.wikipedia.org/wiki?curid=2397026", "title": "The Prodigal Son", "text": ""}
{"id": "2397041", "revid": "2093951", "url": "https://it.wikipedia.org/wiki?curid=2397041", "title": "Long barrow", "text": "I long barrow (lett. \"lunghi tumuli\") sono dei monumenti preistorici risalenti al primo periodo del neolitico, e precisamente dei tumuli di terra rettangolari o trapezoidali tradizionalmente interpretati come tombe collettive. I \"long barrows\" sono anche tipici di altre culture dell'Europa settentrionale del 1\u00ba millennio d.C. come quelle celtiche, slave e baltiche.\nLong barrow nel Regno Unito.\nSono conosciuti circa 300 \"long barrow\" sparsi fra Scozia e Inghilterra con una concentrazione maggiore nell'Inghilterra meridionale ed orientale. Altrove nelle Isole Britanniche le genti neolitiche seppellivano i loro morti in tombe megalitiche.\nScavi archeologici indicano che la costruzione dei barrow di terra fosse l'ultima fase di una complessa sequenza connessa con l'inumazione rituale del morto che prende posto nella societ\u00e0 britannica tra il 4000 e il 2400 a.C. Molti siti di \"long barrow\" iniziano come piccoli recinti rettangolari di tumuli di terra sormontati da una palizzata in legno, costituente una recinzione mortuaria. Dentro questa veniva costruita una camera mortuaria in legno di una certa dimensione con larghi pilastri di sostegno e, a volte, anche una grande entrata in legno lungo un viale con pilastri ugualmente in legno. I resti umani venivano situati in questa camera, talvolta tutti nello stesso tempo e talvolta in periodi diversi. Spesso le ossa trovate dentro sono disarticolate, il che fa pensare che i corpi fossero soggetti all'esposizione e alla scarnificazione prima che fossero seppellite o sepolte altrove e riesumate in seguito con lo scopo di collocarle nel \"barrow\". Raramente vengono trovati scheletri interi e sembra che soltanto le ossa lunghe e i teschi si conservassero fino all'interramento finale.\nOltre cinquanta individui separati venivano situati in ogni recinto, uomini, donne e bambini. Ci sono pochi reperti riguardo agli oggetti funerari in queste sepolture collettive, ma la credenza \u00e8 che tali individui beneficiassero di un alto status. Le camere erano allora circondate e coperte da grandi cairn o venivano date alle fiamme per esempio come nel caso dello Yorkshire. Solo dopo queste procedure il tumulo di terra veniva ad essere innalzato sopra il morto. Il barrow era spesso molto pi\u00f9 grande dell'originario recinto mortuario, per il quale veniva usato materiale scavato, prelevato dai fossati lungo i lati del recinto. Alcuni barrow quando venivano scavati davano prova dei tumuli divisi da recinzioni costituite di canniccio che non avevano nessun apparente scopo strutturale.\nUn simile gruppo di cosiddette chambered long barrow contiene camere funerarie in pietra, costruite con lastre. Queste possono venire da una tradizione differente o possono indicare differenze nel progetto a causa della disponibilit\u00e0 di materiali usabili. \nIn molti casi, l'erosione e le arature durante i secoli, insieme ai primi scavi archeologici e ai saccheggi hanno lasciato solo le parti in pietra dei monumenti provvisti di camere, mentre alcuni \"long barrow\" di terra e legno possono ormai trovarsi soltanto sotto la superficie. Tuttavia, sono ancora visibili nella campagna barrows tra i 15 e 125m di lunghezza, alti 4-5m circa.\nIl 50% dei long barrow nel Gloucestershire, il 66% nell'Hampshire, l'80% nel Lincolnshire e quasi tutti i tumuli di sepoltura nell'Essex sono stati danneggiati. Secondo l'English Heritage, le moderne tecniche di coltivazione hanno cos\u00ec tanto contribuito a danneggiare negli ultimi sei decenni come quelle tradizionali lo hanno fatto nel corso di sei secoli.\nSi \u00e8 congetturato che i long barrow siano derivati dalle lunghe case in legno costruite dalla cultura continentale neolitica europea della terracotta lineare la quale fu contemporanea al mesolitico britannico. Gli archeologi, incluso Ian Hodder, hanno notato similarit\u00e0 fra le due forme, sebbene sia stato dimostrato molto pi\u00f9 recentemente che un significativo numero di \"tumuli lunghi\" nell'Inghilterra meridionale abbiano scarsa consistenza funeraria. Tradizionalmente, queste strutture sono state interpretate come 'case' per il morto e che i costruttori di barrow possano aver continuato questa vecchia idea nel neolitico e periodi successivi. In questi lunghi barrow che contengono apprezzabili quantit\u00e0 di resti umani, concentrati in appena una piccola parte della struttura complessiva, ha portato qualcuno ad argomentare che il long barrow non fosse semplicemente un deposito per il morto, ma anche un monumento generale, funzionante come un marcatore territoriale, un luogo di sacrificio religioso e un centro della comunit\u00e0. Alcuni sembrano essere stati costruiti sopra siti di occupazione preesistente i quali sembra possano sostenere questa interpretazione. Tuttavia, i \"long borrow provvisti di camere\" (\"chambered long barrows\") sembra siano stati principalmente concepiti come siti funerari di sepoltura.\nEsempi di long barrow comprendono:\nLong barrow in Russia.\nBirger Nerman fece numerosi scavi riguardo ai \"long barrow\" del Krivichs nei pressi di Izborsk."}
{"id": "2397044", "revid": "110157", "url": "https://it.wikipedia.org/wiki?curid=2397044", "title": "Graffiti Soul", "text": "Graffiti Soul \u00e8 il quindicesimo album in studio del gruppo musicale britannico Simple Minds, pubblicato il 25 maggio 2009.\nFu pubblicata anche una versione \"deluxe\" dell'album, contenente un secondo album dal titolo \"Searching For The Lost Boys\", contenente cover di Neil Young, Massive Attack, Magazine, The Call e The Beach Boys."}
{"id": "2397045", "revid": "228587", "url": "https://it.wikipedia.org/wiki?curid=2397045", "title": "Samson", "text": ""}
{"id": "2397050", "revid": "767487", "url": "https://it.wikipedia.org/wiki?curid=2397050", "title": "Monkee Bizniz Vol. 1", "text": "Monkee Bizniz Vol. 1 \u00e8 il dodicesimo mixtape del rapper italiano Bassi Maestro, pubblicato nel 2005."}
{"id": "2397053", "revid": "1305772", "url": "https://it.wikipedia.org/wiki?curid=2397053", "title": "Head On", "text": ""}
{"id": "2397054", "revid": "1543377", "url": "https://it.wikipedia.org/wiki?curid=2397054", "title": "Uffici pubblici della Repubblica di San Marino", "text": "Gli Uffici di Stato della Repubblica di San Marino sono i seguenti:"}
{"id": "2397056", "revid": "729019", "url": "https://it.wikipedia.org/wiki?curid=2397056", "title": "Battaglia di Ballymore-Eustace", "text": "La battaglia di Ballymore-Eustace fu combattuta durante la rivolta irlandese del 1798 il 24 maggio 1798 tra un manipolo di ribelli irlandesi, appartenenti alla \"Society of United Irishmen\" e una guarnigione di soldati britannici di stanza presso il villaggio di Ballymore-Eustace.\nRetroscena.\nIl villaggio di Ballymore-Eustace si trova nella contea di Kildare al confine con la Contea di Wicklow. A seguito delle prime avvisaglie della rivolta irlandese del 1798, la rete di informatori al servizio della corona inglese avevano avvertito le autorit\u00e0 britanniche che alcuni rivoltosi irlandesi erano pronti ad assalire la locale guarnigione di stanza nel villaggio. Per questo motivo il 10 maggio era stato inviato un distaccamento di dragoni, uniti ad alcuni miliziani lealisti provenienti da Tyrone, Antrim e Armagh. Le operazioni di repressione furono cos\u00ec fruttuose che gli inglesi requisirono circa 300 armi di vario genere e ci\u00f2 indusse il loro comandante a pensare che la minaccia di rivolta fosse stata sventata e che quindi non fosse pi\u00f9 necessaria una presenza cos\u00ec massiccia di soldati, ordinando a circa 120 dei suoi uomini di lasciare la citt\u00e0 e alleggerire cos\u00ec la pressione sulla cittadinanza, rimanendo con una guarnigione di circa 50 uomini.\nL'assalto dei ribelli.\nContrariamente alle deduzioni del comandante inglese, i rivoltosi non avevano per nulla abbandonato i loro disegni e, durante la notte, intorno all'una fu sparato un colpo d'arma da fuoco dal campanile del villaggio come segno dell'inizio dell'attacco. A questo segnale circa 500 ribelli si avvicinarono al villaggio con lo scopo di assalire di sorpresa tutte le abitazioni dove erano di stanza in piccoli gruppi i soldati inglesi, per sopraffarli prima che potessero organizzarsi in gruppo ed usando la stessa tecnica usata a Naas e Prosperous. Tuttavia, a causa di una scarsa coordinazione tra i vari gruppi di assalitori, gran parte dei soldati britannici riuscirono a sfuggire all'agguato e a raccogliersi nel loro quartiere principale dove si riorganizzarono velocemente. Dopo un combattimento di circa due ore, i ribelli, sprovvisti di artiglieria, non riuscirono a fare breccia nel quartier generale dove erano asserragliati i nemici, i quali, decisero di contrattaccare uccidendo nella loro carica un centinaio di ribelli, riuscendo a vanificare l'agguato nemico. Le perdite per gli inglesi furono 12 morti e cinque feriti, oltre all'incendio della locale chiesa protestante e di numerose abitazioni dove alloggiavano i soldati.\nLa rappresaglia di questo assalto fu molto dura, e fu una delle dirette conseguenze del massacro di Dunlavin Green dove 36 sospetti ribelli irlandesi vennero giustiziati a scopo preventivo, nel timore che stessero progettando un agguato simile per la locale guarnigione inglese."}
{"id": "2397059", "revid": "125869955", "url": "https://it.wikipedia.org/wiki?curid=2397059", "title": "Richard Anderson (attore)", "text": "Biografia.\nRichard Anderson nacque a Long Branch, nella Contea di Monmouth, nella parte centrale del New Jersey, figlio di Olga Lurie e Harry Anderson, e svolse il servizio militare nell'United States Army. Dal cognome si presuppone che la sua famiglia fosse di origine nordica, probabilmente della Scandinavia.\n\u00c8 famoso in Italia per aver interpretato il capo dell'OSI (Office of Scientific Intelligence), l'agenzia dove lavora Steve Austin (Lee Majors), il colonnello che acquista capacit\u00e0 bioniche nel telefilm \"L'uomo da sei milioni di dollari\". Anderson interpret\u00f2 il medesimo ruolo anche nel successivo spin off \"La donna bionica\". Anderson aveva gi\u00e0 lavorato con Majors, pur in un ruolo secondario, nella serie \"La grande vallata\", telefilm degli anni sessanta divenuto popolare anche in Italia e di cui Majors era tra i protagonisti. Da ricordare anche la partecipazione di Anderson alla serie \"Zorro\", nel ruolo di un vecchio amico mattacchione e combina guai di Don Diego de la Vega.\nRichard Anderson lavor\u00f2 anche per il grande schermo. Tra le sue partecipazioni cinematografiche, da ricordare quella in \"Il pianeta proibito\" (1956), classico della fantascienza anni cinquanta, in cui interpret\u00f2 Quinn, il tecnico delle comunicazioni di una spedizione spaziale comandata da John J. Adams (Leslie Nielsen), che viene ucciso a met\u00e0 film da un mostro invisibile."}
{"id": "2397060", "revid": "599013", "url": "https://it.wikipedia.org/wiki?curid=2397060", "title": "Silvio Luiz Borba da Silva", "text": "Caratteristiche tecniche.\nGioca come attaccante. La sua capacit\u00e0 di finalizzare l'azione lo ha reso il terzo miglior marcatore della storia del N\u00e1utico, con 184 reti segnate.\nCarriera.\nClub.\nNato a Crate\u00fas nello Stato del Cear\u00e1, si trasfer\u00ec nello Stato del Rio Grande do Sul, dove inizi\u00f2 la sua carriera calcistica, approdando tardi al professionismo, a 23 anni.\nDopo aver vinto il titolo di capocannoniere della seconda divisione del Campionato Catarinense nel 2000 con l'Esporte Clube Internacional de Lages, fu acquistato dal N\u00e1utico, iniziando cos\u00ec il periodo pi\u00f9 importante della sua carriera, interrotto solo da un'esperienza al Jeonbuk Motors e da un prestito al Santa Cruz, avvenuto dopo che era stato fischiato dai tifosi durante N\u00e1utico-Cruzeiro 1-4 del 18 luglio 2007.\nNel 2008, Kuki ha raggiunto la cifra di 184 gol con il N\u00e1utico, appena dietro Bita (223) e Fernando Carvalheira (185)."}
{"id": "2397076", "revid": "838137", "url": "https://it.wikipedia.org/wiki?curid=2397076", "title": "Casati Stampa di Soncino", "text": ""}
{"id": "2397089", "revid": "767487", "url": "https://it.wikipedia.org/wiki?curid=2397089", "title": "Monkee Bizniz Vol. 2", "text": "Monkee Bizniz Vol. 2 \u00e8 il tredicesimo mixtape del rapper italiano Bassi Maestro, autoprodotto e pubblicato nel 2005."}
{"id": "2397098", "revid": "287204", "url": "https://it.wikipedia.org/wiki?curid=2397098", "title": "Japan Women's Open Tennis", "text": "Il Japan Women's Open Tennis \u00e8 un torneo femminile di tennis, giocato annualmente a partire dal 2009, e facente parte della categoria International nell'ambito del WTA Tour.\nIl torneo ha luogo sul cemento dell'Utsubo Tennis Center di Osaka fino al 2014. Dal 2015 al 2017 ha luogo all'Ariake Coliseum di Tokyo, mentre dal 2018 ha luogo al Regional Park Tennis Stadium di Hiroshima.\nDal 2009 al 2013, il torneo era noto come HP Open, mentre dal 2014 ha assunto il nome attuale, spesso preceduto da prefissi per motivi di sponsorizzazione. L'edizione del 2020 non viene disputata a causa della pandemia di COVID-19."}
{"id": "2397099", "revid": "24345694", "url": "https://it.wikipedia.org/wiki?curid=2397099", "title": "Farhat", "text": ""}
{"id": "2397100", "revid": "97573461", "url": "https://it.wikipedia.org/wiki?curid=2397100", "title": "Indice dei vuoti", "text": "L'indice dei vuoti di un terreno \u00e8 una grandezza scalare propria dei materiali multifase (principalmente terreni nella geotecnica e nella geologia) che determina il rapporto tra il volume dei vuoti ed il volume occupato dalla fase solida.\nGeneralmente si esprime quindi come:\nformula_1\ndove formula_2 rappresenta il volume dei vuoti e formula_3 il volume occupato dalla fase solida.\nNella geotecnica l'indice dei vuoti ha un'indubbia importanza essendo utilizzato come parametro per la valutazione della deformazione volumetrica del terreno sottoposto ad un carico esterno. Infatti solitamente si accetta l'ipotesi di incomprimibilit\u00e0 dei granelli solidi e del liquido eventualmente presente nel terreno, di conseguenza ogni variazione di volume si traduce nella diminuzione o nell'aumento del volume dei vuoti.\nEssendo la porosit\u00e0 il rapporto tra il volume dei vuoti ed il volume totale, \u00e8 possibile legare questo parametro con l'indice dei vuoti.\nEssendo:\nformula_1 \ne:\nformula_5\n\u00e8 possibile ricavarci formula_3 dalla seconda relazione:\nformula_7\nche, sostituita nella prima, troviamo:\nformula_8"}
{"id": "2397112", "revid": "1632387", "url": "https://it.wikipedia.org/wiki?curid=2397112", "title": "Madcap's Flaming Duty", "text": "Madcap's Flaming Duty \u00e8 un album dei Tangerine Dream uscito nel 2007. Quest'album \u00e8 un tributo a Syd Barrett, morto nel luglio 2006; il titolo si riferisce all'album di Barrett \"The Madcap Laughs\"."}
{"id": "2397125", "revid": "486946", "url": "https://it.wikipedia.org/wiki?curid=2397125", "title": "Villa Capra detta la Rotonda", "text": ""}
{"id": "2397127", "revid": "106872", "url": "https://it.wikipedia.org/wiki?curid=2397127", "title": "Ro dong", "text": ""}
{"id": "2397129", "revid": "287204", "url": "https://it.wikipedia.org/wiki?curid=2397129", "title": "Ventania", "text": "Ventania \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba.\nIl comune venne creato nel 1993. La citt\u00e0 si trova a 163\u00a0km dalla capitale Curitiba."}
{"id": "2397130", "revid": "1708406", "url": "https://it.wikipedia.org/wiki?curid=2397130", "title": "Contenuto d'acqua", "text": "Il contenuto d'acqua \u00e8 una grandezza scalare propria dei terreni. Viene largamente utilizzato nella geotecnica e nella geologia soprattutto a causa della sua enorme influenza sulle caratteristiche di resistenza meccanica dei terreni.\nEsso \u00e8 definito come la quantit\u00e0, solitamente espressa in percentuale, di acqua presente nel terreno rispetto alla fase solida. In formule, esprimendo con formula_1 la massa di acqua nel terreno e con formula_2 la massa di granelli solidi, \u00e8 definita come: \nformula_3\nIl suo valore \u00e8 naturalmente pari a zero se il terreno \u00e8 privo di acqua e normalmente oscilla tra il 20% ed il 70% per terreni argillosi, fino ad arrivare comunque a valori anche molto elevati, come nel caso dell'argilla di Citt\u00e0 del Messico in cui pu\u00f2 raggiungere anche valori del 300%.\nSperimentalmente il contenuto d'acqua \u00e8 misurato confrontando il peso del terreno appena prelevato ed il peso del medesimo campione essiccato ad una temperatura di 104 \u00b0C per 24 ore: la seconda misurazione rappresenta esattamente il peso della sola parte solida mentre la differenza tra le due misurazioni \u00e8 il peso dell'acqua originariamente contenuta nel campione."}
{"id": "2397132", "revid": "767487", "url": "https://it.wikipedia.org/wiki?curid=2397132", "title": "Monkee Bizniz Vol. 4", "text": "Monkee Bizniz Vol. 4 \u00e8 il quindicesimo mixtape del rapper italiano Bassi Maestro, autoprodotto e pubblicato nel 2008."}
{"id": "2397135", "revid": "124506810", "url": "https://it.wikipedia.org/wiki?curid=2397135", "title": "Argos Hippium", "text": "Arpi (anche chiamata Argyrippa, Argos Hippium, derivante dal greco , ) era una citt\u00e0 della antica Apulia, di cui restano scarse vestigia, anche se \u00abnel sottosuolo sono presenti innumerevoli resti archeologici che se riportati alla luce potrebbero suscitare un nuovo impulso turistico per il territorio\u00bb (Marina Mazzei). Situata a circa 8 km a nord-est di Foggia la sua importanza e grandezza era dimostrata ancora al tempo di Strabone \u00abdall'ampiezza delle sue mura (ben 18 chilometri)\u00bb, per cui la citt\u00e0 appariva, come a Canosa, una delle maggiori degli Italioti.\nEtimologia.\nIl nome di Arpi risulta composto da Argos in memoria della patria lontana e con l'aggiunta di Hippium per qualificare l'eccellenza del luogo adatto per l'allevamento dei cavalli, tale nome divenne poi Argirippa ed infine Arpi dal greco \"arpe\" che vuol dire falce. Il nome Arpi, inoltre, potrebbe anche derivare da \"arpane\", come venivano chiamati gli armenti dei buoi allevati nella zona. Tale versione potrebbe essere la pi\u00f9 probabile in quanto Arpi, presumibilmente ha avuto per stemmi il delfino, il cavallo, il cinghiale e il bue.\nStoria.\nPosta, come poi Foggia, nel cuore del Tavoliere delle Puglie, Arpi vi ebbe preponderante importanza.\nLa seconda guerra punica.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono a abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Non si arrese invece \"Neapolis\", rimasta fedele a Roma.\nNegli anni successivi Annibale si rec\u00f2 pi\u00f9 volte in \"Apulia\". Nel 215 a.C., dopo essere stato sconfitto a Nola, pose gli accampamenti invernali proprio nei pressi di \"Argos Hippium\". Il console Quinto Fabio Massimo Verrucoso ordin\u00f2 allora al console pi\u00f9 giovane, Tiberio Sempronio Gracco, di condurre le sue legioni da \"Cuma\" a \"Lucera\" in Apulia, ed invi\u00f2 il pretore Marco Valerio Levino a \"Brundisium\" con l'esercito che aveva con s\u00e9 in precedenza a \"Lucera\", incaricandolo di difendere le coste dell'agro salentino e sorvegliare i movimenti di Filippo V di Macedonia in vista di una possibile guerra con la Macedonia.\nL'anno seguente (214 a.C.), Annibale part\u00ec da \"Argos Hippium\" per tornare in Campania, seguito da Tiberio Gracco, che mosse la sua armata da \"Luceria\" a \"Beneventum\"; intanto al figlio di Fabio Massimo, il pretore Quinto Fabio, venne ordinato di partire per l'Apulia e sostituirvi Gracco. Annibale dopo aver passato l'inverno ad Arpi ritorn\u00f2 sul monte Tifata nel territorio di Capua.\nNel 194 a.C. Roma fece aspra vendetta sulle antiche citt\u00e0 che le furono infedeli. Tra queste, vi fu Arpi alla quale fu tolta la libert\u00e0, furono abbattute le mura, furono negati l'approdo marittimo a Siponto, le monete proprie e ogni altro diritto: divenne quindi un'umile colonia romana."}
{"id": "2397136", "revid": "104458", "url": "https://it.wikipedia.org/wiki?curid=2397136", "title": "FotoGrafia. Festival internazionale di Roma", "text": "Il FOTOGRAFIA - Festival internazionale di Roma \u00e8 una manifestazione culturale per la celebrazione della fotografia.\nNato nel 2002 a Roma, dove si svolge con cadenza annuale, FOTOGRAFIA \u00e8 promosso dal Comune di Roma, prodotto prima da Zoneattive e da Z\u00e9tema poi e diretto da Marco Delogu. La principale sede espositiva \u00e8 stata il palazzo delle Esposizioni a Roma fino al 2009. Dalla IX edizione il festival si \u00e8 dapprima trasferito al Museo di arte contemporanea (Roma) di Testaccio per poi, con la XII edizione trasferirsi definitivamente al Museo di arte contemporanea (Roma) di via Nizza. Il 4 novembre 2017 il vicesindaco di Roma Luca Bergamo ne annuncia la chiusura dichiarandone esaurita l'esperienza .\nStruttura generale del festival.\nIl festival si articolava proponendo mostre di fotografia contemporanea secondo un tema conduttore scelto dalla direzione artistica. Attorno al tema si sviluppava una collettiva principale, affiancata da un numero variabile di mostre personali. Ogni edizione veniva annunciata anche un bando sempre legato al tema principale, rivolto ai giovani artisti internazionali fino al trentacinquesimo anno d'et\u00e0, i cui vincitori venivano esposti durante lo svolgimento del festival. Nel 2012 venne istituito anche il Premio Graziadei il cui bando, a tema libero, premiava due giovani artisti italiani producendone i lavori per esporli nel corso dell'edizione dell'anno successivo. Infine, dal 2010, durante le giornate inaugurali il festival ospitava il Photobook Market, invitando gratuitamente una selezione di editori indipendenti italiani ed internazionali ad esporre e vendere libri di fotografia in uno spazio dedicato.\nIl circuito.\nSebbene la sede principale che accoglieva il festival fosse prima il Palazzo delle Esposizioni, dal 2010 il Museo di arte contemporanea (Roma) nella sede di Testaccio e dal 2013 quella di via Nizza, il festival accoglieva la partecipazione di molti altri spazi sparsi per la citt\u00e0 che entravano a fare parte della circuitazione dello stesso. A questo circuito aderivano in qualit\u00e0 di spazi istituzionali la quasi totalit\u00e0 delle accademie di cultura a Roma, tra cui l'Accademia francese di Villa Medici e quella tedesca di Villa Massimo, ed un numero variabile di gallerie e spazi espositivi indipendenti disseminati sul territorio romano.\nLa Commissione Roma.\nIn concomitanza con la II edizione, venne anche istituita la Commissione Roma, presto divenuta un tratto identificativo del festival. Il progetto prevedeva di affidare ogni anno ad un diverso fotografo di fama internazionale, un'interpretazione autoriale ed in piena libert\u00e0 espressiva della citt\u00e0 di Roma. La Commissione Roma ha avuto in totale 16 autori suddivisi in 15 edizioni, tutte curate da Marco Delogu salvo alcune eccezioni. I progetti della Commissione Roma sono stati: Josef Koudelka, \"Teatro del Tempo\" (2003), Olivo Barbieri, \"site specific_ROME 04\" (2004), Anders Petersen (fotografo), \"Rome a diary\" (2005), Martin Parr, \"TuttaRoma\" (2006), Graciela Iturbide, \"Roma\" (2007), Gabriele Basilico, \"Roma\" (2008), Guy Tillim, \"Roma citt\u00e0 di mezzo\" (2009), Tod Papageorge, \"Opera citt\u00e0\" (2010), Alec Soth, \"La belle dame sans merci\" (2011), Paolo Ventura, \"Lo zuavo scomparso\" (2012), Tim Davis, \"Quinto Quarto\" (2013), Marco Delogu, \"Luce Attesa\" (2014, a cura di Bartolomeo Pietromarchi), Paolo Pellegrin, \"Sevla\" (2015), Roger Ballen, \"The Ballen Rome Times\" (2016, a cura di Marco Delogu e Flavio Scollo), Simon Roberts, \"New Vedute - Alternative Postcards from Rome\" (2016, a cura di Flavio Scollo), Leonie Hampton, \"Mend\" (2017, a cura di Marco Delogu e Flavio Scollo). Oltre ai fotografi che hanno lavorato alla Commissione Roma, il progetto ha visto coinvolti nel tempo molti altri autori: Martin Bogren, David Farrell, Matthew Montheith, Hans-Christian Schink, David Spero, Pieter Hugo, Juan Fabuel, Agnes Geoffray e Miguel Rio Branco tra gli altri."}
{"id": "2397137", "revid": "291370", "url": "https://it.wikipedia.org/wiki?curid=2397137", "title": "Alessandra Comazzi", "text": "Biografia.\nFiglia di un tipografo, comincia a collaborare con alcuni giornali (\"La voce del popolo\", \"Stampa Sera\") subito dopo la maturit\u00e0 classica. Contemporaneamente all'inizio dell'attivit\u00e0 giornalistica prende il diploma da sommelier (Ais). A 21 anni viene assunta a \"La Stampa\" dove due anni dopo diventa giornalista professionista. Per qualche anno \u00e8 la pi\u00f9 giovane professionista d'Italia. A \"La Stampa\" inizia dalle Cronache del Novarese, che allora si realizzavano a Torino, ma avendo la passione dello spettacolo viene spostata dopo poco di sezione. Inventa e realizza \"TorinoSette\", settimanale dedicato alle buone notizie e agli appuntamenti della citt\u00e0 piemontese. Realizza inoltre il settimanale \"In tiv\u00f9\". A lungo responsabile del settore spettacoli de \"La Stampa\", sceglie poi la libera professione, diventando free lance. \n\u00c8 sempre il critico televisivo de \"La Stampa.\" Ha diretto Archiworld.tv, una tv via web sull'architettura. Ha scritto e condotto programmi radiofonici e televisivi come \"Gente di Broadway\" e \"Televisionando\". Recentemente ha deciso di occuparsi anche di mediazione sindacale, attualmente \u00e8 il presidente dell'Associazione Stampa Subalpina. Ha insegnato Analisi e critica della televisione alla Facolt\u00e0 di Lettere di Torino, \u00e8 stata tutor al master in giornalismo di Torino. Studiosa dei mezzi di comunicazione, in oltre settemila articoli ha analizzato i programmi, il consolidarsi e il mutare delle tendenze, dei climi, delle mode della tv. Giurata per i TeleRatti (edizioni 2008, 2009, 2010, 2011).\nTelevisione.\nNel 1996 ha condotto \"Televisionando\" programma di critica televisiva su Rai2, con la regia di Giulio Graglia.\nNel 2009 ha condotto una rubrica di critica televisiva nella trasmissione per ragazzi \"Trebisonda\" su Rai 3."}
{"id": "2397143", "revid": "290948", "url": "https://it.wikipedia.org/wiki?curid=2397143", "title": "Colonna a letto impaccato", "text": ""}
{"id": "2397146", "revid": "1543377", "url": "https://it.wikipedia.org/wiki?curid=2397146", "title": "Bacino Sam Rayburn", "text": "Il bacino Sam Rayburn (in inglese \"Sam Rayburn Reservoir\") \u00e8 un lago artificiale situato in Texas, a circa 130 miglia a nord di Beaumont. \u00c8 alimentato dal fiume Angelina, il principale affluente del fiume Neches. La sua capacit\u00e0 \u00e8 di 4,9\u00a0km\u00b3 ed \u00e8 il pi\u00f9 grande lago artificiale situato interamente in Texas. Il bacino fu costruito nel 1966 ed \u00e8 dedicato al politico texano Sam Rayburn."}
{"id": "2397148", "revid": "287204", "url": "https://it.wikipedia.org/wiki?curid=2397148", "title": "Landini e la Musica Fiorentina", "text": "Landini e la Musica Fiorentina \u00e8 un album dell'Ensemble Micrologus pubblicato nel 1994."}
{"id": "2397149", "revid": "50542673", "url": "https://it.wikipedia.org/wiki?curid=2397149", "title": "Parco del Castello di Miramare", "text": ""}
{"id": "2397153", "revid": "547992", "url": "https://it.wikipedia.org/wiki?curid=2397153", "title": "Emidio Oddi", "text": "Carriera.\nHa giocato otto campionati di Serie A, dei quali sei con la maglia della Roma di Liedholm ed Eriksson, disputando la Coppa dei Campioni 1983-1984.\nChiusa la carriera da calciatore, ha intrapreso quella da allenatore nei campionati dilettantistici nazionali e in quelli regionali di Marche e Abruzzo.\nConsiderato una \u201cbandiera\u201d giallorossa dai tifosi romanisti, nel 2012 gli viene conferito lo speciale Premio \u201cSette Colli\u201d."}
{"id": "2397156", "revid": "287204", "url": "https://it.wikipedia.org/wiki?curid=2397156", "title": "Over the Space", "text": "...Over the Space \u00e8 il primo album del gruppo musicale hard rock Elektradrive, uscito nel 1986 per la Dracma Records."}
{"id": "2397165", "revid": "729019", "url": "https://it.wikipedia.org/wiki?curid=2397165", "title": "Battaglia di Prosperous", "text": "La battaglia di Prosperous fu combattuta durante la rivolta irlandese del 1798 da un gruppo di ribelli irlandesi contro i soldati britannici di stanza nella guarnigione presente nel villaggio manufatturiero di Prosperous nella contea di Kildare.\nL'attacco fu un successo per i ribelli che riuscirono a prendere di sorpresa e ad uccidere i soldati inglesi ma ebbe come crudele rappresaglia il cosiddetto massacro di Dunlavin Green dove vennero uccisi sommariamente 34 sospetti ribelli irlandesi."}
{"id": "2397170", "revid": "767487", "url": "https://it.wikipedia.org/wiki?curid=2397170", "title": "Living 4", "text": "Living 4 \u00e8 il quarto album del gruppo hard rock Elektradrive uscito nel 2009. per la Valery Records."}
{"id": "2397174", "revid": "767487", "url": "https://it.wikipedia.org/wiki?curid=2397174", "title": "Daniel Pancu", "text": ""}
{"id": "2397175", "revid": "729019", "url": "https://it.wikipedia.org/wiki?curid=2397175", "title": "Battaglia di Golymin", "text": "La battaglia di Golymin venne combattuta il 26 dicembre 1806, durante le Guerre Napoleoniche, presso Go\u0142ymin, Polonia, tra circa 17000 soldati russi e 28 cannoni comandati dal principe Dmitrij Vladimirovi\u010d Golicyn e 38000 soldati francesi sotto la guida del maresciallo Gioacchino Murat. La battaglia avvenne nello stesso giorno della battaglia di Pu\u0142tusk.\nContesto strategico.\nDopo aver sconfitto l'esercito prussiano nell'autunno del 1806, Napoleone entr\u00f2 nella parte prussiana della Polonia per affrontare l'esercito russo, che si preparava a sostenere i prussiani fino alla loro improvvisa sconfitta. Attraversando il fiume Vistola, l'avanguardia francese prese Varsavia il 28 novembre 1806.\nL'esercito russo era sotto il comando del feldmaresciallo Michail Fedotovi\u010d Kamenskij, anziano e pieno di acciacchi. La prima armata russa contava tra i 55.000 e i 68.000 uomini, ed era comandata dal Conte Bennigsen, e stava tornando sui suoi passi dalla Vistola verso il fiume Ukra, al fine di congiungersi con la seconda armata, forte di circa 37.000 uomini, guidata Buxhoeveden. Questa, proveniente dalla Russia, era in marcia ma distava ancora circa 15 giorni di marcia della prima armata. Tuttavia, rendendosi conto di aver commesso un errore nel consentire ai francesi di attraversare la Vistola, Kamensky avanz\u00f2 all'inizio di dicembre per cercare di riconquistare la linea del fiume. Forze francesi, nel frattempo, avevano attraversato il fiume Bug a Modlin il 10 dicembre, e il corpo prussiano comandato da L'Estocq non riusc\u00ec a riprendere Thorn. Ci\u00f2 indusse Bennigsen, l'11 dicembre, a diramare l'ordine di ripiegare e tenere la linea del fiume Ukra.\nQuando questo fu riferito a Napoleone, egli dedusse che i russi erano in piena ritirata, perci\u00f2 ordin\u00f2 alle forze al comando di Murat (il 3\u00ba corpo di Davout, il 7\u00b0 Augereau ed il 5\u00b0 di Lannes, e il 1\u00ba Corpo di Cavalleria di riserva) di proseguire verso Pu\u0142tusk, mentre Ney, Bernadotte, e Bessi\u00e8res (con rispettivamente il 6\u00ba, 1\u00ba e 2\u00ba corpo di cavalleria di riserva) furono incaricati di aggirare la destra russa, e Soult con il 4\u00ba corpo fu incaricato di tenere collegate le due ali dell'esercito.\nKamensky ordin\u00f2 d'invertire la marcia e di avanzare, quindi, per appoggiare le truppe sul fiume Ukra. Per questo motivo, i francesi ebbero difficolt\u00e0 nell'attraversamento del fiume e furono fermati fino a quando Davout ebbe forzato un crocevia in prossimit\u00e0 della congiunzione tra l'Ukra e il Bug il 22 dicembre.\nIl 23 dicembre, dopo uno scontro presso Soldau con il 1\u00ba corpo di Bernadotte, i prussiani comandati da L'Estocq vennero respinti verso nord in direzione di K\u00f6nigsberg. Kamensky, rendendosi conto del pericolo, ordin\u00f2 la ritirata verso Ostro\u0142\u0119ka. Bennigsen decise di disobbedire e di resistere sulle sue posizioni. Il 26 dicembre si ebbe lo scontro a Pu\u0142tusk. Egli aveva a disposizione la 2\u00aa divisione di Osterman-Tolstoj la 6a di Sedmaratzki, parte della 4\u00aa (Golicyn) e della 3\u00aa Osten-Sacken divisione.\nA nord-ovest, la maggior parte della 4\u00aa divisione comandata dal generale Golicyn e la 5\u00aa divisione del generale Dochturov stavano arretrando verso Ostrolenka attraverso la citt\u00e0 di Go\u0142ymin."}
{"id": "2397176", "revid": "287204", "url": "https://it.wikipedia.org/wiki?curid=2397176", "title": "Club Atl\u00e9tico de Madrid 2007-2008", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 2007-2008.\nStagione.\nNella stagione 2007-2008 l'Atl\u00e9tico Madrid, allenato da Javier Aguirre, termin\u00f2 il campionato al quarto posto ottenendo la qualificazione ai preliminari di Champions League ai danni del , giunto a pari punti ma perdente in entrambi gli scontri diretti. In Coppa del Re i \"Colchoneros\" furono sconfitti ai quarti di finale dal , futuri vincitori del trofeo, in virt\u00f9 della regola dei gol in trasferta.\nIn Coppa Intertoto i \"Rojiblancos\" ebbero la meglio sui rumeni del , guadagnando l'accesso alla Coppa UEFA 2007-2008. In detta competizione il cammino dei madrileni si ferm\u00f2 ai sedicesimi di finale, dove furono eliminati dagli inglesi del .\nOrganigramma societario.\nStaff tecnico"}
{"id": "2397179", "revid": "308520", "url": "https://it.wikipedia.org/wiki?curid=2397179", "title": "Paps'n'Skar", "text": "Storia e musica.\nIl duo nasce quando Emanuele Cozzi inizia a lavorare a Radio Monte Carlo e incontra Davide Scarpulla, nel 1994. Debuttano nel 1997, quando esce il loro primo singolo sotto la casa discografica TIME intitolato \"Because I'm free\" e realizzato in collaborazione con Davide di Lernia, figlio del pi\u00f9 noto Leone Di Lernia, e la voce di Linda Peverini. L'anno dopo esce \"You want my love\" in collaborazione con Alessandro Viale, Roberto Gallo Salsotto e Paola Cannone come voce femminile, che diventa un successo e rimane sette settimane nella classifica delle vendite italiane di Musica&amp;Dischi. Dall'8 al 10 ottobre dello stesso anno partecipano al \"World dance music festival\" e producono anche il loro primo video per \"You want my love\", e girano tutta l'Europa esibendosi in Spagna, Germania, Austria, Paesi Bassi, Svizzera e Belgio.\nSempre nel 1999 pubblicano con lo pseudonimo D.E.A.R. (Davide, Emanuele, Alessandro, Roberto) la hit \"Talk to me\", in cui si avvalgono della meravigliosa voce di Melody Castellari; nella puntata di fine anno della Deejay Parade di Albertino, \"Talk to me \"si piazza direttamente in seconda posizione.\nNel 2000, \"You want my love\" diventa nel Regno Unito e nei Paesi Bassi sigla di uno spettacolo serale. Tra l'aprile e il maggio di quell'anno viene pubblicato \"Turn around\", che diventa un tormentone, e partecipano per la seconda volta al World dance festival. Nell'autunno dello stesso 2000, con lo pseudonimo di \"Sally can dance\", realizzano una cover del celebre brano \"You spin me round (like a record)\" dello storico gruppo Dead or Alive, riproponendola in versione italo dance, con tanto di melodia composta al sintetizzatore e voce modificata dal vocoder.\nNel 2017 il duo si \u00e8 separato ufficialmente a Varese Ligure.\nIl successo.\nL'estate del 2000 \u00e8 quella di \"Turn around\", una canzone che utilizza un sample del brano \"I won't let the Sun go down on me\" di Nik Kershaw del 1984, che divent\u00f2 uno dei brani che maggiormente imperversano nelle discoteche e nelle radio. Anche in questo caso si avvalgono della collaborazione vocale di Paola Cannone, che poi abbandoner\u00e0 questa carriera per proseguire i suoi studi.\nNel mese di febbraio del 2001 pubblicano il singolo \"Get it on\", hit che caratterizzer\u00e0 la primavera e l'estate di quell'anno a tal punto che i Paps'n'Skar parteciperanno all'edizione del Festivalbar 2001. La canzone contiene un sample di \"Broken Land\", del gruppo pop irlandese The Adventures.\nSempre nell'estate del 2001, nuovamente sotto lo pseudonimo di Sally Can Dance, danno luce al singolo \"All I need\", contenente, oltre alle versioni \"radio edit\" ed \"extended mix\" dell'omonimo brano, anche la traccia \"Sally Can Trance\" (in versione \"extended\").\nNel 2002 esce il singolo \"Loving you\" che ottiene grande successo in Italia e all'estero, dove sfondano anche nel mercato asiatico oltre che in Sud America e nei paesi dell'est.\nAll'inizio del 2003 esce \"Love is love\" e poco dopo producono con la casa discografica Warner Music il singolo \"Che vuoto che c'\u00e8\" prendendo in prestito le parole di una canzone di Raf (Siamo soli nell'immenso vuoto che c'\u00e8). Nel dicembre dello stesso anno producono \"Mon Amour\", con un videoclip trasmesso dall'allora Rete A, che anticipava il loro primo album \"Uno\" contenente tutti i loro successi pi\u00f9 quattro canzoni inedite: \"Magia\", \"Voglio una canzone\", \"The world is so fabulous\" e \"One more time (Downtown)\".\nL'anno seguente pubblicano il singolo \"Mirage (Stasera la luna)\" (cover del brano omonimo degli Scotch dell'estate del 1986), prodotto in collaborazione con DJ Maxwell e Simon Ermacora, che diventa un tormentone estivo del 2004 grazie a uno spot dell'azienda di telefonia mobile TIM per il quale faceva da colonna sonora. Successivamente viene pubblicato in molti paesi dell'Europa.\nNel mese di giugno del successivo anno pubblicano \"Vieni con me\", scritto e prodotto in collaborazione con Massimo Perini e Simon Ermacora. Alla produzione partecipano anche DJ Maxwell e Nikholas Murphy.\nAnche questa canzone \u00e8 scelta come colonna sonora per la campagna pubblicitaria estiva della TIM e diventa un tormentone, come il precedente singolo.\nIl disco entra subito alla posizione numero 2 della classifica ufficiale di vendita italiana FIMI / Nielsen e resta nella top10 per oltre due mesi.\nEsattamente un anno dopo, nel giugno del 2006, esce il singolo \"Balla\", sempre scritto in collaborazione con Massimo Perini e Simon Ermacora e prodotto dagli stessi assieme a Nikholas Murphy.\nIl brano non riesce a bissare il successo dei due singoli precedenti, anche se risulta molto suonato in discoteca, ma raggiunge comunque la posizione numero 15 della classifica dei singoli italiana, restando per un paio di mesi tra i primi 30.\nIl 22 giugno 2007 esce il singolo \"Ti ricordi quella volta\", proposto in anteprima all'interno del programma di m2o \"Out of mind\" il 23 maggio 2007 e venendo incluso anche nella M2o Compilation Volume 15. Tornano sulle scene musicali, per il quinto anno consecutivo, nel mese di giugno.\nPer l'estate 2008 viene pubblicato il singolo \"Bambina\" in collaborazione con il DJ Gabry Ponte. Il brano contiene un rif accattivante e un grosso impiego del vocoder. Verr\u00e0 utilizzato in seguito come jingle nello zoo di 105.\nTra dance e pop.\nNel giugno 2009 il nuovo singolo \"La Dance\" con l'etichetta Bit Records da inizio ad una svolta musicale del gruppo: le sonorit\u00e0 dei Paps'n'Skar diventano pi\u00f9 vicine al pop. \"La Dance\" entra direttamente al numero 16 della classifica ufficiale italiana di MTV, in classifica dei singoli pi\u00f9 venduti per 21 settimane (fonte Musica &amp; Dischi) e nelle classifica dei brani pi\u00f9 scaricati. Con le versioni remix del brano ritornano alle sonorit\u00e0 dance ed entrano nelle playlist di tutta Europa delle radio dance, ma anche di network e realt\u00e0 radiofoniche pi\u00f9 tradizionali. Il brano viene scritto insieme a Seba (sua la hit \"Domenica d'estate\"), alla produzione oltre a Mauro Vay \u00e8 parte diretta del gruppo Danilo Amerio.\nArriva nel 2010 il nuovo singolo intitolato \"Spazio Fratto Tempo\", brano pop presentato alle selezioni di Sanremo, prodotto dalla Bit Records e curato negli arrangiamenti da Danilo Amerio.\nA marzo 2011 esce il nuovo singolo dei Paps'n Skar intitolato \"Into Your Soul\" con la collaborazione dei Da Brozz. Successivamente esce il \"La Cicala grega\" e la sua versione in spagnolo, \"La Sirena\".\nNell'estate 2012 si ripresentano con il singolo \"Twilight of Love\" che include un unico remix ufficiale prodotto da Alexandra Damiani, brano dance con suoni adattati al genere house. Il singolo \u00e8 pubblicato sotto l'etichetta Dance and Love di Gabry Ponte.\nAd aprile 2013 vengono pubblicati i singoli \"Wake Up\" e \"Voglio tornare negli Anni 90\", realizzato in collaborazione con DJ Matrix. Quest'ultimo viene certificato disco d'oro dalla FIMI nel settembre 2017.\nNel 2014 viene pubblicato \"Con una 500\", supportato da FIAT con la realizzazione di numerose iniziative promozionali durante l'estate.\nNel 2015 continua la collaborazione dei Paps'n'Skar con Dj Matrix e Vise con il singolo \"Fanno Bam\", canzone che anticipa l'album di Dj Matrix &amp; Matt Joe \"Ho Voglia di Dance\". Quest'ultimo singolo pubblicato il 25 giugno, ritrova la musicalit\u00e0 che ha reso famoso il gruppo a fine anni '90 inizio 2000 riportando alla luce il genere Italodance ormai abbandonato da circa un decennio."}
{"id": "2397181", "revid": "729019", "url": "https://it.wikipedia.org/wiki?curid=2397181", "title": "Battaglia di Pu\u0142tusk", "text": "La battaglia di Pu\u0142tusk ha avuto luogo il 26 dicembre 1806, durante la guerre napoleoniche vicino Pu\u0142tusk in Polonia. 35.000 soldati russi con 128 cannoni, guidati da Bennigsen, resistettero agli attacchi di 25.000 soldati francesi al comando del maresciallo Lannes, e si ritirarono il giorno successivo.\nLannes, con le sue due divisioni e la divisione d'Aultanne, del corpo di Davout, attacc\u00f2 le truppe di Bennigsen con l'intenzione di forzare il passo ai ponti sul Narew. Bennigsen schier\u00f2 le sue truppe, che avevano in appoggio 40 cannoni, su tre linee, rispettivamente di 21, 18 e 5 battaglioni, con l'ala sinistra appoggiata a Pu\u0142tusk e l'ala destra appoggiata a Moschin. Lannes, pur con forze inferiori, tent\u00f2 ripetutamente di occupare la citt\u00e0 di Pu\u0142tusk, chiave per l'accesso ai ponti sul Narew, venendo sempre respinto dalle forze russe, schierate a ranghi serrati. Alle tre del pomeriggio, quando Bennigsen si accorse che la divisione Gudin stava marciando in aiuto di Lannes ruppe il contatto, favorito dal calare della sera, e durante la notte si ritir\u00f2 oltre il Narew, abbandonando Pu\u0142tusk.\nContesto strategico.\nDopo aver sconfitto l'esercito prussiano nell'autunno del 1806, Napoleone entr\u00f2 nella parte prussiana della Polonia per affrontare l'esercito russo, che era si preparava a sostenere i prussiani fino alla loro improvvisa sconfitta. Attraversando il fiume Vistola, l'avanguardia francese prese Varsavia il 28 novembre 1806.\nL'esercito russo era sotto il comando del feldmaresciallo Michail Fedotovi\u010d Kamenskij vecchio e pieno di acciacchi. La prima armata russa contava tra i 55.000 e i 68.000 uomini, ed era comandata dal conte Bennigsen, e stava tornando sui suoi passi dalla Vistola verso il fiume Ukra, al fine di congiungersi con la seconda armata, forte di circa 37.000, guidata Buxhoeveden. Questa, proveniente dalla Russia, era in marcia ma distava ancora circa 15 giorni di marcia dalla prima armata. Tuttavia, rendendosi conto di aver commesso un errore nel consentire ai francesi di attraversare la Vistola, Kamenskij avanz\u00f2 all'inizio di dicembre per cercare di riconquistare la linea del fiume. Forze francesi, nel frattempo, avevano attraversato il fiume Bug a Modlin il 10 dicembre, e il corpo prussiano comandato da L'Estocq non riusc\u00ec a riprendere Thorn. Ci\u00f2 indusse Bennigsen, il 11 dicembre, a diramare l'ordine di ripiegare e tenere la linea del fiume Ukra.\nQuando questo fu riferito a Napoleone, egli assunse che i russi erano in piena ritirata, perci\u00f2 ordin\u00f2 alle forze sotto Murat (il 3\u00ba corpo di Davout, il 7\u00b0 Augereau ed il 5\u00b0 sotto Lannes, e il 1\u00ba Corpo di Cavalleria di riserva) di proseguire verso Pu\u0142tusk, mentre Ney, Bernadotte, e Bessi\u00e8res (con rispettivamente il 6\u00ba, 1\u00ba e 2\u00ba corpo di cavalleria di riserva) furono incaricati di aggirare la destra russa, e Soult con il 4\u00ba corpo fu incaricato di tenere collegate le due ali dell'esercito.\nKamenskij ordin\u00f2 di invertire la marcia e di avanzare, quindi, per appoggiare le truppe sul fiume Ukra. Per questo motivo, i francesi ebbero difficolt\u00e0 nell'attraversamento del fiume e furono fermati fino a quando Davout ebbe forzato un crocevia in prossimit\u00e0 della congiunzione tra l'Ukra e il Bug il 22 dicembre.\nIl 23 dicembre, dopo uno scontro presso Soldau con il 1\u00ba corpo di Bernadotte, i prussiani comandati da L'Estocq vennero respinti verso nord in direzione di K\u00f6nigsberg. Kamenskij, rendendosi conto del pericolo, ordin\u00f2 la ritirata verso Ostro\u0142\u0119ka. Bennigsen decise di disobbedire e di resistere sulle sue posizioni. Il 26 dicembre si ebbe lo scontro a Pu\u0142tusk. Egli aveva a disposizione la 2\u00aa divisione di Osterman-Tolstoj la 6\u00aa di Sedmaratzki, parte della 4\u00aa (Golicyn) e della 3\u00aa Osten-Sacken divisione.\nA nord-ovest, la maggior parte della 4\u00aa divisione comandata dal generale Golicyn e la 5\u00aa divisione del generale Dochturov stavano arretrando verso Ostrolenka attraverso la citt\u00e0 di Go\u0142ymin.\nMeteo.\nIl tempo caus\u00f2 gravi difficolt\u00e0 ad entrambe le parti. Un autunno mite, si era protratto pi\u00f9 del solito. Alle gelate invernali che rendevano il terreno solido e praticabile, si erano intervallati i disgeli che avevano reso estremamente carenti le comunicazioni che dovevano passare per strade fangose. C'era stato un disgelo il 17 dicembre e successivamente il 26 e il 27 dicembre. Come risultato per entrambe le parti divenne molto difficile manovrare; in particolare per i francesi (che avanzavano) che con grande difficolt\u00e0 dovevano trasportare le loro artiglierie. Davout segnal\u00f2 che gli occorsero due ore per coprire 2 miglia e mezzo.\nCi furono anche difficolt\u00e0 di approvvigionamento. Il capitano Marbot, che prestava di servizio presso il corpo di Augereau scrisse:\nSito.\nPu\u0142tusk si trova sulla riva occidentale del fiume Narew con un sobborgo sulla riva orientale. La strada da Strzegociz attraversava fiume con un ponte e poi si allontanava nord-ovest verso Go\u0142ymin. Una seconda strada da Varsavia attraversava la citt\u00e0 da sud-ovest, e poi proseguiva lungo la sponda occidentale del fiume verso R\u00f3\u017can. Prima di essere raggiungere Pu\u0142tusk questa strada si univa a quella proveniente da Nasilesk. Un'altra strada verso Rozan correva lungo la sponda orientale. L'ultima strada era quella per Markow che girava a nord della citt\u00e0.\nLa citt\u00e0 era in una posizione pianeggiante. A nord e ovest su un altopiano che si restringeva in un ampio crinale vicino al fiume. Una gola tagliava il pianoro vicino al fiume. Un grande bosco era situato a nord-ovest del pianoro, verso il villaggio di Mosin. Oltre l'altopiano altri boschi nascondevano coloro che si avvicinassero da Varsavia.\nIl combattimento.\nBennigsen schier\u00f2 le sue forze lungo la via fra Pu\u0142tusk e Go\u0142ymin, su tre linee, composte rispettivamente di 21, 18 e 5 battaglioni. L'ala sinistra si appoggiava alla cittadina, mentre l'ala destra al bosco di Mosin. L'artiglieria era posizionata davanti alla prima linea. All'estrema destra il generale Barclay de Tolly occupava parte del bosco di Mosin con tre battaglioni, un reggimento di cavalleria ed una batteria di artiglieria per coprire la via per Go\u0142ymin. La sinistra della linea ed il ponte sul Narew erano coperti dal generale Bagavout posizionato di fronte al burrone con 10 battaglioni, due squadroni di dragoni ed una batteria di artiglieria. Sul bordo della cresta erano disposti 28 squadroni di cavalleria, per collegare Barclay e Bagavout, e la cavalleria cosacca era schierata in prima linea.\nLannes aveva l'ordine di attraversare il Narew a Pu\u0142tusk con il suo Corpo d'armata. Pur essendo a conoscenza della presenza di forze russe lungo la sua linea di avanzata, Lannes non era al corrente dell'entit\u00e0 di tali forze. Le sue forze giunsero a contatto con il nemico, dopo una marcia nel fango, circa alla 10 di mattina, respingendo i cosacchi sulla prima linea russa. A causa della conformazione del terreno Lannes era in grado di vedere unicamente le avanguardie russe alle estremit\u00e0 dello schieramento e la cavalleria che le collegava.\nLannes schier\u00f2 la Divisione Suchet alla sua sinistra (di fronte al bosco di Mosin), e successivamente le divisioni Gazan, Wedell e Claparede, per fronteggiare tutto lo schieramento russo. I pochi cannoni furono schierati tutti sulla sinistra e al centro.\nCirca alle 11 di mattina l'ala destra francese avanz\u00f2 contro Bagavout. I cosacchi russi e la cavalleria furono costretti ad arretrare, quindi Bagavout mand\u00f2 a contrastare i francesi un'unit\u00e0 di fanteria leggera, che fu a sua volta respinta, nonostante l'appoggio dell'artiglieria. Il centro francese intanto avanzava per prendere di fianco le posizioni da Bagavout, esponendosi per\u00f2 alla linea della cavalleria russa, sette squadroni che caricarono prendendo di fianco i francesi, in un'improvvisa tempesta di neve, mentre Bagavout la fanteria leggera e la cavalleria di Bagavout li impegnavano di fronte. A questo punto un battaglione di fanteria francese si butt\u00f2 sul fianco della cavalleria russa. Dopo una mischia estremamente confusa la cavalleria russa fu costretta a ritirarsi sulle posizioni di partenza. Un tentativo di Lannes di approfittare della situazione, facendo avanzare la divisione di cavalleria di Treilhard, fu frustrato dall'artiglieria russa.\nContemporaneamente all'attacco francese sull'ala destra, all'ala sinistra la divisione Suchet, sotto il comando di Lannes in persona, attacc\u00f2 le posizioni di Barcalay. Il primo attacco respinse i russi dal bosco, catturando anche la batteria ivi posizionata, ma la riserva di Barcaly respinse i francesi e ricattur\u00f2 i cannoni.\nAnche il centro francese avanz\u00f2. La cavalleria russa si ritir\u00f2 dietro la linea principale, esponendo quindi i francesi che avanzavano al tiro di artiglieria delle batterie russe.\nAlle 2 del pomeriggio la posizione francese appariva critica. I russi tenevano le posizioni a sinistra, il centro francese era sottoposto al tiro dell'artiglieria russa e la pressione sull'ala destra tenuta da Suchet aumentava, respingendo i suoi uomini fuori dal bosco. Sembrava che per i francesi la soluzione migliore fosse una ritirata quando arrivarono rinforzi.\nLa terza divisione del corpo di Davout, al comando del suo capo di stato maggiore d'Aultanne, aveva avuto l'ordine di inseguire una colonna russa che apparentemente si ritirava su Pu\u0142tusk. Preoccupato dalla forza della cavalleria russa che scortava cannoni e bagagli, d'Altanne aveva mantenuto il contatto con il nemico senza per\u00f2 impegnarla in combattimento. Si stava preparando a fermarsi per la notte, quando sent\u00ec il rumore del combattimento, quindi fece marciare i suoi uomini verso il cannone. A causa dello stato delle strade fu capace di trasportare dietro solo un cannone.\nVedendo queste nuove forze avvicinarsi, Bennigsen ruot\u00f2 la sua linea principale verso il bosco per affrontare il pericolo riducendo, in tal modo, il fuoco di artiglieria diretto sulle unit\u00e0 di Lannes. Barclay, attaccato da d'Aultanne sul suo fianco destro, ripieg\u00f2 sulla linea principale dello schieramento russo. Bennigsen sped\u00ec come rinforzi due reggimenti di fanteria e della cavalleria e diresse il fuoco di artiglieria di una batteria sul bosco. Grazie ai rinforzi ricevuti Barclay e al supporto di artiglieria pot\u00e9 attaccare il bosco. I francesi vennero cos\u00ec respinti e il fianco destro di d'Aultanne rimase esposto. Questo venne attaccato, quindi, da una ventina squadroni di cavalleria russa, ma l\"'85\u00ba Reggimento di fanteria\" francese form\u00f2 i quadrati e grazie ad un continuo fuoco respinse la cavalleria. Alle 20:00 circa il combattimento si spense e d'Aultanne si ritir\u00f2 al bordo del bosco.\nL'arrivo della divisione d'Aultanne ebbe un effetto positivo anche sulla destra francese. Grazie al cambio di tiro di gran parte artiglieria russa per sostenere Barclay i francesi furono in grado di utilizzare la propria artiglieria per sostenere un nuovo attacco alle 14:00 circa diretto su Bagavout e condotto dalle divisioni di Clapar\u00e8de e Wedell e sostenuto da Gazan sulla loro sinistra. Gli uomini do Bagavout vennero ricacciati nel burrone alle loro spalle e i loro cannoni vennero catturati. Osterman-Tolstoj posizion\u00f2, quindi, una batteria sulla destra di Barcla e rafforzato da cinque battaglioni contrattacc\u00f2. Dopo una disperata lotta i francesi vennero respinti e i cannoni recuperati. La destra e il centro francese tornarono quindi sulle loro posizioni iniziali al calare della notte.\nDurante la notte, Bennigsen decise di ritirarsi cosa che fece all'indomani il 27 dicembre, utilizzando la strada pi\u00f9 lunga per Rozan ossia percorrendo la via lungo la sponda orientale del Narew che poi continuava verso Ostro\u0142\u0119ka. La di divisione d'Aultanne, a sua volta, si mosse per ricongiungersi con il 3\u00ba Corpo a Go\u0142ymin. Lannes non era in grado di inseguire i russi e, quindi, si attest\u00f2 a Pu\u0142tusk occupandolo il 28 dicembre.\nAnalisi.\nLe perdite su entrambi i lati sono controverse. Lannes sostenne che i russi ebbero 2.000 morti, 3.000 feriti e 1.800 prigionieri, per un totale di 6.800; Sir Robert Wilson, ufficiale di collegamento britannico con l'esercito russo, afferm\u00f2 che i russi persero meno di 5.000 uomini. Lannes ammise di aver avuto 700 morti e 1.500 feriti; le fonti ufficiali russe dissero che i francesi persero tra morti e feriti 7.000 uomini oltre a 70 prigionieri. e che furono esposti al fuoco di artiglieria per tutto il tempo della battaglia 7.000 morti, feriti e prigionieri non sembra irragionevole. Cos\u00ec come non lo sembra un totale di 5.000 perdite per i russi.\nBennigsen sostenne di aver vinto. Il consenso tra gli storici sembra essere che avendo egli deciso di combattere, contravvenendo ai suoi ordini, avrebbe potuto disporre meglio le sue forze, prendere l'offensiva e distruggere il corpo di Lannes prima dell'arrivo di d'Aultanne. Bennigsen disse che egli pensava di avere di fronte lo stesso Napoleone con l'esercito al completo (60.000 uomini). Questo pu\u00f2 spiegare la sua posizione difensiva. Bennigsen si lament\u00f2 anche del fatto che non ricevette il sostegno Buxhoeveden, ma questi non stava facendo altro che ritirarsi conformemente agli ordini ricevuti.\nLannes, d'altro canto, seguiva i suoi ordini, e il risultato fu quello di trovarsi di fronte ad una forza superiore in una buona posizione difensiva. Napoleone non avrebbe mai impartito un ordine del genere e Lannes attacc\u00f2 ignorando di avere molte probabilit\u00e0 contro di lui. Se d'Aultanne non avesse preso l'iniziativa marciando al suono dei cannoni il risultato avrebbe potuto essere stato molto diverso.\nConseguenze.\nA Go\u0142ymin, il generale Golicyn ferm\u00f2 con successo un nemico superiore. Questo, assieme al fallimento della manovra del corpo di Soult di aggirare il fianco destro russo annullarono le possibilit\u00e0 di Napoleone di arrivare alle spalle dei russi sulla loro linea di ritirata e intrappolare il nemico contro il fiume Narew.\nLe divisioni russe 5\u00aa e 7\u00aa si ritirarono verso il corpo principale dell'esercito a Rozan. Bennigsen con le sue forze si ritir\u00f2 su Nowogrod lungo il fiume Narew per poi congiungersi, il 1\u00ba gennaio 1807, con le forze di Buxhoeveden.\nIl 28 dicembre, Napoleone ferm\u00f2 l'avanzata e, dopo aver perso il contatto con l'esercito russo, decise di sistemare l'esercito nei quartieri invernali. Le sue truppe erano esaurite e scontente, e la situazione era in grande disordine.\nL'interruzione delle ostilit\u00e0 non dur\u00f2 a lungo: l'8 febbraio 1807 i due eserciti si affrontarono nuovamente nella terribile battaglia di Eylau."}
{"id": "2397207", "revid": "125778871", "url": "https://it.wikipedia.org/wiki?curid=2397207", "title": "Rende", "text": "Rende (: , \"Renni\" in dialetto cosentino) \u00e8 un comune italiano di abitanti della provincia di Cosenza in Calabria.\nSi divide in due parti: il centro storico, che sorge su un colle a circa 474 m s.l.m., e l'area moderna, nella media Valle del Crati, che ospita la sede comunale e che \u00e8 conurbata con la citt\u00e0 di Cosenza.\nTerzo comune della provincia per popolazione, dopo Corigliano-Rossano e la stessa Cosenza, \u00e8 uno dei centri pi\u00f9 vivaci dal punto di vista economico, industriale e culturale della regione. \u00c8 sede del campus dell'universit\u00e0 della Calabria.\nPer effetto del DPR 11 marzo 2016 il comune di Rende pu\u00f2 fregiarsi del titolo di citt\u00e0.\nGeografia fisica.\nTerritorio.\nRende si estende dalla riva est del fiume Crati a una quota altimetrica di circa 165 fino alle propaggini orientali della Catena Costiera con le frazioni pi\u00f9 alte Malvitani e Nogiano (poste a circa 550 .). Il territorio si dispone su un profilo altimetrico compreso tra 129 e 1137 metri s.l.m., e presenta zone montane ad ovest che pian piano degradano verso est formando colline, su una delle quali sorge il centro storico, fino ad arrivare alla Valle del Crati dove grazie ad ampie aree pianeggianti si estende la citt\u00e0 moderna. Il Crati \u00e8 il fiume pi\u00f9 importante che la attraversa, insieme ai suoi affluenti Campagnano, Emoli e Surdo. \nClima.\nD'inverno il clima \u00e8 freddo secco in collina, mentre a valle \u00e8 freddo alquanto umido e i venti soffiano specialmente da Nord e da Nord-ovest. D'estate il caldo \u00e8 temperato in collina, a valle invece \u00e8 pesante ed \u00e8 afoso.\nStoria.\nLe origini di Rende.\nGli antichi Enotri, provenienti dalla piana di Sant'Eufemia e da Clampetia (Amantea) fondarono nei pressi del fiume da essi denominato Acheronte, la primitiva \"Acheruntia\", \"le case dei forti presso le acque del fiume\" e, successivamente, \"Pandosia\". La zona era per\u00f2 inadatta alla difesa durante le guerre che in quel periodo si susseguivano numerose, alcuni Acheruntini abbandonarono quei luoghi per rifugiarsi in un posto pi\u00f9 difendibile, l'odierna frazione di Nogiano. Questo nuovo insediamento, che risale al 520 a.C., fu denominato \"Aruntia\" ( in greco), \"le case dei forti\", e successivamente \"Arintha\". Lo storico Ecateo di Mileto, vissuto nel 500 a.C., cita Arintha come Citt\u00e0 della Bretia di origine enotra.\nArintha nel mondo romano.\nLe sorti della citt\u00e0 seguirono quelle della vicina Cosentia. Nelle guerre puniche, Arintha venne chiamata alle armi insieme con i Pandosiani, Besidiesi, Cosentini e altri popoli per sbarrare il passo ad Annibale, il quale, allontanatosi da Roma, piomb\u00f2 repentinamente sui popoli del Brutio. Durante la dominazione romana, sotto il consolato di Q. Cecilio e L. Valerio, il Brutio divenne regione romana e le citt\u00e0 e le borgate coi loro territori furono compresi in una vasta organizzazione amministrativa, divisa in \"Municipi\" e sostenuta militarmente e politicamente da colonie romane. Anche Arintha ottenne il titolo di \"Municipio\" . Durante l'amministrazione romana si volle dare inizio alla costruzione e manutenzione di pochi e rudimentali acquedotti e delle strade. Arintha e altri paesi vennero cos\u00ec allacciati all'arteria principale che era la \"Via Popilia\", la sola che, scendendo da Capua, attraversava la Valle del Crati e gran parte del territorio di Arintha. Nel 72 a.C. quando Spartaco con la sua armata pass\u00f2 per la valle del Crati, molti schiavi tra gli acheruntini lo seguirono, pronti a dare il loro sangue per quella libert\u00e0 da sempre bramata. Ma contro Spartaco arrivarono ben presto gli eserciti di Crasso e Pompeo che speravano di venire alle prese col gladiatore trace sul territorio della Valle del Crati. Egli fu poi sconfitto e ucciso a Reggio Calabria dove si era rifugiato.\nIl Brutio ai tempi di Augusto si svegli\u00f2 alle luci delle arti, delle lettere e della filosofia. Ebbe inizio cos\u00ec per alcuni privilegiati tra la giovent\u00f9 di Arintha quel desiderio di sapere, che armonizza anima e intelletto con l'universo circostante. Nascono cos\u00ec le prime scuole pitagoriche dove venivano tramandati principi filosofici e scientifici.\nLa discesa dei barbari nella Valle del Crati.\nLa Valle del Crati, dove si estende la parte migliore del territorio di Arintha, fu sempre considerata dai barbari, come dai romani, la chiave del mezzogiorno d'Italia. Intorno al 410 d.C. Alarico, re dei Visigoti, con la ciurma dei suoi barbari deliber\u00f2 di marciare indisturbato per gli Appennini calabri e precisamente per la campagne di Arintha al fine di arrivare in Sicilia evitando di porre l'assedio a Cosenza. Da qui, infatti, transitarono truppe e carriaggi, derubando e distruggendo quanto capitava sotto mano. Da qui poi risalirono lungo le rive del fiume Busento e il valico del Potame per scendere lungo il fiume Catocastro sino Clampetia, sulle coste del Tirreno e proseguire sino a Reggio e la Sicilia.\nNel 543 scese in Calabria Totila, che riconquist\u00f2 per gli ostrogoti le regioni del Bruzio e si accan\u00ec specialmente alla conquista della citt\u00e0 di Arintha insieme a Uffugum e Consentia, le quali citt\u00e0 vollero opporre un'accanita resistenza. I soldati di Totila allora, non potendo sopraffare la resistenza delle varie popolazioni, addivennero a pi\u00f9 miti consigli. Si vollero presentare ai \"signori\" di Arintha, Uffugum e Consentia per offrire loro onori e ricchezze in cambio di una pi\u00f9 mite e benevola accoglienza. Ma i popoli del Bruzio decisero, invece, di rispondere con il rifiuto e continuando a battersi ostinatamente contro i barbari del nord. Il loro eroismo per\u00f2 fu vano, perch\u00e9 nei primi mesi del 547 tutto il territorio di Arintha fu invaso dalle orde barbariche che si moltiplicarono a dismisura; venne spezzata con la potenza del numero l'ostinata resistenza, e Arintha stessa fu messa a sacco e fuoco. Fu pesante la vendetta, molti subirono atroce martirio, mentre i pochi superstiti dovettero assistere alla quasi totale rovina dei loro beni e delle loro case.\nArintha nel periodo musulmano.\nNei secoli successivi, cos\u00ec come per molti comuni calabresi, anche Arintha sub\u00ec oltre alle dominazioni bizantine e longobarde anche un vero dominio musulmano, i cui califfi si alleavano ora con i Longobardi, ora con i Bizantini. Prima per\u00f2 di subire la invasione dei Saraceni, i calabresi, e specialmente i cosentini con tutte le forze della provincia, tra cui molti rendesi, ebbero verso il 721 l'incarico di andare a debellare i musulmani nel territorio di Napoli. Ma la vendetta di questi cadde inesorabile sulle popolazioni calabresi. Infatti le navi pirati dei musulmani cominciarono a devastare o distruggere le citt\u00e0 marine. E quando nell'843-45 la baldanza musulmana arriv\u00f2 al colmo della sua potenza, allora essi cominciarono a piombare gravemente sui paesi interni compresi Arintha, depredando le campagne, gi\u00e0 annientate e devastate dalle guerre barbariche, dalle carestie e pestilenze. Solo pi\u00f9 tardi, nell'anno 852, i rendesi insieme ai cosentini poterono insorgere contro le orde saracene, le quali vennero duramente sconfitte grazie alla protezione e l'aiuto del re Ludovico II. Ancora nel 901 ritornarono per\u00f2 in Calabria i saraceni che sottomisero la citt\u00e0 di Cosenza. Nel settembre 902 arriv\u00f2 lo stesso califfo Ibrahim, dai calabresi ricordato come \"Brachimo\".\nNel 914, l'emiro Abstaele di Squillace, che si era stabilito a Cosenza, venne ad assalire e distruggere quanto era rimasto nella cittadina di Arintha, forse perch\u00e9 ribelle al pagamento dei tributi. Il popolo di Arintha cerc\u00f2 spesso ma invano di contrastare la potenza saracena. Per questo motivo si ritir\u00f2 in massa fra le mura della vicina citt\u00e0 di Cosenza. Ma quando Cosenza, ormai distrutta, fu assalita e incendiata, quando la sua provincia fu tutta devastata, allora tutte le popolazioni furono costrette a fuggire sulle pendici della Sila formando i cosiddetti \"casali\". La gente di Arintha si stabil\u00ec nell'attuale territorio di Castiglione Cosentino e impose il nome di Arente a un torrente che sorgeva in quei pressi. Ancora oggi il torrente porta questo nome e serve ad alimentare la rete idrica del comune di Rose.\nRende nel periodo normanno, svevo, angioino e aragonese.\nDopo tanti anni le poche genti di Arintha rientrarono nelle proprie terre dalle montagne della Sila. Questa scelta fu dettata dal desiderio dei rendesi di ritornare nella terra dei propri avi ma soprattutto, fu la sicurezza nella potenza e nel favore dei Normanni che li convinse a ritornare tranquilli per dare inizio ad una vita pi\u00f9 serena dentro le mura di pi\u00f9 solide fortificazioni. I rendesi fondarono nuovamente il nucleo cittadino di Arintha su un colle solitario posto tra il fiume Surdo e l'Emoli. La Signoria di tale nuova citt\u00e0 di nome Rende venne assunta dal capostipite dell'omonima Famiglia Rende, poi passata in Bisignano con il vescovo Guglielmo Rende (1295-1315) ed ivi ascritta al Sedile di Nobilt\u00e0.\nA partire dal 1045, Rende pass\u00f2 sotto il diretto controllo dei Normanni, in particolare di Roberto il Guiscardo, che impose alla Citt\u00e0 il pagamento di tributi e la presenza di un \"Signore\", il vescovo-conte di Cosenza. Ma nel 1091 tutto il circondario del cosentino si ribell\u00f2 per le tasse troppo elevate. Ruggero Borsa, figlio di Roberto il Guiscardo ed erede designato, subentrato al padre nella gestione del territorio, chiese l'intervento di Ruggero I, suo zio, e di Boemondo, suo fratellastro maggiore, che repressero la ribellione con la forza.\nBoemondo ottenne per il suo intervento il controllo della contea di Cosenza.\nBoemondo d\u2019Altavilla decise di realizzare un Castello sull'attuale solitario colle, tra i torrenti Surdo ed Emoli, da cui si domina buona parte della valle del Crati. La realizzazione dell'imponente struttura fu portata a termine nel 1095 con l'aiuto di \"Mirandi Artifices\". \u00c8 in questo periodo che per la prima volta compare in documenti ufficiali la denominazione \"Renne\" che significa \"Regno\" in francese antico.\nRende ed il suo castello diventano la base di Boemondo, prima che questi parta per la Crociata nel 1096. Nella sua impresa fu seguito da un cavaliere rendese, Pietro Migliarese, che condusse con s\u00e9 quattro militi ed otto inservienti, ed al cui seguito si unirono anche i \"Mirandi Artifices\" gi\u00e0 impegnati nella costruzione del castello. Boemondo ritorn\u00f2 a Rende nel 1106 e ancora nel 1111, poco prima di morire. Il terremoto del 1184 provoc\u00f2 gravi danni, danneggiando il castello e alcune chiese, e Rende conobbe un periodo di recessione.\nDal 1189 si assistette nel Regno di Sicilia ad una lotta per la successione a Guglielmo II il buono, ma solo nel 1194 fu posta la parola fine con la discesa nel regno di Sicilia di Enrico VI, marito di Costanza d'Altavilla ed erede designata dallo stesso Guglielmo. Passando in queste terre Enrico VI pretese il pagamento di ingenti tributi che la gente di Rende non avrebbe mai potuto onorare. In difesa di questi intervenne il Beato Gioacchino da Fiore, confessore di Costanza. Infatti egli conosceva bene i Rendesi, avendo passato quasi un anno tra le montagne di Rende prima di diventare Abate di Corazzo. Dopo la morte di Enrico VI avvenuta poco dopo, Rende visse un periodo florido, grazie anche alla protezione di Costanza.\nNel periodo svevo, Federico II conferm\u00f2 l'appartenenza delle terre di Rende all'arcivescovo di Cosenza. Nel 1222 Federico II si rec\u00f2 a Cosenza per l'inaugurazione del Duomo e i cittadini di Rende erano presenti con il loro gonfalone che raffigurava le tre torri del castello su uno sfondo bianco e rosso, i colori del blasone di Boemondo. Dopo la morte di Federico, si assistette alla disputa sulla sua successione, conclusasi nel 1266 con la battaglia di Benevento che vide la vittoria di Carlo d\u2019Angi\u00f2 contro Manfredi; nell'atrio del castello \u00e8 tuttora visibile un'incisione dell'epoca che ricorda la presenza di mille Rendesi schierati contro Manfredi.\nNel periodo angioino, Rende venne affidata al Vescovo-Conte di Cosenza, di cui segu\u00ec le sorti. Dopo alterne vicende, si ritrova dal 1319 la presenza della famiglia Migliarese da Rende al servizio della Casa d'Angi\u00f2. Giovanni Migliarese venne nominato cavaliere di compagnia del Re Roberto d\u2019Angi\u00f2 e Godefrido Migliarese venne investito del feudo di Malvito.\nNel 1422, durante la guerra tra angioini ed aragonesi Francesco Sforza, il futuro duca di Milano, che comandava l'esercito angioino in Calabria, trov\u00f2 rifugio nelle mura di Rende dove sub\u00ec un assedio da parte delle truppe aragonesi che gli contendevano il controllo della Calabria settentrionale. Alcuni anni dopo, nel 1437, Rende, come tutta la Calabria, pass\u00f2 sotto il dominio aragonese e fu data in feudo alla Famiglia Adorno di Genova nel 1445. Nel marzo del 1460 il re Ferrante d'Aragona invest\u00ec della contea di Rende (con Domanico, Mendicino, Carolei e San Fili) il nobile calabrese di origine normanna Luca Sanseverino, duca di San Marco Argentano, il quale di l\u00ec a poco diverr\u00e0 anche Principe di Bisignano. Luca mantenne la contea per pochi anni e nel 1466, dopo la morte di Margherita di Poitiers, gi\u00e0 marchesa di Crotone, sua suocera, che dimorava nel castello di Rende per averne ricevuto nel 1459 la concessione in castellania da Ferrante I d'Aragona, la contea ritorn\u00f2 agli Adorno dogi di Genova. Nel 1494 Rende chiese ad Alfonso II d'Aragona la conferma dei suoi privilegi e concessione di nuovi, in considerazione dell'aiuto prestato in occasione dei non lontani eventi bellici (la guerra di Otranto nel 1481?). Con l'avvento di Carlo V d'Asburgo avvenne una nuova ribellione di Alfonso Sanseverino, duca di Somma, che si era impadronito di Rende nel 1528, dopo la morte dell'ultimo conte Antoniotto Adorno doge di Genova. A seguito della disfatta e della morte di Odet de Foix visconte di Lautrec e luogotenente del Re di Francia, avvenuta nell'agosto 1528, la contea di Rende venne innalzata a marchesato e concessa nel 1532 a don Fernando de Alarcon, marchese della Valle Siciliana e governatore di Cosenza. La sua unica figlia spos\u00f2 don Pedro Gonzales de Mendoza signore di Fiumefreddo e Longobardi, ed i discendenti assunsero il cognome de Alarcon y Mendoza per succedere nel fidecommesso dei feudi istituito dal primo marchese don Fernando de Alarcon. Nel 1535 don Pedro de Alarcon y Mendoza guid\u00f2 i rendesi, imbarcatisi a Napoli con il re Carlo V, nella battaglia di Tunisi contro i Mori.\nNel frattempo i Sanseverino non avevano affatto rinunciato al controllo della contea di Rende, perch\u00e9 nel 1543 diedero in moglie a Ferdinando de Alarcon y Mendoza - figlio di don Pedro Gonzales de Mendoza - la primogenita di Pietro Antonio Sanseverino principe di Bisignano, Eleonora (Dianora). Una delle clausole matrimoniali prevedeva che Eleonora Sanseverino divenisse la titolare dell'amministrazione del marchesato di Rende. \nDurante questo periodo i rendesi furono al fianco dell'imperatore Filippo II e con Ferdinando de Alarcon nel 1565, sotto il comando di Gian Domenico Migliarese, nella battaglia di Malta contro i Turchi; e poi nel 1571 nella battaglia di Lepanto guidati da Diego de Guiera e da un componente della famiglia Adorno, antichi conti di Rende.\nIl dominio su Rende degli Alarcon y Mendoza dur\u00f2 fino al 1806, anno in cui il governo napoleonico decise l'abolizione della feudalit\u00e0.\nRende nel decennio francese e nel primo periodo risorgimentale.\nNel 1794 anche a Rende presero corpo le idee della Rivoluzione francese. I soprusi, le tasse e le ingiustizie aumentarono l'odio verso il dominio borbonico. Portavoce di questo malumore fu Domenico Vanni che ricevette Gioacchino Murat, Maresciallo dell'Impero con Napoleone, quando questi pass\u00f2 da Cosenza.\nNel 1817 il Castello venne venduto alla famiglia Magdalone, proprietaria anche di numerosi terreni del Marchesato.\nDurante il risorgimento, anche i Rendesi si stancarono di Francesi e borbonici e molti di loro diventarono carbonari partecipando ai Moti del 1820-21 e del 1831.\nLa proclamazione del Regno d'Italia.\nNel 1860 l'entusiasmo per lo sbarco dei Mille a Marsala contagi\u00f2 anche i Rendesi che diedero vita al \"Comitato centrale della Calabria citeriore\" per dare appoggio logistico e militare, nonch\u00e9 rifornimenti, a Garibaldi che con le sue truppe si accamp\u00f2 in localit\u00e0 Marchesino.\nIl 24 agosto del 1860 Rende insorse contro i Borboni e acclam\u00f2 Vittorio Emanuele II, re d'Italia, pur rimanendo provvisoriamente in carica la stessa autorit\u00e0 comunale.\nSimboli.\nStemma del comune.\nLo stemma civico raffigura tre delle cinque torri di cui era un tempo munito il Castello medievale. Il complesso fortificato, oltre alle quattro torri angolari, era fornito anche di un'altra torre merlata detta cassero o mastro svettante nella parte pi\u00f9 alta e dominante dell'edificio. Nel corso dei terremoti, che funestarono pi\u00f9 di una volta la cittadina rendese, una delle torri angolari, quella di nord-ovest, si rovin\u00f2 e non fu pi\u00f9 riedificata.\nSociet\u00e0.\nEtnie e minoranze straniere.\nAl 31 dicembre 2014 risiedono a Rende cittadini stranieri. Le principali nazionalit\u00e0 sono le seguenti:\nCultura.\nIstruzione.\nUniversit\u00e0.\nOggi uno dei principali centri culturali di Rende e dell'area urbana cosentina \u00e8 rappresentato dall'Universit\u00e0 della Calabria, la maggiore delle universit\u00e0 calabresi e una delle migliori tra le universit\u00e0 italiane di medie dimensioni che vanta attualmente il pi\u00f9 grande campus universitario in Italia, adiacente alla struttura universitaria. Essa conta studenti, provenienti prevalentemente dalla Calabria e da altre regioni meridionali e in percentuale minore anche dall'estero. L'universit\u00e0 ha 6 facolt\u00e0: Economia, Farmacia, Ingegneria, Lettere e Filosofia, Scienze Matematiche Fisiche e Naturali e Scienze Politiche. \u00c8 collegata al centro della citt\u00e0 tramite la SS 107 (Paola \u2194 Cosenza \u2194 Crotone) attraverso lo svincolo \"Arcavacata - Universit\u00e0\" e l'A2 - Autostrada del Mediterraneo tramite l'uscita \"Rende - Cosenza Nord\" in attesa della metropolitana leggera di superficie.\nMusei.\nNel palazzo Vitari trovano spazio Il Centro per l'arte e la cultura intitolato ad Achille Capizzano, sede di mostre e convegni sull'arte locale ed internazionale, ed il MAON Museo d'arte dell'Otto e Novecento.\nIl Museo del Folklore, nel palazzo Zagarese, \u00e8 dedicato essenzialmente al territorio della Calabria Citeriore che corrisponde all'incirca alla provincia di Cosenza. La collezione di circa tremila oggetti illustra la cultura propria di questi territori. Il percorso del museo, che ha sede nel centro storico, si sviluppa su nove sale\nIl Museo del Presente sorge nella zona moderna della citt\u00e0; otto sale espositive si sviluppano su una superficie di Il museo ospita mostre d'arte moderna e contemporanea, mostre fotografiche, cineforum, spettacoli, convegni e presentazioni di libri. Le sale sono su due piani.\nGeografia antropica.\nUrbanistica.\nNei primi anni sessanta lo sviluppo economico influenz\u00f2 anche il sud. Da paesino prettamente rurale, Rende si trasform\u00f2 in una nuova realt\u00e0 e nuovi insediamenti urbani nacquero nella zona valliva. Fu possibile controllare questo sviluppo grazie all'adozione di un piano regolatore nel 1962 che imped\u00ec un uso indiscriminato del territorio e nel contempo permise la realizzazione di numerose aree verdi.\nLa nascita dell'Universit\u00e0 della Calabria a Rende rappresent\u00f2 un ulteriore punto di forza e di sviluppo del territorio. Dapprima composto da una struttura polifunzionale concentrica, con l'ultimazione del progetto Gregotti, si realizz\u00f2 un lungo pontile con ai lati strutture di cemento armato (detti anche \"Cubi\") che si allacciano alla struttura cambiando in altezza a seconda dei mutamenti della superficie, in questi edifici si trovano i dipartimenti dell'Universit\u00e0.\nNegli anni ottanta e novanta, le amministrazioni comunali , in primis quella di Sandro Principe, cambiarono il volto della zona a valle con la realizzazione di piazze, parchi, musei e chiese, trasformandola di fatto in una citt\u00e0 moderna.\nLa nuova variante adottata dal comune nel 2003, nacque con la necessit\u00e0 di orientare lo sviluppo complessivo della citt\u00e0 verso obiettivi di qualit\u00e0, ristabilendo un equilibrio ecologico fra le aree edificate all'interno della citt\u00e0: furono realizzati il ring con la nuova cattedrale di San Carlo Borromeo, il Museo del Presente con il Belvedere delle arti e delle scienze, le scale mobili per raggiungere il Centro storico, il nuovo istituto tecnico commerciale, il complesso parrocchiale di Linze. Furono inoltre recuperati i pi\u00f9 importanti corsi d'acqua con la creazione di parchi fluviali al centro della citt\u00e0 e restaurate quasi tutte le chiese di rilevanza storica, riqualificando interi quartieri come Quattromiglia, Commenda e Roges.\nEconomia.\nAgricoltura.\nPrima dell'attuale esplosione edilizia era un comune a prevalente economia agricola: si produceva tantissimo grano, olive, fichi, castagne, frutta, ortaggi e gelsi per l'industria della seta. Nella contrada Cutura si producevano angurie e meloni, un particolare formaggio pecorino prodotto dai pastori di Arcavacata, la coltivazione e lavorazione del tabacco da parte del barone Giorgelli, torinese trapiantato a Rende nei primi anni del 1900. Rende era sede di una enorme fiera agricola, durante l'ultima decade d'agosto, nella frazione Santo Stefano (allora di propriet\u00e0 della famiglia Magdalone); si commerciavano animali a migliaia, tra cui mucche, buoi, cavalli, asini, muli e suini.\nIndustria.\nNel suo territorio erano sparse diverse piccole industrie (come \"La Liquirizia Zagarese\"), 8 fabbriche di laterizi, alcune cartiere (come la \"Rossi Lasagni\"), industrie del legno e di piastrelle per pavimenti, i famosi \"Pignatari\", i vasai ed altre. Sempre pi\u00f9 importante sta diventando il Parco Industriale di Rende che raggruppa numerose aziende operanti in vari settori ed ubicate nella zona industriale.\nServizi.\nRende ospita l'Universit\u00e0 della Calabria, ad Arcavacata, che con i suoi circa 27000 iscritti figura fra le pi\u00f9 grandi del meridione. Il principale Ateneo calabrese, oltre a causare l'incremento della popolazione domiciliata nel territorio, costituisce una fonte di vitalit\u00e0 per il commercio, l'edilizia, e il settore terziario in tutta l'area urbana cosentina. Inoltre, l'apporto in termini di attivit\u00e0 culturali dei generi pi\u00f9 vari (conferenze, concerti, cinema, attivit\u00e0 letterarie, mostre scientifiche e cos\u00ec via) ha elevato notevolmente la qualit\u00e0 e il tenore della vita del comune calabrese.\nA Rende si trova la sede centrale della Banca di Credito Cooperativo Mediocrati, situata sul Viale dedicato a Francesco e Carolina Principe.\nInfrastrutture e trasporti.\nStrade.\nIl comune \u00e8 interessato dalla strada statale 107 Silana Crotonese e servito dall'autostrada A2 attraverso lo svincolo di Rende-Cosenza Nord.\nFerrovie.\nA nord della citt\u00e0 \u00e8 situata la stazione di Castiglione Cosentino situata al km 21+551 della linea ferroviaria Paola-Cosenza e al km 59+545 della linea ferroviaria Cosenza-Sibari\nFino al 1987 il comune aveva una propria stazione ferroviaria posta sul vecchio tracciato della Paola-Cosenza.\nMobilit\u00e0 urbana.\nI trasporti urbani vengono svolti dalla societ\u00e0 Consorzio Autolinee Cosenza s.r.l., i trasporti interurbani sono garantiti dalle Autolinee Romano e da autocorse svolte dalle Ferrovie della Calabria."}
{"id": "2397222", "revid": "110157", "url": "https://it.wikipedia.org/wiki?curid=2397222", "title": "Il finto turco", "text": "Il finto turco \u00e8 una commedia per musica in tre atti del compositore Niccol\u00f2 Piccinni basato sull'omonimo libretto di Antonio Palomba. Il testo venne originalmente scritto per essere musicato da Gioacchino Cocchi nel 1749.\nL'opera fu rappresentata per la prima volta al Teatro dei Fiorentini di Napoli nel 1762.\nRappresentazione in tempi moderni.\n\"Il finto turco\" piccinniano \u00e8 stato eseguito per la prima volta in tempi moderni il 7 giugno 2009 in forma di concerto al Teatro Olimpico di Vicenza nell'ambito della XVII edizione del festival \"Settimane Musicali al Teatro Olimpico\". L'orchestra con strumenti d'epoca L'Arte dell'Arco \u00e8 stata diretta da Federico Guglielmo. Il cast era composto da Krystian Adam (Fabrizio), Arianna Donadelli (Claudio), Silvia Vajente (Florinda), Marina Bartoli (Lucio), Matteo Ferrara (Bennardone), Gianpiero Ruggeri (Giancola) e Gabriella Colecchia (Carmosina). In questa occasione l'opera fu registrata e trasmessa in diretta da Radio 3."}
{"id": "2397223", "revid": "1494169", "url": "https://it.wikipedia.org/wiki?curid=2397223", "title": "Affirmation", "text": ""}
{"id": "2397228", "revid": "834", "url": "https://it.wikipedia.org/wiki?curid=2397228", "title": "Truly, Madly, Completely", "text": ""}
{"id": "2397236", "revid": "180639", "url": "https://it.wikipedia.org/wiki?curid=2397236", "title": "TVCi", "text": ""}
{"id": "2397238", "revid": "110157", "url": "https://it.wikipedia.org/wiki?curid=2397238", "title": "Gruppo risolubile", "text": "In algebra, un gruppo risolubile \u00e8 un gruppo formula_1 che possiede una serie normale abeliana, ovvero tale che esiste una catena di sottogruppi\n(dove formula_3 \u00e8 l'elemento neutro del gruppo) in cui ogni formula_4 \u00e8 normale in formula_5 e il quoziente formula_6 \u00e8 abeliano. Se formula_1 \u00e8 un gruppo finito \u00e8 equivalente richiedere che questi quozienti siano non solo abeliani, ma ciclici.\nI gruppi risolubili prendono il nome dalla teoria di Galois: infatti un polinomio \u00e8 risolubile per radicali su un campo formula_8 di caratteristica zero se e solo se il suo gruppo di Galois su formula_8 \u00e8 risolubile.\nEsempi.\nOgni gruppo abeliano \u00e8 banalmente risolubile attraverso la serie formula_10. Altri esempi di gruppi di cui \u00e8 facile dimostrare la risolubilit\u00e0 sono i gruppi diedrali formula_11 e i p-gruppi, cio\u00e8 i gruppi con formula_12 elementi (con formula_13 numero primo); anche i gruppi nilpotenti sono risolubili.\nWilliam Burnside dimostr\u00f2 nel 1904 che sono risolubili tutti i gruppi di ordine formula_14, con formula_13 e formula_16 primi dispari; la sua congettura che questo valesse anche per tutti i gruppi di ordine dispari fu dimostrata nel 1963 da Walter Feit e John Griggs Thompson; questo risultato, noto come teorema di Feit-Thompson, fu un importante passo verso la classificazione dei gruppi semplici finiti.\nIl pi\u00f9 piccolo gruppo non risolubile \u00e8 il gruppo alterno formula_17, con 60 elementi. Ogni gruppo semplice non abeliano, non possedendo sottogruppi normali, non \u00e8 risolubile; altri esempi importanti di gruppi non risolubili sono i gruppi simmetrici formula_18, per formula_19 maggiore o uguale a formula_20; questi sono importanti nel contesto della teoria di Galois, in quanto il polinomio generale di grado formula_19 ha come gruppo di Galois proprio formula_18, e quindi non \u00e8 risolubile per radicali.\nPropriet\u00e0.\nIn virt\u00f9 dei teoremi di isomorfismo, sia i sottogruppi che i quozienti di un gruppo risolubile sono risolubili; nessuno di questi due criteri pu\u00f2 essere tuttavia invertito, in quanto ogni gruppo contiene sottogruppi abeliani (quindi risolubili) e ogni gruppo ha come quoziente formula_23, cio\u00e8 il gruppo col solo elemento neutro, che \u00e8 ovviamente risolubile. Combinare queste due propriet\u00e0 d\u00e0 tuttavia un criterio sufficiente: se formula_24 \u00e8 un sottogruppo (normale) di formula_1 e sia formula_24 che formula_27 sono risolubili allora anche il gruppo formula_1 \u00e8 risolubile. Attraverso questa propriet\u00e0 si dimostra che il prodotto diretto di un numero finito di gruppi risolubili \u00e8 ancora risolubile.\nUna caratterizzazione dei gruppi risolubili pu\u00f2 essere data anche attraverso la sua serie derivata: detto formula_29 il sottogruppo derivato di formula_1, cio\u00e8 il sottogruppo generato dai commutatori di formula_1 (gli elementi nella forma formula_32 al variare di formula_33 e formula_34 in formula_1), un gruppo \u00e8 risolubile se e solo se la successione\nin cui ogni sottogruppo \u00e8 il derivato del precedente, raggiunge il sottogruppo banale formula_37.\nPer i gruppi finiti, la risolubilit\u00e0 equivale all'esistenza di una serie di composizione i cui fattori siano tutti gruppi semplici abeliani; questo non vale per i gruppi infiniti, perch\u00e9, ad esempio, sebbene formula_38 degli interi sia risolubile (perch\u00e9 abeliano) ha ogni sottogruppo non banale isomorfo a s\u00e9 stesso, e quindi non possiede una serie di composizione."}
{"id": "2397240", "revid": "287204", "url": "https://it.wikipedia.org/wiki?curid=2397240", "title": "Universal Volley Modena", "text": "L'Universal Volley Modena \u00e8 stata una societ\u00e0 pallavolistica femminile di Modena; fondata a Carpi, dal 2010, anno della prima promozione in Serie A1, ha trasferito la sua sede nel capoluogo.\nStoria della societ\u00e0.\nSorta nel 1970 all'interno dell'associazione parrocchiale \"Gruppo Sportivo Universal\", a sua volta fondata negli anni cinquanta, nel 1978, dopo aver acquisito il titolo sportivo della societ\u00e0 \"Invicta\" di Modena in Serie B, conquist\u00f2 la promozione in A2, sponsorizzata dall'industria meccanica Goldoni. Nel 1983-84, dopo un buon quinto posto in seconda serie, rinunci\u00f2 all'iscrizione al campionato successivo per motivi economici.\nPer il successivo ventennio la squadra milit\u00f2 prevalentemente in Serie C; nel 1994 si stacc\u00f2 dal G.S. Universal, assumendo la denominazione \"Universal Goldoni\", poi modificata ancora nel 2002 (\"Universal Possidiese\") e nel 2005 in \"Universal Volley Femminile Carpi\". A partire dal 2005 ha vissuto una rapida ascesa che, al termine del campionato 2008-09, l'ha riportata in Serie A2 a venticinque anni dall'ultima partecipazione a quel campionato; vinti i \"play-off\" promozione contro il , la squadra ottenne nella stagione 2009-10 anche la promozione in A1.\nLa squadra ha trasferito nel 2010 la sua sede a Modena, dove aveva gi\u00e0 disputato le ultime gare del campionato precedente, assumendo la denominazione di \"Universal Volley Modena\".\nFino alla stagione 2011-12 \u00e8 stata patrocinata dall'azienda tessile Liu\u00b7Jo, gi\u00e0 sponsor dell'\u012arakl\u012bs Salonicco.\nPochi giorni prima dell'inizio della stagione 2012-13 stringe un accordo con la compagnia di assicurazioni Assicuratrice Milanese per il title sponsor, fino a quel momento mancante dopo la fine del sodalizio con Liu\u00b7Jo. Il 22 gennaio 2013 \u00e8 stato annunciato il ritiro della squadra dal campionato italiano e la cessazione dell'attivit\u00e0 sportiva per mancanza di fondi."}
{"id": "2397242", "revid": "15756", "url": "https://it.wikipedia.org/wiki?curid=2397242", "title": "Fermo", "text": "Fermo (\"Firmum Picenum\" in latino, \"\u03a6\u03af\u03c1\u03bc\u03bf\u03bd \u03a0\u03b9\u03ba\u03b7\u03bd\u03cc\u03bd\" in greco) \u00e8 un comune italiano di abitanti, capoluogo della provincia omonima nelle Marche. Sede arcivescovile, dista circa dal mare Adriatico.\nGeografia fisica.\nFermo sorge sulla vetta e lungo le pendici del Colle S\u00e0bulo (), cos\u00ec denominato probabilmente perch\u00e9 di formazione prevalentemente arenacea (in latino \"s\u00e0bulum\" = sabbia).\nIl Colle S\u00e0bulo \u00e8 dominato dalla mole della Cattedrale dedicata a Santa Maria Assunta; dista da Porto San Giorgio e da Macerata. \u00c8 praticamente equidistante da Ascoli Piceno () e da Ancona ().\nAltre distanze: da Pescara , da Perugia , da Roma , da Bologna , da Firenze , da Napoli e da Milano .\nLa citt\u00e0 si presenta divisa in due parti: la parte storica, cresciuta attorno e sulla sommit\u00e0 del colle Sabulo, rimasta quasi intatta nei secoli con il suo splendido aspetto medioevale, e una parte nuova.\nTerritorio.\nIl territorio di Fermo \u00e8 delimitato a sud dal fosso San Biagio e dal crinale che attraversa la localit\u00e0 Madonna Bruna, ed a nord dal fiume Tenna, con diverse aree oltre il fiume (es. Campiglione, Villa San Claudio).\nFermo ha di litorale a sud di Porto San Giorgio (localit\u00e0 Marina Palmense) e di litorale a nord (localit\u00e0 Lido di Fermo, Casabianca e Lido San Tommaso).\nAlcune aree comunali sono exclave: Boara (, confinante a nord con Montegiorgio, a sud con Belmonte Piceno e Grottazzolina, e ad est con Magliano di Tenna) e Gabbiano (, confinante a nord con Mogliano e Francavilla d'Ete, a sud con Massa Fermana e ad est con Montegiorgio; sul lato di Mogliano, questa isola geografica confina con la provincia di Macerata).\nIl territorio \u00e8 punteggiato di abitazioni, secondo l'uso dell'economia agraria mezzadrile, che prevedeva la presenza di una famiglia colonica su ogni appezzamento di terreno anche se formato da pochi ettari.\nClima.\nLa posizione ne caratterizza la tipologia di clima temperato caldo mediterraneo.\nOrigini del nome.\nIl suo nome sembra derivare dall'aggettivo latino \"firmus\", con il senso di \u201cfedele\u201d oppure \u201cdai certi confini\u201d. Altre ipotesi indicano una provenienza dal sabino \"Perwom\" ovvero dall'etrusco \"Permu\", con il significato di \u201cstorto\u201d, da porre in relazione con la pianta iniziale della citt\u00e0.\nStoria.\nScavi archeologici condotti a Fermo, in due distinte aree (contrada Mossa e contrada Misericordia), hanno restituito materiale funerario risalente sino ai secoli IX-VIII a.C., appartenente alla tipologia proto-etrusca, tanto che gli studiosi hanno definito l'area di Fermo un'isola culturale villanoviana. Colonia romana nel 264 a.C., Fermo partecipa a varie campagne di guerra, e i suoi abitanti ottengono la cittadinanza romana nel 90 a.C.\nAnnessa al regno longobardo, e poi al regno dei Franchi. Divenne il centro e il capoluogo della Marca fermana, un'ampia area che si estendeva dal Musone a oltre Vasto (Chieti) e dagli Appennini al mare.\nLibero comune alla fine del XII secolo, conobbe successivamente l'avvicendamento di diverse signorie. Nel periodo napoleonico, fu capoluogo del Dipartimento del Tronto (uno dei tre dipartimenti in cui erano divise le Marche) e in cui erano comprese anche Ascoli e inizialmente anche Camerino. Gli altri dipartimenti erano quelli del Metauro con capoluogo Ancona e del Musone con capoluogo Macerata.\nNel 2004 \u00e8 stata istituita la Provincia di Fermo, con legge parlamentare 147/2004, provincia gi\u00e0 esistente fino al 1860 quando fu soppressa con un decreto-legge del Governo Cavour (Ministro degli interni Minghetti), decreto mai convertito in legge, e unita a quella vicina di Ascoli Piceno, bench\u00e9 all'epoca fosse pi\u00f9 piccola sia per estensione territoriale, sia per abitanti ed estimo rispetto a quella di Fermo.\nIl territorio circostante, corrispondente pi\u00f9 o meno alla Provincia di Fermo, \u00e8 chiamato \"Il Fermano\", mentre fino alla met\u00e0 del Novecento esso era chiamato correntemente \"La Fermana\", probabilmente derivando dall'antica denominazione della Marca Fermana.\nSimboli.\nLo stemma di Fermo \u00e8 uno scudo, diviso in quattro parti: due di esse contengono un'aquila, due una croce.\nIl motto della citt\u00e0 \u00e8 \"Firmum firmae fidei romanorum colonia\" (tradotto dal latino, significa \"Fermo, colonia romana di ferma fede\"). \"Romanorum Colonia\" (\"Colonia dei Romani\" in latino); \u00e8 un onore guadagnato dalla citt\u00e0 grazie alla fedelt\u00e0 assicurata ai Romani nella prima e nella seconda guerra punica. Dal 1336, la citt\u00e0 di Fermo era talmente potente che correva il detto: \"Quando Fermo vuol fermare, tutta la Marca fa tremare.\"\nRicorrenze.\nLa ricorrenza di maggior rilievo di Fermo \u00e8 la festivit\u00e0 di Maria Assunta, celebrata il 15 agosto. In tale periodo si svolge il Palio.\nIl Palio dell'Assunta.\nA partire dal 1982 si corre, ogni 15 agosto, la \"Cavalcata dell'Assunta\" in edizione moderna.\nMonumenti e luoghi d'interesse.\nFontane storiche.\nDiverse sono le fontane storiche presenti a Fermo:\nParchi.\nUn'area verde \u00e8 collocata presso il Girfalco o Girone, nel punto pi\u00f9 alto del colle Sabulo, ove sono presenti il Duomo, la Villa Vinci (dal XVI secolo al 1820 convento dei Cappuccini) e il Parco della Rimembranza (dedicato ai caduti della Grande guerra), con diversi punti panoramici. Un altro parco pubblico si trova all'interno di Villa Vitali, struttura di propriet\u00e0 comunale in viale Trento. Di pi\u00f9 recente istituzione un'ampia area attrezzata, denominata Parco della Mentuccia.\nArchitettura civile.\nCisterne romane.\nLe cisterne romane sono un'opera edilizia ipogea di et\u00e0 augustea, della superficie di circa metri quadrati divise in 30 camere poste su 3 file parallele, realizzate allo scopo di accumulare acqua. Lo stato di conservazione \u00e8 ottimo e sono visitabili.\nPiazza del Popolo.\nLa piazza del Popolo, racchiusa tra due ampie file di logge, \u00e8 il salotto della citt\u00e0. Sulla piazza si affaccia il Palazzo dei Priori, sede di rappresentanza del Comune e della pinacoteca comunale. Al suo interno si trova la Sala del mappamondo.\nTeatro dell'Aquila.\nIl Teatro dell'Aquila, con una capienza di circa posti, 124 palchi in cinque ordini e circa 350 metri quadrati di palcoscenico, si colloca tra i pi\u00f9 imponenti teatri del Settecento delle Marche e dell'Italia centrale.\nArchitetture militari.\nIl centro storico di Fermo \u00e8 delimitato da una cinta muraria quattrocentesca, di epoca sforzesca, in parte ancora visibile, munita di torri rompitratta e porte di accesso; le porte della cinta storica dedicate a Sant'Antonio, Santa Caterina e San Giuliano sono ancora presenti, mentre gli ingressi alla citt\u00e0 corrispondenti a Porta San Francesco (detta anche \"Porta marina\") e Porta San Marco sono state eliminate nell'Ottocento a seguito dell'intervento urbanistico di Giovanni Battista Carducci che ha realizzato la nuova Porta San Francesco a pochi metri di distanza dalla vecchia e Porta Santa Lucia.\nIl castello di Fermo, invece, \u00e8 stato abbattuto alla fine del Quattrocento dalla furia popolare che lo vedeva strumento di potere degli Sforza, poi cacciati dalla citt\u00e0. Il castello sorgeva sulla cima del Colla Sabulo, ove c'\u00e8 la spianata del Girfalco, che ospita un parco pubblico accanto alla Cattedrale.\nIn quel castello sforzesco era nato il 24 gennaio 1444 il principe Galeazzo Maria Sforza, erede della famiglia Sforza, che divenne Duca di Milano dal 1466 al 1476, anno in cui fu assassinato in una congiura a Milano.\nStatue.\nLa statua pi\u00f9 significativa \u00e8 quella in onore di Sisto V, vescovo di Fermo, sulla loggia centrale del palazzo dei Priori, opera di Accursio Baldi. Altre statue sono dedicate ad Annibal Caro (nel cortile del Teatro dell'Aquila) e a Giacomo Leopardi (nella via omonima), entrambe donate dal benefattore conte Lorenzo Maggiori.\nPunti panoramici.\nDal Girfalco o Girone, il punto pi\u00f9 in alto della collina, si apre una ampia vista di 180\u00b0 verso il litorale, a nord verso Macerata e a sud verso Monterubbiano. In particolari condizioni di visibilit\u00e0 si possono scorgere i rilievi della Croazia. Altri straordinari panorami si godono da Torre di Palme, frazione di Fermo, a sud della citt\u00e0 e a picco sul mare.\nSottosuolo.\nNel sottosuolo di Fermo \u00e8 presente una vasta rete di cunicoli, pozzi e cisterne, alcuni dei quali di epoca romana e medioevale, con funzione di opera di protezione del suolo mediante drenaggio/captazione delle acque.\nSiti archeologici.\nNella periferia di Fermo sono state individuate e parzialmente scavate tre grandi necropoli: in contrada Mossa verso est, in contrada Misericordia e Solfonara verso ovest. L'epoca di riferimento pi\u00f9 significativa di queste necropoli \u00e8 quella proto-villanoviana (dal IX al VII secolo a.C.). Le aree sono state ricoperte, ed i reperti sono in gran parte esposti al Museo archeologico nazionale di Ancona ed in parte nella sezione archeologica \"Dai Villanoviani ai Piceni\", in deposito presso il Palazzo dei Priori.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti erano . Le maggiori nazionalit\u00e0 erano le seguenti:\nDialetto.\nIl dialetto fermano appartiene nettamente all'area centrale delle Marche, comprendente la fascia trasversale dai monti al mare Camerino-Macerata-Fermo, ed \u00e8 individuato sotto la denominazione di dialetto maceratese-fermano-camerte con un'area di riferimento di circa persone.\nReligione.\nFermo, insieme a Pesaro e Ancona, \u00e8 una delle tre sedi metropolitane della Chiesa cattolica nelle Marche (45 in tutta Italia). Dal 1585 al 1907, sia pure con qualche eccezione (ad es. Giannotto Gualterio nel Seicento e Alessandro Borgia nel Settecento), l'arcivescovo di Fermo era nel contempo cardinale.\nL'Istituto Teologico Marchigiano, aggregato alla Facolt\u00e0 di Teologia della Pontificia Universit\u00e0 Lateranense, ha sede centrale ad Ancona e sede distaccata a Fermo; conferisce:\nA Fermo vengono pubblicati:\nFermo, inoltre, ha un suo seminario.\nMusica.\nPueri Cantores della Cattedrale di Fermo.\nBababoom Festival a Marina Palmense - Fermo\nIstituzioni, enti e associazioni.\nSede provinciale C.O.N.I (Comitato Olimpico Nazionale Italiano)\nSede della Sezione diagnostica dell'Istituto zooprofilattico sperimentale dell'Umbria e delle Marche\nAssociazione Culturale Bababoom\nStrutture ospedaliere e di assistenza.\nSono presenti le seguenti strutture:\nDall'unit\u00e0 d'Italia al 1978, Fermo ospit\u00f2 l'ospedale psichiatrico provinciale. Fino agli anni settanta a Fermo hanno avuto sede un orfanotrofio e un brefotrofio (intitolati a Matteo Mattei), originati da opere pie, e che negli ultimi anni sono stati gestiti dalle amministrazioni provinciali di Ascoli e Macerata assieme.\nCultura.\nIstruzione.\nLa citt\u00e0 di Fermo \u00e8 stata sede di studi superiori, sin dall'istituzione dell'Universit\u00e0 ad opera di Lotario I (825) con il capitolare emanato nel palazzo Reale di Corteolona, frequentata da studenti provenienti da tutta l'Italia, in particolare dall'area centrale, ma anche dal vicino Abruzzo, nonch\u00e9 da nuclei di studenti dell'Illiria e dalla Germania. A Fermo furono presenti anche strutture per l'accoglienza degli studenti: il Collegio di Propaganda Fide (Collegio illirico, poi Chiesa dei Padri oratoriani, poi diventato Palazzo del tribunale); il Collegio della Sapienza Marziale (l'area del collegio \u00e8 occupata dal nuovo edificio della scuola elementare Sapienza); il Collegio Fontevecchia (ex convento dei domenicani).\nL'Universit\u00e0 nella storia.\nIl 25 maggio dell'anno 825 l'imperatore Lotario I promulga il capitolare di Corteolona che costitu\u00ec le scuole imperiali, oltre a Pavia capitale del Regno d'Italia, anche Fermo ebbe la scuola pubblica di diritto, di retorica e arti liberali, scegliendo la citt\u00e0 tra le sole nove in Italia destinate a diventare centro di studi ed ereditando la tradizione della scuola di diritto, fondata dall'imperatore romano Teodosio I; dalla sede di Fermo dipendevano tutti gli studenti del Ducato di Spoleto, ducato vastissimo che comprendeva Umbria, Marche, Lazio, Abruzzo spingendosi fino al ducato di Benevento..\nNel 1398 papa Bonifacio IX promuover\u00e0 la \"Schola\" a \"Studium Generale\", cio\u00e8 ad Universit\u00e0. Nel 1585 papa Sisto V ampli\u00f2 e potenzi\u00f2 l'Universit\u00e0 fermana; essa operer\u00e0 fino al 1826 quando, mancando alla citt\u00e0 le risorse sufficienti per mantenerla, venne chiusa con decreto della Congregazione degli Studi.\nEssa ebbe docenti illustri, ma soprattutto dottori fermani; il suo bacino d'utenza copriva un'ampia area circostante, e non mancarono scolari originari di localit\u00e0 ben distanti, come quelli austriaci di Graz.\nL'Universit\u00e0 si avvalse della concessione di Sisto V per poter nominare con subcollazione conti palatini e cavalieri della Militia Aurata.\nBiblioteche e archivi.\nBiblioteca civica Romolo Spezioli.\nIl patrimonio della biblioteca consta di:\nLa qualit\u00e0 e la quantit\u00e0 del patrimonio librario pongono questa struttura tra le prime venti biblioteche civiche italiane.\nBiblioteca del seminario arcivescovile.\nRicca di volumi.\nAltre biblioteche.\nA Fermo \u00e8 operante, inoltre, il BUC - Biblioteca Universit\u00e0 Conservatorio - Machinery, struttura polivalente per chi frequenta le istituzioni culturali della citt\u00e0, con indirizzo essenziale di emeroteca nonch\u00e9 punto di prelievo per la biblioteca Spezioli e di richiesta per il prestito interbibliotecario.\nArchivio di Stato.\nFermo \u00e8 sede di Archivio di Stato.\nArchivi diocesani.\nL'archivio storico dell'arcidiocesi conserva i documenti di gran parte delle parrocchie in cui era divisa la citt\u00e0. La direzione dell'archivio cura la pubblicazione semestrale della rivista specialistica \"Quaderni dell'Archivio Storico Arcivescovile di Fermo\".\nUniversit\u00e0.\nFermo \u00e8 stata sede fino al 2013 della Facolt\u00e0 di Beni culturali, facente parte dell'Universit\u00e0 degli Studi di Macerata (questo, come aveva riportato la stessa universit\u00e0, era un \"segno di riconoscimento per l'importanza storica della citt\u00e0, fra i comuni pi\u00f9 grandi e ricchi delle Marche, sede universitaria fino al 1800 e, dal 2009, capoluogo di provincia\").\nA Fermo hanno sede i seguenti corsi di laurea che compongono l'offerta formativa dell'Universit\u00e0 Politecnica delle Marche:\nFermo \u00e8 sede del Conservatorio statale di musica \"G. B. Pergolesi\", con 39 corsi di studio.\nMusei.\nOltre ai musei, a Fermo sono visitabili le seguenti strutture:\nPinacoteca civica.\nLa Pinacoteca civica, allestita presso il Palazzo dei Priori, conserva opere di Rubens, Giovanni Lanfranco e Jacobello del Fiore; all'interno della stessa struttura \u00e8 ospitata la sezione archeologica \"Dai Villanoviani ai Piceni\".\nGli interni del Palazzo dei Priori comprendono la Sala dei ritratti, la Sala consiliare decorata da Pio Panfili nel 1762, le sale di rappresentanza del Comune e Sala del mappamondo, la parte pi\u00f9 antica della biblioteca.\nMuseo diocesano.\nIl Museo diocesano, dal 2004 situato accanto al Duomo di Fermo, raccoglie testimonianze artistiche provenienti dell'arcidiocesi di Fermo. La prima sala contiene un messale del XIII secolo, il \"Messale de Firmonibus\" miniato nel 1436 da Giovanni di Ugolino da Milano. La sala dell'argenteria comprende un calice di arte gotica, un servizio pontificale appartenuto al cardinale Cesare Brancadoro, l'ostensorio del cardinale Filippo de Angelis e un tempietto in lapislazzuli. Protagonista delle sale dei paramenti \u00e8 la casula di San Tommaso Becket. Il museo contiene, inoltre, dipinti del Crivelli, del Pomarancio, di Francesco Hayez, di Luigi Fontana e di fra Martino Angeli.\nMedia.\nRadio TV.\nA Fermo \u00e8 operante ininterrottamente dal 2 luglio 1976 l'emittente radiofonica Radio Fermo Uno, di natura commerciale e di ispirazione cattolica con palinsesto generalista, gestita dalla Cooperativa sociale \"Romolo Murri\". Pochi giorni prima (maggio 1976) alcuni volontari fondando Radio Citt\u00e0 Campagna, emittente di natura informativa e di ispirazione politica (comunista), che ha cessato l'attivit\u00e0 l'8 giugno 1984 dopo essere arrivata ad avere un pool di oltre duecento collaboratori, aver contribuito ad organizzare a Fermo concerti di Guccini, Bertoli, Finardi e aver attivato a Fermo nel 1982 uno dei primi terminali dell'agenzia ADN Kronos. Nel 1983 nasce Radio Orizzonte, di natura commerciale e generalista, di ispirazione politica di centrosinistra; cessa le trasmissioni pochi anni dopo. Verso la met\u00e0 degli anni '80 gli agenti commerciali Stefano e Fabio Castori trasferiscono a Fermo Radio Onda, nata qualche anno prima nella vicina Monterubbiano, che cessa le trasmissioni alcuni anni pi\u00f9 tardi. I medesimi gestiscono la web radio Radio Italian Cup. Da citare anche l'esperienza artigianale di Radio Idea, gestita da alcuni ragazzi nel doposcuola per breve tempo nella met\u00e0 degli anni '80. Fermo TV \u00e8 un'emittente locale che trasmette quotidianamente news e manifestazioni sia della citt\u00e0 di Fermo sia del suo territorio provinciale. In precedenza hanno coperto il Fermano anche Tv Marche e TV Centro Marche.\nStampa.\nA Fermo ci sono redazioni locali con proprie edizioni per i quotidiani \"Il Resto del Carlino\" (aperta dal 1998) e \"Corriere Adriatico\" (aperta dal 1983). Pagina di cronaca locale nella edizione locale del quotidiano \"Il Messaggero\" di Roma che ha avuto in citt\u00e0 una redazione dal 1970 al 1981. Negli anni '70 fino ai primi anni '80 aveva in citt\u00e0 un piccolo ufficio di corrispondenza anche l'altro quotidiano romano \"Il Tempo\". Sono state aperte anche le redazioni della \"Gazzetta del Fermano\" (circuito delle Gazzette di Longarini) dal 1989 al 1993, del \"Corriere del Fermano\" (appartenente al \"Corriere dell'Umbria\", Editrice Finegil di Donati) dal 1998 al 2000 e de \"La Nuova Fermo\" (appartenente ad un circuito di giornali locali del Gruppo editoriale L'Espresso) per pochi mesi tra il 1998 e il 1999. A Fermo si pubblica il periodico mensile d'attualit\u00e0 locale \"Corriere News\", la pubblicazione annuale \"Guida per l'informazione sociale\" e vi \u00e8 la sede e la redazione della pubblicazione di informazione musicale \"Music Club\". L'8 Maggio 1892 esce il primo numero de \"La Voce delle Marche\", periodico di informazione e cultura della Diocesi di Fermo. La sua pubblicazione continua anche oggi in versione bisettimanale esclusivamente online.\nGeografia politica.\nNuclei abitati.\nCamera, Cantagallo, Casabianca, Cartiera di Tenna, Concerie, Contrada Boara, Ete Palazzina, Faleriense, Gabbiano, Girola, Madonnetta d'Ete, Marina Palmense, Moie, Molini Tenna, Montesecco, Montone, Parete, Pompeiana, Ponte Ete Vivo, Sacri Cuori, Salette, Salvano, San Biagio, San Girolamo, San Lorenzo, San Marco, San Michele, Lido San Tommaso, Villa San Claudio\nUrbanistica.\nIl capoluogo si sviluppa quasi interamente su un'area collinare, caratterizzata da un piccolo spazio superiore pianeggiante corrispondente all'arce romano. Il centro storico, cinto da mura quattrocentesche, \u00e8 rimasto identico a quello del Settecento, con alcuni non significativi rifacimenti di singoli strutture; unico intervento urbanistico degno di nota \u00e8 quello compiuto nella seconda met\u00e0 dell'Ottocento dall'architetto fermano Giovanni Battista Carducci, consistente nella realizzazione di un tratto di strada di facile accesso per la piazza: via Roma, con la tipica prospettiva sull'edificio ornamentale detto Torretta, e la cosiddetta Strada nuova, sono il risultato di complicate operazioni di esproprio e di incisivi interventi sul tessuto urbanistico dell'area orientale e meridionale della citt\u00e0.\nLa parte nuova della citt\u00e0 si \u00e8 sviluppata lungo le direttrici delle numerose colline che si dipartono dal centro, in alcuni grandi quartieri fuori dal centro (Viale Trento, Santa Caterina, Cappuccini, Tirassegno, Santa Petronilla) ed esterni (Campiglione), e ha conosciuto una forte crescita demografica, soprattutto nei suoi quartieri marittimi (Lido San Tommaso, in misura minore Marina Palmense), potenziati dalle amministrazioni di centrosinistra che si sono succedute negli anni novanta.\nSuddivisioni storiche.\nLe contrade storiche in cui \u00e8 diviso il capoluogo sono:\nA tali contrade sono da aggiungere le frazione storiche di:\nNella suddivisione dell'edizione moderna della Cavalcata dell'Assunta sono state inserite le contrade di Campiglione e Molini-Girola.\nEconomia.\nL'area intorno a Fermo \u00e8 attiva economicamente in due distretti industriali manifatturieri:\nAgricoltura.\nL'agricoltura \u00e8 stata la principale fonte di reddito sino agli anni sessanta del Novecento. Molto diffusa la produzione di salumi derivati dalla lavorazione di carne di maiale con la presenza sul territorio di alcuni salumifici.\nIndustria.\nFermo si trova all'interno di un distretto industriale dedicato alla produzione di calzature.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia, oltrech\u00e9 la lavorazione del rame, finalizzata alla realizzazione di una vasta gamma di prodotti, che spazia dal vasellame alle anfore.\nTurismo.\nLa vocazione turistica del territorio \u00e8 stata indirizzata, oltre che sulla ricettivit\u00e0 alberghiera, sul campeggio. Nelle aree del territorio di Fermo a sud (Marina Palmense) ed a nord (Lido di Fermo) insiste la maggiore concentrazione, per estensione, di camping di tutte le Marche meridionali. Sulla costa esiste un tratto di pista ciclabile facente parte della realizzanda Ciclovia Adriatica che, una volta completata, andr\u00e0 a collegare tutte le localit\u00e0 della costa adriatica.\nInfrastrutture e trasporti.\nLa citt\u00e0 \u00e8 collegata all'autostrada A14 attraverso il casello di Fermo-Porto San Giorgio (prossimit\u00e0 di Santa Maria a Mare) e verso nord con quello di Porto Sant'Elpidio.\nGli scali aerei pi\u00f9 vicini sono l'Aeroporto di Ancona-Falconara, l'Aeroporto di Pescara e quelli di Roma.\nFermo \u00e8 collegata con Roma, in tutte le fasce orarie della giornata, da una pluralit\u00e0 di corse di pullman di linea (durata circa 3 ore e 30 minuti), sul percorso autostradale A24 Teramo-Roma o sulla via Salaria.\nStrade.\nFermo si trova sul percorso della ex Strada statale 210 ora Strada provinciale 239 Fermana-Faleriense, che da Porto San Giorgio raggiunge gli Appennini ad Amandola.\nIl territorio comunale \u00e8 attraversato dalla Strada statale 16 Adriatica, a nord e sud di Porto San Giorgio, in corrispondenza delle localit\u00e0 Marina Palmense a sud, e di Lido di Fermo, Casabianca e Lido San Tommaso a nord.\nUn tratto della Dorsale Marche-Abruzzo-Molise, \u00e8 detta anche \"Mezzina\" e collega l'interno della provincia di Ancona fino a quello di Ascoli Piceno, passando per la citt\u00e0 di Fermo.\nFerrovie.\nA Porto San Giorgio \u00e8 presente una stazione ferroviaria denominata \"Porto San Giorgio-Fermo\", posta sulla ferrovia Adriatica.\nSino al 1956 Fermo era servita dalla ferrovia Porto San Giorgio-Amandola, a scartamento ridotto, costruita dalla FAA (Ferrovie Adriatico-Appennino, odierna Sangritana) inaugurata nel 1908 con trazione a vapore, elettrificata nel 1928, cessata per obsolescenza nel 1956 e Fermo aveva la sua stazione ferroviaria. \u00c8 stata sostituita da filovia nel solo tratto Fermo-Porto S. Giorgio fino al 1977, e da autoservizio nei restanti percorsi.\nMobilit\u00e0 urbana.\nSono disponibili linee di trasporto urbano da e per Porto San Giorgio (ogni 20 minuti nelle ore diurne); extraurbano con i centri costieri e interni, Macerata e Ascoli.\nCollegamenti dedicati al pendolarismo giornaliero degli studenti che, provenendo dai paesi, frequentano gli istituti superiori.\nIn passato Fermo era collegata a Porto San Giorgio da una linea filoviaria.\nAmministrazione.\nGemellaggi.\nFermo \u00e8 gemellata con:\nAltre informazioni amministrative.\n\u00c8 comune capofila e sede dell'Area Vasta 4 di Fermo dell'Azienda sanitaria unica regionale delle Marche.\nSport.\nCalcio.\nLa , dopo la mancata iscrizione nel 2006 nel campionato di Serie C2, \u00e8 ripartita dal campionato di Prima Categoria e, dopo tre stagioni, \u00e8 salita al campionato di Eccellenza dopo essere stata prima in Promozione. Si \u00e8 successivamente fusa con il Montegranaro e ha formato la squadra dell'F.C. Fermana, che ha vinto il campionato Serie D, conquistando la promozione in Lega Pro. Altre squadre sono la Futura 96 (squadra calcistica della frazione di Capodarco) che gioca nel campionato di Promozione, la Palmense, che gioca in Promozione, Santa Caterina, Fermo (Seconda Categoria), Firmum Azzurra, Tirassegno e Molini (Terza Categoria), quest'ultima squadra della frazione Molini di Tenna.\nInoltre, la squadra di calcio del Monturano Campiglione Calcio, che gioca in Promozione, rappresenta sia la frazione Campiglione che il vicino paese di Monte Urano."}
{"id": "2397243", "revid": "110157", "url": "https://it.wikipedia.org/wiki?curid=2397243", "title": "Peter Custis", "text": "Terminati gli studi l'University of Pennsylvania di Filadelfia, fu scelto dall'allora presidente Thomas Jefferson per partecipare alla Spedizione del Red River (1806), guidata da Thomas Freeman."}
{"id": "2397244", "revid": "647919", "url": "https://it.wikipedia.org/wiki?curid=2397244", "title": "Universal Volley Goldoni Carpi", "text": ""}
{"id": "2397245", "revid": "1573940", "url": "https://it.wikipedia.org/wiki?curid=2397245", "title": "Taba", "text": "Taba () \u00e8 in un centro abitato egiziano vicino all'estremit\u00e0 settentrionale del Golfo di Aqaba e il confine israeliano."}
{"id": "2397249", "revid": "287204", "url": "https://it.wikipedia.org/wiki?curid=2397249", "title": "Sirens (album)", "text": ""}
{"id": "2397255", "revid": "1431409", "url": "https://it.wikipedia.org/wiki?curid=2397255", "title": "Michael Oenning", "text": "Carriera.\nDal 30 gennaio 2004 al 18 aprile 2005 \u00e8 stato vice di Dick Advocaat alla guida Borussia M\u00f6nchengladbach.\nDall'8 giugno 2005 al 2007 \u00e8 stato vice allenatore di Holger Fach e del suo successore Klaus Augenthaler nel VfL Wolfsburg. Dal 1\u00ba luglio 2007 fino alla primavera del 2008 (11 febbraio), \u00e8 stato allenatore delle giovanili del VfL Bochum, il 12 febbraio 2008 \u00e8 stato vice allenatore di Thomas von Heesen del FC Norimberga.\nDal 31 agosto 2008 al 21 dicembre 2009 era allenatore del Norimberga.\nIl 24 maggio 2010 \u00e8 diventato vice allenatore di Armin Veh all'Amburgo, dal 13 marzo 2011 \u00e8 diventato allenatore dopo le dimissioni di Armin Veh, ed ha assunto come suo vice l'allenatore dell'Hamburger II Rodolfo Esteban Cardoso a titolo provvisorio fino a fine stagione. Il 29 aprile, in seguito ai risultati positivi ottenuti, gli viene prolungato il contratto fino al 2013. Il 19 settembre 2011 viene esonerato dopo 5 sconfitte e 1 pareggio nelle prime 6 giornate di campionato."}
{"id": "2397260", "revid": "1305772", "url": "https://it.wikipedia.org/wiki?curid=2397260", "title": "Savoy", "text": ""}
{"id": "2397264", "revid": "281779", "url": "https://it.wikipedia.org/wiki?curid=2397264", "title": "Boris Papandopulo", "text": "Figlio di Konstantin Papadopulos, diplomatico russo di origine greca (cui lo zar Alessandro per meriti militari aveva donato la citt\u00e0 di Stavropol') e della cantante lirica croata Maja Strozzi, discendente del nobile casato fiorentino, in giovanissima et\u00e0 venne indirizzato allo studio della musica (pianoforte, composizione e direzione musicale: che seguir\u00e0 presso i conservatori e le accademie di Vienna e a Zagabria) dalla madre e da Igor' F\u00ebdorovi\u010d Stravinskij, amico di famiglia e autore di alcune liriche musicali per la \"primadonna\" Maja, che peraltro spesso accompagnava al pianoforte. Di Maja Strozzi, sposata Pe\u010di\u0107, vale la pena ricordare che Thomas Mann scrive nel \"Doktor Faustus\": \"Probabilmente \u00e8 la pi\u00f9 grande soprano di entrambi gli emisferi\".\nNel corso della propria carriera, Papandopulo ha composto oltre quattrocento opere, dal tardoromanticismo all'atonalit\u00e0: musica sinfonica, da camera e per strumenti solisti, corali e musica sacra, melodrammi, balletti e colonne sonore per il cinema.\nNel 1946 fonda e dirige il Teatro dell'Opera di Fiume (oggi Teatro Nazionale Croato \"Ivan Zajc\" e sede della compagnia del Dramma Italiano). Per il complesso fiumano ingaggia decine di orchestrali provenienti dall'Italia.\nIn seguito, Papandopulo \u00e8 stato direttore dell'Orchestra sinfonica della RTV croata, dell'Opera di Sarajevo e dell'Opera di Spalato. Ha diretto complessi operistici pure in Italia, Germania, Austria, Bulgaria, Romania, Cecoslovacchia, Polonia.\nNella ex Jugoslavia incideva per la Jugoton, in Croazia per la Croatia Record, mentre sul versante internazionale lavorava con la tedesca G. Schirmer Inc., che pubblica quasi esclusivamente opere di grandi compositori del Novecento e contemporanei, come Prokofeev, Shoshtakovic, Padereckij, Poulenc, Glass, Menotti, Previn, Bernstein.\nNel 1996 l'Associazione dei Compositori della Croazia (\"Hrvatsko Dru\u0161tvo Skladatelja\") ha istituito il Premio \"Boris Papandopulo\" che viene assegnato ogni anno.\nNumerose vie e piazze in Croazia sono dedicate al Maestro, come pure una Scuola di Musica (privata) di Spalato."}
{"id": "2397266", "revid": "1573940", "url": "https://it.wikipedia.org/wiki?curid=2397266", "title": "Sesiidae", "text": "I Sesiidi (Sesiidae ) sono una famiglia cosmopolita di lepidotteri. Comprende oltre 1300 specie, ripartite fra circa 150 generi.\nDescrizione.\nAdulto.\nSono falene caratterizzate dall'habitus aposematico: l'assenza di squame sulle ali e la livrea le rende simili a imenotteri vespoidei o a ditteri nematoceri. Hanno corpo nero con macchie o bande generalmente gialle. Il ronzio che emettono volando e alcune abitudini implementano l'effetto aposematico. Raggiungono apertura alare massima di 4\u00a0cm.\nLarva.\nLe larve sono minatori xilofagi, talvolta dannosi alle colture da frutto come il melo e il pesco."}
{"id": "2397267", "revid": "1573940", "url": "https://it.wikipedia.org/wiki?curid=2397267", "title": "Nuweiba", "text": "Nuweiba (in arabo \u0646\u0648\u064a\u0628\u0639) \u00e8 una citt\u00e0 costiera nella parte orientale della Penisola del Sinai (Egitto), sulla costa del Golfo di Aqaba."}
{"id": "2397269", "revid": "834", "url": "https://it.wikipedia.org/wiki?curid=2397269", "title": "P\u00e5l Waaktaar", "text": ""}
{"id": "2397270", "revid": "729019", "url": "https://it.wikipedia.org/wiki?curid=2397270", "title": "Royal Oak (metropolitana di Londra)", "text": "Royal Oak \u00e8 una stazione della metropolitana di Londra, situata sulla linea Hammersmith &amp; City e sulla linea Circle.\nStoria.\nLa stazione apr\u00ec il 30 ottobre 1871 nonostante l'estensione della \"Metropolitan Railway\" (MR, oggi la Metropolitan Line) verso Hammersmith fosse stata aperta nel 1864.\nDal 1867 la MR e la Great Western Railway (GWR) divennero comproprietarie della nuova linea \"Hammersmith &amp; City Railway\" (H&amp;CR), oggi la Hammersmith and City Line, e si accordarono per l'apertura di ulteriori stazioni lungo questa tratta. La nuova stazione di Westbourne Park, ricostruita e spostata verso est, e Royal Oak furono aperte quasi contemporaneamente.\nLa stazione prende il nome probabilmente da un pub vicino, il Royal Oak, che cambi\u00f2 nome intorno al 2006, ed \u00e8 oggi chiamato The Porchester.\nLa stazione era servita sia dai convogli della GWR sia da quelli della MR. Poich\u00e9 il traffico era condiviso sulla Great Western Main Line gestita dalla GWR e interferiva con i loro treni, la compagnia costru\u00ec una nuova coppia di binari da Paddington fino a Westbourne Park per uso esclusivo della H&amp;CR e il 12 maggio 1878 apr\u00ec un sottopassaggio per evitare conflitti nel punto in cui la linea metropolitana attraversava la linea principale. Questi binari, dedicati al solo uso della metropolitana, passarono sotto il controllo della \"London Underground\" solo il 1\u00ba gennaio 1948.\nStazione ferroviaria di Royal Oak.\nLa sezione della stazione di Royal Oak della GWR fu chiusa perch\u00e9 la linea Hammersmith &amp; City forniva un servizio alternativo. Era la prima fermata dopo Paddington sulla \"Great Western Main Line\". Anche Westbourne Park aveva binari e piattaforme sulla linea, che chiusero nel 1992 per la vicinanza della linea della metropolitana e perch\u00e9 creavano rallentamenti al progettato servizio dell'Heathrow Express.\nIl servizio della GWR cess\u00f2 il 1\u00ba ottobre 1934 e le relative piattaforme furono chiuse. La stazione rimase servita dai soli treni della metropolitana. Oggi la prima fermata dopo Paddington sulla linea ferroviaria \u00e8 Acton Main Line.\nStrutture e impianti.\nRoyal Oak \u00e8 situata vicino all'autostrada A40. \u00c8 rimasta chiusa dal 10 aprile all'11 maggio 2015 per la sostituzione delle scale. Dal 13 dicembre 2009 \u00e8 servita anche dalla linea Circle.\nRoyal Oak \u00e8 compresa all'interno della \"Travelcard Zone 2\".\nInterscambi.\nNelle vicinanze della stazione effettuano fermata alcune linee urbane automobilistiche, gestite da London Buses.\nNella cultura di massa.\nLa stazione compare nel film \"Kidulthood\" (2006).\nLa stazione \u00e8 situata su Lord Hills Bridge, che \u00e8 citato nella canzone 'Nature Springs' di The Good, the Bad &amp; the Queen."}
{"id": "2397273", "revid": "24348399", "url": "https://it.wikipedia.org/wiki?curid=2397273", "title": "Paul Cabor", "text": ""}
{"id": "2397280", "revid": "767487", "url": "https://it.wikipedia.org/wiki?curid=2397280", "title": "Coco avant Chanel - L'amore prima del mito", "text": "Coco avant Chanel - L'amore prima del mito (\"Coco avant Chanel\") \u00e8 un film del 2009 diretto da Anne Fontaine.\nIl film ha incassato mondialmente $ 50.813.834.\nIl film, con protagonista Audrey Tautou, \u00e8 stato nominato agli European Film Awards, BAFTA Awards, Premi C\u00e9sar, Premi Magritte, e agli Academy Awards.\nTrama.\nLa pellicola tratta la storia della stilista francese Coco Chanel dalla povert\u00e0 e i primi lavori come cabarettista fino alla nascita della sua casa di alta moda, immagine di eleganza e raffinatezza. Parallela viene raccontata la sua pi\u00f9 grande storia d'amore, dopo la parentesi con il suo primo amante e finanziatore \u00c9tienne Balsan."}
{"id": "2397285", "revid": "114887655", "url": "https://it.wikipedia.org/wiki?curid=2397285", "title": "The King of Fighters 2001", "text": "The King of Fighters 2001 \u00e8 un picchiaduro a incontri pubblicato da SNK Playmore.\nTrama.\nIl torneo del 2001 \u00e8 direttamente sponsorizzato dalla NEST, societ\u00e0 segreta che opera esperimenti di biogenetica affinch\u00e9 Kyo Kusanagi (di cui hanno creato vari cloni) uscisse allo scoperto. Egli entra nel torneo insieme ai suoi vecchi compagni di squadra Benimaru Nikaido, Goro Daimon e al suo \"discepolo\" Shingo Yabuki. Anche Iori Yagami entra nel torneo allo scopo di sconfiggere il Japan Team di Kyo formando un nuovo Yagami Team con gli ex agenti Seth, Vanessa e Ramon. Ma anche l'organizzazione NEST far\u00e0 entrare un team tutto speciale formato da Kula Diamond (l'Anti-K'), Angel (agente della NEST), Foxy (altra agente della NEST e guardia del corpo di Kula) e K9999 (un misterioso combattente, altro esperimento genetico dell'organizzazione)."}
{"id": "2397289", "revid": "63727", "url": "https://it.wikipedia.org/wiki?curid=2397289", "title": "Mercedes-Benz W08", "text": "La sigla W08 identifica una famiglia di autovetture di lusso prodotte dal 1928 al 1939 dalla Casa tedesca Mercedes-Benz.\nProfilo e caratteristiche.\nI modelli della famiglia \"W08\" sono conosciuti anche con il nome di N\u00fcrburg e sono stati introdotti in sostituzione del modello Typ 400, oramai decisamente anziano. I modelli \"W08\" andavano quindi ad inserirsi un gradino pi\u00f9 in basso rispetto ai modelli della serie W06, che rappresentavano il top della gamma Mercedes-Benz dell'epoca.\nLa genesi del primo modello della serie \"W08\" \u00e8 stata piuttosto frettolosa: il modello precedente era oramai fuori listino da due anni ed occorreva trovare una sostituta all'altezza, anche perch\u00e9 una delle principali concorrenti dell'epoca, la Horch, aveva gi\u00e0 lanciato da due anni la \"8\", un modello da contrastare commercialmente in maniera efficace. Per ironia della sorte, in quegli anni al vertice della Horch vi era quel Paul Daimler che nel 1923 si dimise dall'azienda fondata oltre 30 anni prima dal padre, per alcune divergenze riguardo ad un progetto, e che sarebbe stato rimpiazzato da Ferdinand Porsche.\nCome in molti altri modelli Mercedes e Mercedes-Benz degli anni venti del Novecento, anche in questo caso fu proprio l'ingegner Porsche ad occuparsi del progetto. Egli part\u00ec da tutto ci\u00f2 di cui gi\u00e0 disponeva, a cominciare da un telaio di concezione tradizionale, piuttosto alto da terra, sul quale non oper\u00f2 alcun genere di modifica volta ad abbassare e rendere pi\u00f9 sportiveggiante la linea della futura vettura che ne sarebbe risultata.\nIl modello al quale Porsche stava lavorando doveva essere caratterizzato da una linea molto classica, ma allo stesso tempo molto elegante. La vettura definitiva fu presentata al Salone dell'automobile di Parigi del 1928 come N\u00fcrburg 460. Da l\u00ec, il progetto \"W08\" si sarebbe articolato in due modelli fondamentali appartenenti alla stessa famiglia, la cui carriera si sarebbe protratta per oltre un decennio, fino al 1939.\nUna volta uscita di produzione questa famiglia di vetture, una degna erede sarebbe ricomparsa solo nel 1951, quando venne lanciata la Typ 300 W186.\nDi seguito vengono illustrati pi\u00f9 in dettaglio i due modelli della serie \"W08\".\n460 N\u00fcrburg.\nQuesto modello \u00e8 il primo della serie, ossia quello concepito da Ferdinand Porsche e presentato al Salone di Parigi del 1928. Durante tale presentazione, la vettura colp\u00ec per il suo stile, gi\u00e0 r\u00e9tro all'epoca. Tale modello venne proposto dalla Casa con carrozzerie torpedo o limousine e con telaio a passo lungo o corto, ed era equipaggiata dal motore M08, un 8 cilindri in linea da 4622 cm\u00b3 di cilindrata, in grado di erogare 80 CV di potenza massima a 3200 giri/min. La velocit\u00e0 massima della vettura era di 100\u2013110\u00a0km/h a seconda della massa del veicolo stesso.\nLa vettura era dotata di cambio a 4 marce in blocco con il motore, con frizione a dischi multipli a secco. I freni erano a tamburo, di tipo meccanico, con servofreno pneumatico. Le sospensioni erano ad assale rigido con molle a balestra. Il prezzo della \"460 N\u00fcrburg\", pur molto alto per l'epoca, si aggirava tra i 14 ed i 15\u00a0000 marchi, circa la met\u00e0 del solo autotelaio di una contemporanea \"Typ S W06\".\nNonostante ci\u00f2, il primo modello della serie \"W08\" non incontr\u00f2 molto successo commerciale, a causa del telaio molto alto da terra che non le dava una linea sportiva. \nI modelli \"W06\", grazie anche alle loro imprese sportive, incontrarono i favori degli automobilisti, mentre la \"N\u00fcrburg\" con telaio rialzato non era allo stesso modo desiderata dagli appassionati. Era di certo una vettura dalla presenza tutt'altro che indifferente, complici le sue grosse dimensioni (era lunga tra i 5.2 ed i 5.38 m), ma che mancava di fascino.\nFu cos\u00ec che gi\u00e0 l'anno successivo al lancio, la \"460 N\u00fcrburg\" fu proposta in versione ribassata. A quel punto, Ferdinand Porsche non c'era pi\u00f9, si era dimesso, ed al suo posto fin\u00ec Hans Nibel, anch'egli un ingegnere assai capace. Fu quest'ultimo ad approntare la nuova vettura con telaio ribassato. Il resto della meccanica rimase invariato. A partire dall'uscita di tale nuova versione, fu possibile avere la vettura anche con carrozzeria cabriolet.\nNello stesso anno in cui la \"460 N\u00fcrburg\" fu lanciata, venne introdotta anche una particolare versione corazzata, con carrozzeria blindata e vetri antisfondamento. Questi ultimi, in particolare quelli laterali, erano scuri ed offrivano poca visuale agli occupanti (salvo ovviamente il parabrezza), per cui sopra i sedili posteriori veniva montato una specie di periscopio per permettere a chi sedeva dietro di osservare l'esterno. anche in questo caso la meccanica era identica, perci\u00f2 la velocit\u00e0 massima scese a 95\u2013100\u00a0km/h, a causa del peso molto pi\u00f9 elevato.\nLa versione ribassata ottenne maggior successo, ma nonostante la produzione delle versioni a telaio alto fosse gi\u00e0 cessata, vi furono numerosi esemplari rimasti invenduti in magazzino. Ci vollero ben sei anni di offerte a prezzi ribassati per riuscire a smaltire le poco apprezzate versioni \"alte\".\nTra i personaggi pi\u00f9 illustri che acquistarono una \"460 N\u00fcrburg\" vi fu il pontefice di allora, Papa Pio XI.\nLa \"460 N\u00fcrburg\" venne tolta di produzione nel 1933 dopo 2893 esemplari prodotti.\n500 N\u00fcrburg.\nGi\u00e0 nel 1931, per\u00f2, era stato introdotto il nuovo modello, destinato ad affiancare ed in seguito a sostituire la \"460\". Tale modello venne commercializzato come 500 N\u00fcrburg. Anche tale nuovo modello fu commercializzato come torpedo, limousine o cabriolet. Non fu per\u00f2 prodotta in versione a passo corto. In particolare, una \"500 N\u00fcrburg\" cabriolet venne acquistata dal celebre pilota tedesco Rudolf Caracciola. Mentre la meccanica telaistica rimase pressoch\u00e9 invariata, vi furono variazioni nel cambio, ora a 4 marce pi\u00f9 overdrive, e soprattutto nel motore, siglato M08 II, e con una cilindrata di 4918\u00a0cm\u00b3. Tale motore erogava fino a 100\u00a0CV di potenza massima, spingendo la vettura fino a 115\u00a0km/h di velocit\u00e0 di punta.\nNel 1932, la \"500 N\u00fcrburg\" venne affiancata da un nuovo modello, denominato semplicemente \"500\", il quale prender\u00e0 il posto del modello precedente solo qualche mese dopo, gi\u00e0 nel 1933. La \"500\" differiva dalla \"500 N\u00fcrburg\" essenzialmente per il cambio, ora fornito dalla tedesca ZF, ed in cui l'overdrive era ottenibile solo a richiesta. Il motore era sempre la stessa unit\u00e0 \"M08 II\" da 4.9 litri, mentre la velocit\u00e0 massima sub\u00ec un leggero miglioramento, portandosi a 120\u00a0km/h. Esternamente, la carrozzeria venne modernizzata ed adeguata al gusto del periodo.\nNel 1936 vi un nuovo aggiornamento: la \"500\" usufru\u00ec di una rivisitazione al motore, che ora divenne l'unit\u00e0 M08 III, in grado di erogare fino a 110\u00a0CV di potenza massima, e di spingere la vettura fino a 125\u00a0km/h di velocit\u00e0 massima. Anche l'impianto frenante ottenne migliorie e divenne di tipo idraulico.\nNel 1939 anche la \"500\" venne tolta di produzione dopo 931 esemplari prodotti."}
{"id": "2397296", "revid": "729019", "url": "https://it.wikipedia.org/wiki?curid=2397296", "title": "Sospeso", "text": "Sospeso \u00e8 il secondo album in studio del gruppo musicale italiano Lost, pubblicato il 29 maggio 2009.\nDescrizione.\nL'album contiene sette brani musicali inediti, e una cover di \"SexyBack\" di Justin Timberlake, che il gruppo aveva eseguito dal vivo durante il \"live @ mtv.it\"."}
{"id": "2397298", "revid": "287204", "url": "https://it.wikipedia.org/wiki?curid=2397298", "title": "Imba\u00fa", "text": "Imba\u00fa \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba.\nIl comune venne creato nel 1997, separandosi dal territorio del comune di Tel\u00eamaco Borba. La citt\u00e0 si trova a 185,5\u00a0km dalla capitale Curitiba."}
{"id": "2397300", "revid": "287204", "url": "https://it.wikipedia.org/wiki?curid=2397300", "title": "Reserva", "text": "Reserva \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba.\nIl comune venne creato nel 1921. La citt\u00e0 si trova a 180\u00a0km dalla capitale Curitiba."}
{"id": "2397301", "revid": "1345932", "url": "https://it.wikipedia.org/wiki?curid=2397301", "title": "Kaang", "text": "Kaang, detto anche Cagn, Kho o Thora, \u00e8 una divinit\u00e0 della mitologia dei boscimani.\nNel mito.\nDivinit\u00e0 antica e invisibile vive una volta sulla terra poi nel cielo, tutti i suoi poteri derivano da un dente. Creatore di ogni cosa fra cui gli esseri umani combatt\u00e9 con giganti e spiriti malefici prima di lasciare il luogo dove vivevano gli esseri che gli mancarono di rispetto. I suoi figli rimasero sulla terra, manifesta il proprio volere negli animali (come la mantide religiosa e il bruco) ma anche con i fenomeni naturali.\nViene contrapposto a Gawama, la divinit\u00e0 che odia il creato."}
{"id": "2397315", "revid": "466539", "url": "https://it.wikipedia.org/wiki?curid=2397315", "title": "Pia Zadora", "text": "Biografia.\nIl nome d'arte deriva dal cognome della madre, Saturnina \u201cNina\u201d Zadorowska, di origini polacche. Da parte di padre (il violinista Alphonse Schipani), \u00e8 invece di origini italiane. Pia Zadora esord\u00ec al cinema come attrice bambina a dieci anni nel 1964 con il film \"Santa Claus Conquers the Martians\", dove interpret\u00f2 il ruolo di una giovane marziana.\nTra gli altri suoi film, si ricordano \"Butterfly - Il sapore del peccato\", in cui interpreta il ruolo di una giovane donna che si innamora di un uomo che potrebbe essere suo padre. Alla scena finale di \"Butterfly\" si accompagna il dolce tema principaledella colonna sonora firmata da Ennio Morricone\": It's Wrong For Me To Love You \", cantato dalla stessa Pia Zadora. Per aver interpretato questo ruolo le venne assegnato un Golden Globe come nuova star dell'anno (New star of the year in a motion picture).\nSuccessivamente apparve nel film \"La truffa\", in cui interpreta una cantante, \"Il prezzo del successo\", in cui interpreta una sceneggiatrice e \"Rock Aliens\". Per i film \"Butterfly - Il sapore del peccato\" e \"Il prezzo del successo\" vinse svariati Golden Raspberry Award come peggior attrice. Dopo il declino subito durante la sua carriera, si dedic\u00f2 a ruoli minori, ad esempio in \"Grasso \u00e8 bello\", \"\" e apparve nel ruolo di s\u00e9 stessa in alcuni film TV.\nIn qualit\u00e0 di cantante, il suo nome \u00e8 legato soprattutto alla canzone \"When the Rain Begins to Fall\", cantata in coppia con Jermaine Jackson nel 1984 ed inserita nella colonna sonora del film \"Rock Aliens\". Il suo primo singolo \u00e8 stato invece \"Come Share My Love,\" pubblicato nel 1978, e il suo primo album, \"Pia\", \u00e8 stato pubblicato nel 1982. In totale, gli album pubblicati da Pia Zadora sono stati nove, l'ultimo dei quali, la raccolta \"The Platinum Collection\", risale al 1993.\nVita privata.\nPia Zadora si \u00e8 sposata tre volte: con Meshulam Riklis (1977 \u2013 1993), da cui ha avuto due figli, e con il regista e sceneggiatore Jonathan Kaufer (1995 \u2013 2001), dal quale ha avuto un figlio, Jordan Maxwell. Dal 2005 \u00e8 sposata con Michael Jeffries."}
{"id": "2397318", "revid": "90919815", "url": "https://it.wikipedia.org/wiki?curid=2397318", "title": "Ngunza", "text": "Ngunza, era un eroe di cui si raccontano le gesta nella mitologia delle popolazioni Ovimbundu dell'Angola.\nNel mito.\nUn giorno Ngunza sogn\u00f2 la morte del fratello, trovandosi lontano da casa subito volle tornarci per sapere come stava il parente scoprendo che ci\u00f2 che aveva sognato era vero. Decise quindi di catturare la morte, appena giunse nel mondo della morte vide che il fratello era pi\u00f9 felice da morto che da vivio e allora torn\u00f2 a casa. La morte chiese anche la sua anima finendo con il diventare spirito."}
{"id": "2397323", "revid": "1543377", "url": "https://it.wikipedia.org/wiki?curid=2397323", "title": "Bernice Rubens", "text": "Biografia.\nBernice Ruth Reuben nacque a Splott, Cardiff in Galles da una famiglia di origine russo-ebraica. Sia lei che il fratello erano musicisti classici di fama. Si spos\u00f2 con Rudi Nassauer, un commerciante di vini e romanziere, da cui ebbe due figlie, Rebecca e Sharon. \nIl suo romanzo \"Madame Sousatzka\" del 1962 venne adattato nel film omonimo del 1988 diretto da John Schlesinger, con Shabana Azmi e Shirley MacLaine.\nAnche il suo \"I Sent a Letter To My Love\" del 1975 fu portato al cinema (\"Ma Ch\u00e8re Inconnue\") nel 1980 da Moshe Mizraki, con Simone Signoret e Jean Rochefort."}
{"id": "2397326", "revid": "93556", "url": "https://it.wikipedia.org/wiki?curid=2397326", "title": "Classe Freccia (motocannoniera)", "text": "Le motoconvertibili classe Freccia costruite negli anni sessanta sono state l'evoluzione della precedente classe Lampo. Sono state costruite tra il 1963 e il 1966 in due esemplari sulle quattro unit\u00e0 previste. Le altre due unit\u00e0, Dardo e Strale, secondo alcune fonti avrebbero costituito la nuova classe Dardo (omonima della classe Dardo dei cacciatorpediniere), una evoluzione di questa classe.\nCostruzione.\nIl progetto di queste motocannoniere convertibili venne preparato nel 1963, con lo scopo di eliminare tutte le carenze emerse durante il periodo di valutazione della MC 491 e la costruzione venne affidata ai cantieri navali di Riva Trigoso e Monfalcone. Le due unit\u00e0 nell'aspetto differivano in maniera evidente da quelle realizzate nell'Arsenale di Taranto, presentando un profilo diverso dello scafo e una diversa conformazione della sovrastruttura, replicandone nel complesso le caratteristiche, con i necessari miglioramenti apportati in seguito all'esperienza conseguita sulla MC 491.\nLe due unit\u00e0 navali la cui costruzione venne annullata avrebbero dovuto essere realizzate nei cantieri Tosi di Taranto. Soltanto il \"Dardo\" venne impostato il 10 giugno 1964, ma non venne mai varato. La costruzione delle due unit\u00e0 venne definitivamente annullata nel 1972.\nPropulsione.\nL'apparato motore di queste motocannoniere, su tre assi, comprendeva una turbina a gas e due motori Diesel in configurazione CODAG, con eliche a passo variabile; fu il secondo esempio di utilizzo di turbina a gas dopo quello sulla classe Lampo, con i suoi motori Diesel Fiat x 1832, uno per ogni linea d'asse laterale, sviluppavano ciascuno una potenza massima di 3600 hp e 2750 CV di potenza continua.\nLe unit\u00e0 con i soli motori Diesel potevano raggiungere una velocit\u00e0 massima di 27 nodi, mentre con i due motori Diesel e la turbina a gas, nello specifico una Metrovick Reggiane che agiva sull'asse centrale, la velocit\u00e0 massima era di 39 nodi con spunti di velocit\u00e0, con carico normale, di oltre 40 nodi.\nI motori Diesel agivano sulle eliche mediante l'interposizione di un dispositivo per la variazione del passo delle eliche e permettere di sfruttare al massimo la potenza dei motori Diesel in ogni condizione operativa. Le variazioni di velocit\u00e0 e l'inversione di moto venivano ottenute agendo a distanza su un solo organo di regolazione e manovre per ciascun motore. L'autonomia, con sola propulsione Diesel era di 900 miglia a 26 nodi.\nRadar.\nLe unit\u00e0 sono state inizialmente dotate di radar di navigazione e di scoperta di superficie S.M.A. 3N10 sostituito dal radar AN/SP-21 e a partire dagli anni settanta dal radar 3ST-7/250. Solo su Nave Saetta venne imbarcato il radar di scoperta di superficie Selenia RTN 150 per il sistema Nettuno.\nArmamento.\nL'armamento poteva includere cannoni da 40/70 mm e/o tubi lanciasiluri da 533 mm in diverse configurazioni, che potevano essere modificate, passando da una configurazione all'altra, con poche ore di preavviso. In tutte le configurazioni l'armamento principale era costituito da una o pi\u00f9 mitragliere 40/70 mm con alimentatori di caricamento automatici, il cui volume di fuoco consentibile era di 270 colpi al minuto per canna, asservite a una colonnina di punteria generale di tipo giroscopico a punteria ottica e/o radar.\nL'armamento di tipo convertibile si basava sulle seguenti versioni:\nStoria.\nLe unit\u00e0 della classe, compreso quelle la cui costruzione venne annullata, portano i nomi dei quattro cacciatorpediniere della Regia Marina della Classe Dardo, realizzate negli anni trenta e andate perdute nel corso del secondo conflitto mondiale.\nServizio.\nLe due unit\u00e0 sono state inquadrate nella sezione motocannoniere della III Divisione Navale di base a Brindisi, rimanendo in servizio fino a met\u00e0 degli anni ottanta, quando si imposero definitivamente nuovi e pi\u00f9 efficaci sistemi d'arma, quali il missile e il cannone a tiro rapido e le motocannoniere vennero sostituite dagli aliscafi della classe Sparviero.\n\"Freccia\".\nLa prima unit\u00e0 venne realizzata nel cantiere navale di Riva Trigoso. L'unit\u00e0 impostata il 30 aprile 1963 come MC 590, venne varata il 9 gennaio 1965, entrando in servizio il 6 luglio dello stesso anno e denominata poi Freccia con distintivo ottico P 493, il successivo 1\u00ba settembre. Andata in disarmo il 15 settembre 1984 venne radiata il 15 febbraio 1985.\nMadrina dell'unit\u00e0 fu la signora Irene Bisagno, madre del sottotenente di vascello Ettore Bisagno pluridecorato ufficiale della Regia Marina nella seconda guerra mondiale. Il 16 aprile 1941, imbarcato sul cacciatorpediniere \"Luca Tarigo\", nello scontro presso le secche di Kerkennah, unico ufficiale superstite della sua nave in procinto di affondare, riusc\u00ec a silurare e affondare il cacciatorpediniere inglese \"Mohawk\". Per questa azione venne decorato con la Medaglia d'argento al valor militare. Successivamente destinato alla XIX Squadriglia MAS nel Mar Nero, al comando del suo MAS, mentre partecipava all'assedio di Sebastopoli, nel corso di un'azione condotta contro unit\u00e0 nemiche che trasportavano reparti da sbarco dotati di armi automatiche, impegnava un ravvicinato combattimento distruggendo e affondando il naviglio nemico, venendo per\u00f2 gravemente colpito, spirando il 21 giugno 1942 all'ospedale da campo di Sinferopoli. Per questa azione Ettore Bisagno venne decorato con la medaglia d'oro al valor militare.\n\"Saetta\".\nLa seconda unit\u00e0 venne realizzata nei Cantieri Riuniti dell'Adriatico di Monfalcone, venne impostata sugli scali l'11 giugno 1964 inizialmente come MC 591, nel corso del suo allestimento venne poi denominata Saetta con il distintivo ottico P 494. L'unit\u00e0 varata l'11 aprile 1965 \u00e8 entrata in servizio il 25 aprile 1966 ed \u00e8 stata radiata il 15 maggio 1986.\nL'unit\u00e0 \u00e8 stata utilizzata per la sperimentazione del sistema missilistico a corto raggio superficie-superficie Nettuno/Sea Killer. Il sistema costituito da un lanciatore quintuplo associato a una centrale di tiro Sea Hunter 2 prese il posto del cannone centrale da 40 mm e venne imbarcato a bordo dell'unit\u00e0 nel 1966.\nMadrina dell'unit\u00e0 fu la signora Maria Borella, sorella del capitano di Corvetta Ugo Botti, Medaglia d'oro al Valor Militare, che il 16 giugno 1940 al comando del sommergibile \"Provana\" affront\u00f2 nei pressi di Orano un convoglio francese scortato da unit\u00e0 di superficie. Il sommergibile, colpito a seguito della reazione nemica da bombe di profondit\u00e0 che ne rendevano difficile la permanenza in immersione, manovrava per venire in superficie e affrontare l'avversario col cannone, ma le navi di scorta, insistendo nel contrattacco, lo costrinsero all'immersione, ma mentre si immergeva il battello venne speronato affondando con l'intero equipaggio."}
{"id": "2397330", "revid": "2153076", "url": "https://it.wikipedia.org/wiki?curid=2397330", "title": "All That I Am (Santana)", "text": "All That I Am \u00e8 il ventesimo album in studio del gruppo musicale statunitense Santana, pubblicato il 31 ottobre 2005.\nL'album \u00e8 arrivato in seconda posizione nella Billboard 200, in quarta in Italia, in quinta in Svizzera ed in sesta in Germania ed Austria.\nCome i precedenti due album, \u00e8 quasi interamente realizzato con la collaborazione di altri artisti. Tra i singoli estratti vi sono \"I'm Feeling You\", \"Just Feel Better\" e \"Cry Baby Cry\"."}
{"id": "2397331", "revid": "90919937", "url": "https://it.wikipedia.org/wiki?curid=2397331", "title": "Njinyi", "text": "Njinyi (\"colui che \u00e8 ovunque\"), \u00e8 una divinit\u00e0 della mitologia delle popolazioni Bamoum del Camerun.\nNel mito.\nCre\u00f2 all'inizio dei tempi uomini e donne forti e sani, ma non conoscendo la morte rimase sorpreso quando gli esseri umani morivano. Interrogata la morte sul perch\u00e9 agisse in quel modo essa rispose che erano gli stessi esseri umani che volevano morire. La morte mostr\u00f2 quindi a Njinyi molti umani che si lamentavano della vita e chiedevano di morire, allora la divinit\u00e0 comprese la verit\u00e0 andandosene rattristato."}
{"id": "2397333", "revid": "466539", "url": "https://it.wikipedia.org/wiki?curid=2397333", "title": "Suite lirica", "text": "La Suite lirica \u00e8 una composizione per quartetto d'archi in sei movimenti, che Alban Berg scrisse tra il 1925 e il 1926 usando modalit\u00e0 compositive derivate dalla tecnica dodecafonica di Arnold Sch\u00f6nberg. Berg dedic\u00f2 quest'opera al compositore Alexander von Zemlinsky, ma nel 1977 un musicologo americano scopr\u00ec che la \"Suite lirica\" possiede una \"dedica segreta\" e segue un \"programma segreto\". Lo stesso Berg arrangi\u00f2 per orchestra d'archi tre dei movimenti della suite.\nComposizione e analisi.\nSecondo il musicologo Erwin Stein (amico del compositore nonch\u00e9 allievo di Sch\u00f6nberg), la Suite lirica \"\u00e8 stata in gran parte scritta (primo e sesto movimento, gran parte del terzo e la sezione centrale del quinto movimento) seguendo rigorosamente la tecnica di Sch\u00f6nberg della composizione mediante dodici note poste in relazione unicamente fra di loro [cio\u00e8 la tecnica dodecafonica, n.d.r.]. Una serie di dodici note diverse costituisce il materiale grezzo della composizione, ed anche le sezioni che sono state trattate pi\u00f9 liberamente seguono comunque, pi\u00f9 o meno, la tecnica dodecafonica\" .\nSecondo Ren\u00e9 Leibowitz, il primo movimento \"\u00e8 interamente composto in tecnica dodecafonica; si tratta di un movimento in forma-sonata senza lo sviluppo, cosicch\u00e9 la ripresa segue direttamente l'esposizione. Tuttavia, a causa della sua tecnica altamente evoluta di variazione dodecafonica, \u00e8 come se l'intero movimento avesse le caratteristiche di uno sviluppo di forma-sonata\" .\nTheodor W. Adorno defin\u00ec la Suite lirica \"un melodramma latente\" . In effetti, nel 1977 il musicologo George Perle scopr\u00ec una partitura della Suite lirica annotata dal compositore, in cui il movimento finale \u00e8 corredato da un testo (che pu\u00f2 essere cantato da una voce di soprano) tratto da una traduzione di Stefan George della poesia di Charles Baudelaire contenuta ne \"I fiori del male\" intitolata \"De profundis clamavi\" . Perle scopr\u00ec inoltre che Berg aveva dedicato la partitura a Hanna Fuchs-Robettin (sorella dello scrittore Franz Werfel), della quale Berg era innamorato. \nSempre secondo Perle, Alban Berg utilizz\u00f2 un tema musicale composto dalle note La, Si bemolle, Si naturale, Fa (nella notazione tedesca: A-B-H-F) allo scopo di combinare le proprie iniziali (A.B.) con quelle di Hanna Fuchs-Robettin (H.F.). Nel quinto movimento, inoltre, Berg utilizz\u00f2 una figura melodica tratta dalla Sinfonia lirica di Alexander von Zemlinsky, che in tale composizione di Zemlinsky corrisponde alle parole \"Du bist mein Eigen, mein Eigen\" (\"Tu sei mia, mia!\"); infine, nel sesto ed ultimo movimento, si distingue chiaramente una citazione musicale dal \"Tristano e Isotta\" di Richard Wagner, che \u00e8 comunemente riconosciuto essere una sorta di manifesto della concezione romantica dell'amore infelice. Tutti questi elementi dimostrerebbero, secondo Perle, che il \"programma segreto\" della Suite lirica consisterebbe nella narrazione dell'amore non corrisposto di Berg per Hanna Fuchs-Robettin."}
{"id": "2397334", "revid": "125530131", "url": "https://it.wikipedia.org/wiki?curid=2397334", "title": "Residenza ufficiale", "text": "Una residenza ufficiale \u00e8 la residenza del capo di stato, capo del governo, governatore o di un'altra figura equivalente. Potrebbe essere lo stesso luogo in cui svolgono il loro lavoro.\nAmerica.\nNord America.\nMessico.\nStati.\nQuer\u00e9taro"}
{"id": "2397335", "revid": "287204", "url": "https://it.wikipedia.org/wiki?curid=2397335", "title": "The King of Fighters XI", "text": "The King of Fighters XI \u00e8 un picchiaduro a incontri pubblicato da SNK Playmore.\nTrama.\nDopo il torneo indetto nel 2003, Adhelheid Bernstein (figlio di Rugal Bernstein), insieme a sua sorella Rose Bernstein, indice un nuovo torneo. Kyo Kusanagi e Iori Yagami, privi di una Chizuru Kagura (promotore dello scorso torneo) colpita alle spalle dal misterioso Ash Crimson e denaturata dei suoi poteri, entrano in squadra con Shingo Yabuki. Benimaru Nikaido, ex compagno di squadra del Japan Team di cui era leader Kyo, entra con Duo Lon (ninja cinese dello stesso clan di Ron e Lin) ed una misteriosa donna di nome Elizsabeth dando origine al nuovo Rival Team.\nAsh dal suo canto pu\u00f2 contare sull'aiuto di Shen Woo e di Oswald, misterioso uomo in cerca di una droga particolare. Ritorna inaspettatamente Eiji Kisaragi (la cui ultima apparizione \u00e8 avvenuta nell'edizione del 1995 insieme a Billy Kane e Iori Yagami che all'epoca formavano l'originale Rival Team) che, insieme a Kasumi Todoh e Malin (che nel 2003 faceva parte dell'High School Team insieme a Hinako e Athena Asamiya) danno origine all'Anti-KyokugenRyuuko Team. In questa edizione vi sono, per le versioni console PS2, alcuni mid-boss (non giocabili nell'arcade) e alcuni \"new challangers\" presi da un gioco precedente l'uscita di KoF XI: Kizuna Encounter.\nSquadre.\nHero Team\nK' Team\nFatal Fury Team\nAgent Team\nGarou : Mark of the Wolves Team\nArt of Fighting Team / Kyokugen Ryu Team\nAnti-Art of Fighting Team / Anti-Kyokugen Ryu Team\nIkari Team\nKyo &amp; Iori Team\nNew Psycho Soldiers Team\nRival Team\nPersonaggi extra.\nSono tutti presi dal gioco di Neo Geo, \"NeoGeo Battle Coliseum\":"}
{"id": "2397338", "revid": "2079579", "url": "https://it.wikipedia.org/wiki?curid=2397338", "title": "Li sohaiz desvez", "text": "Li sohaiz desvez \u00e8 un fabliau di Jean Bodel. \u00c8 il quinto ad essere elencato dall'autore, nel prologo di \"Des deus chevaus\"; quindi, secondo la cronologia stabilita da Charles Foulon , sarebbe stato composto fra il 1190 e il 1194. Ci \u00e8 stato trasmesso solo dal codice 354 di Berna.\nIl titolo, in passato, \u00e8 stato tradotto come \"il folle sogno\", poich\u00e9 nel fabliaux \"Des deus chevaus\" l'autore afferma di essere colui che \u00abtrova le \"songe\" (sogno) de vis\u00bb, dove il sostantivo \"songe\" in luogo di \"sohait\" spiega perch\u00e9 si \u00e8 tradotto il fabliaux in questo modo. Tuttavia, \u00e8 stata avanzata un'altra proposta del titolo, \"Li sohaiz des vez\": in questo caso, la traduzione sarebbe \"la voglia dei cazzi\", in piena fedelt\u00e0 al contenuto. Quest'ultima ipotesi \u00e8 stata avanzata da Luciano Rossi, che vede nel titolo un gioco di parole osceno e preferisce la grafia \"Le sohait des vez\" (mentre \"desvez\", tutto attaccato, significa \"folle\").\nTrama.\nI protagonisti sono un borghese di Douai e sua moglie; dei due non sappiamo i nomi, come accade spesso per i personaggi dei fabliaux.\nIl mercante torna a casa dopo un viaggio di lavoro durato tre mesi; ad accoglierlo trova la moglie, che lo ha aspettato fedelmente. Questa, per festeggiare il ritorno del marito, ha preparato un lauto pasto: pesce, carne e vino in abbondanza. Purtroppo, l'uomo mangia e beve troppo: al momento di coricarsi, crolla addormentato, lasciando la moglie, che si aspettava ben altre attenzioni, del tutto insoddisfatta.\nLa donna per\u00f2 decide non svegliare il marito, \u00abqu'i la tenist sanpres a glote\u00bb , perch\u00e9 non la ritenga un'insaziabile.\nTuttavia, appena addormentata la donna sogna di trovarsi in una fiera molto particolare: davanti a lei vede centinaia di banchi, e tutti vendono falli. Dopo un giro e un'ispezione accurata, sceglie di comprarne uno, particolarmente grosso e particolarmente costoso: tratta perci\u00f2 sul prezzo col venditore, e, ottenuto un notevole sconto, si appresta a concludere la trattativa battendogli la mano.\nPurtroppo batte la mano anche nella realt\u00e0, colpendo il marito. Questi, ormai sveglio, si fa raccontare il sogno, e approfitta dell'occasione per far valutare alla moglie la propria mercanzia. Nonostante il giudizio non sia del tutto positivo, la nottata termina nel migliore dei modi; tanto che il borghese racconter\u00e0 l'avvenuto nei giorni seguenti, permettendo cos\u00ec che Bodel ne venga a conoscenza.\nParticolarit\u00e0.\nQuesto \u00e8 l'unico fabliau in cui Jean Bodel si presenta. Ai versi 209-210, afferma:\n&lt;poem&gt;\"Tant que lo sot JOHANS BODIAUS,uns rimoieres de flabiaus.\"&lt;/poem&gt;\n\u00c8 anche l'unico fabliau di Bodel che vede come protagonista un borghese; negli altri casi, al centro della scena c'\u00e8 quasi sempre un villano e le sue disavventure."}
{"id": "2397339", "revid": "110157", "url": "https://it.wikipedia.org/wiki?curid=2397339", "title": "The Elected Member", "text": "The Elected Member \u00e8 un romanzo della scrittrice gallese Bernice Rubens pubblicato nel 1969, e vincitore del Booker Prize l'anno successivo.\nIl romanzo ha come protagonista Norman Zweck, dipendente da anfetamine e convinto di vedere pesciolini d'argento dovunque vada."}
{"id": "2397353", "revid": "726373", "url": "https://it.wikipedia.org/wiki?curid=2397353", "title": "Nyame", "text": "Nyame, \u00e8 una divinit\u00e0 della mitologia delle popolazioni Ashanti del Ghana.\nNel mito.\nArmato delle \"asce di dio\" (ovvero i lampi), si racconta che in seguito all'aver creato gli esseri umani decise di partire lontano da loro visto l'enorme rumore che le donne facevano nel preparare il cibo.\nRaffigurazioni.\nIl suo nome significa \"lo splendente\", veniva rappresentato come il sole e la luna.\nIl culto.\nVarie erano le offerte rivolte a lui, in segno di rispetto si ponevano delle asce di pietra accanto alle porte."}
{"id": "2397356", "revid": "74841299", "url": "https://it.wikipedia.org/wiki?curid=2397356", "title": "San Vittore siriano", "text": ""}
{"id": "2397363", "revid": "767487", "url": "https://it.wikipedia.org/wiki?curid=2397363", "title": "Turiasaurus riodevensis", "text": "Il turiasauro (Turiasaurus riodevensis) era un dinosauro erbivoro appartenente ai sauropodi. Visse tra il Giurassico superiore e il Cretaceo inferiore (140-135 milioni di anni fa) e i suoi resti fossili sono stati ritrovati in Spagna. \nDescrizione.\nQuesto animale rappresenta il pi\u00f9 grande dinosauro finora rinvenuto in Europa. I suoi resti sono venuti alla luce in Spagna, presso il sito di Riodeva, grazie al lavoro del paleontologo Rafael Royo. Lo scheletro di \"Turiasaurus\", ben conservato e quasi completo, verr\u00e0 utilizzato per creare un modello biomeccanico e capire in che modo si muovessero animali cos\u00ec grandi e con una colonna vertebrale lunga decine di metri. \"Turiasaurus\" aveva l'omero, l'osso pi\u00f9 lungo della zampa anteriore, lungo 1 metro e 79 centimetri, cio\u00e8 quanto un uomo adulto. Come tutti i sauropodi, \"Turiasaurus\" era un erbivoro enorme e quadrupede dalle zampe colonnari, si nutriva di vegetali, aveva la testa piccola ma il collo e la coda erano lunghissimi. Le sue dimensioni erano enormi: si stima che potesse essere lungo circa 38 metri, alto 9 e pesasse 48 tonnellate.\nClassificazione.\nLa scoperta di \"Turiasaurus\" ha permesso agli studiosi di riconoscere un gruppo di sauropodi dalle caratteristiche uniche e dalle dimensioni enormi, i Turiasauria, i cui resti sono stati ritrovati quasi esclusivamente in Spagna in strati tra il Giurassico superiore e il Cretaceo inferiore: altri sauropodi appartenenti a questo misterioso gruppo sono \"Losillasaurus\" e \"Galveosaurus\". Frammenti ritrovati in altre zone dell'Europa, principalmente denti, potrebbero inoltre appartenere ai turiasauri.\nSignificato del nome.\nIl nome \"Turiasaurus\" significa \"rettile di Turia\", poich\u00e9 \"Turia\" \u00e8 il nome latino della provincia spagnola di Teruel, dove \u00e8 avvenuto il ritrovamento. "}
{"id": "2397365", "revid": "220350", "url": "https://it.wikipedia.org/wiki?curid=2397365", "title": "Lyrische Suite", "text": ""}
{"id": "2397370", "revid": "135224", "url": "https://it.wikipedia.org/wiki?curid=2397370", "title": "Muscolo splenio del capo", "text": ""}
{"id": "2397372", "revid": "239447", "url": "https://it.wikipedia.org/wiki?curid=2397372", "title": "FC Red Star Z\u00fcrich", "text": ""}
{"id": "2397376", "revid": "135224", "url": "https://it.wikipedia.org/wiki?curid=2397376", "title": "Muscolo erettore della colonna", "text": ""}
{"id": "2397392", "revid": "135224", "url": "https://it.wikipedia.org/wiki?curid=2397392", "title": "Diaframma (anatomia)", "text": ""}
{"id": "2397399", "revid": "547034", "url": "https://it.wikipedia.org/wiki?curid=2397399", "title": "Ghenizah", "text": "La ghenizah (scritto anche geniza, gheniz\u00e0 o gheniza, in ebraico \u05d2\u05e0\u05d9\u05d6\u05d4 \u00ab[luogo di] deposito\u00bb; plur. genizot o ghenizot) \u00e8 quella parte della sinagoga destinata a servire da deposito, principalmente delle opere che trattino argomenti religiosi redatti in ebraico, divenuti inutilizzabili, in attesa che esse siano sotterrate in un cimitero, dal momento che \u00e8 proibito categoricamente gettare documenti scritti in cui compaia uno dei sette Nomi sacri di Dio, ivi comprese le lettere personali e i contratti legali che - allo stesso modo dell'Islam che prevede l'abbondante uso della \"basmala\" - si aprono con un'invocazione a Dio. In pratica le \"ghenizot\" contengono anche documenti profani, che abbiano o meno la formula d'invocazione tanto usata, come pure i documenti redatti in altre lingue che non siano l'ebraico, ma che utilizzino l'alfabeto ebraico (\u00e8 questo, tra gli altri, il caso degli idiomi giudeo-arabi, del giudeo-persiano, del ladino e dell'yiddish).\nEsiste la \"norma\" (\"minhag\") consistente nella raccolta solenne del materiale posto nella \"gheniza\", prima che esso sia sotterrato nei cimiteri. Le sinagoghe di Gerusalemme seppelliscono il contenuto della \"gheniza\" dopo sette anni, cos\u00ec come anticamente anche negli anni di siccit\u00e0, al fine di favorire la caduta della pioggia.\nLa \"gheniza\" di gran lunga pi\u00f9 famosa, per l'importanza quantitativa e qualitativa dei testi che vi furono depositati, \u00e8 quella annessa alla Sinagoga di Ezra di Fustat (Il Cairo), edificata nell'882 sul luogo dove si ergeva in antico una chiesa dedicata all'arcangelo Michele, sopravvissuta fino alla conquista persiana sasanide dell'Egitto da parte dello \"Sci\u00e0\" Cosroe nel 616, per essere trasformata in sinagoga..\nRiscoperta nel 1864 da Jacob Saphir, il gran numero di frammenti cartacei, pergamenacei e in papiro ivi conservati e dimenticati (circa 280.000), furono dapprima studiati (a partire dal 13 maggio 1896) da Solomon Schechter e, pi\u00f9 tardi, dall'orientalista olandese Shlomo Dov Goitein.\nTra i documenti rinvenuti vi sono opere di Yehuda Ha-Levi (c. 1080-1145) e una trentina di trattati del grande medico e filosofo Rabbi Moses ben Maimon (Maimonide, o \"Rambam\", 1135-1204), oltre a taluni lavori esegetici (Mishna).\nLe \"ghenizot\" nel Talmud.\nI riferimenti alla \"gheniza\" nel Talmud si trovano praticamente tutte nei trattati Shabbat e Pessa'him:\nIn et\u00e0 medievale.\nNel Medioevo, i biglietti e i manoscritti ebraici che erano rinchiusi nella \"gheniza\" erano noti come \"shemot\" (\"Nomi\") a causa del loro carattere sacro, e dunque godevano del diritto alla loro conservazione, motivata dalla presenza di uno degli incancellabili sette Nomi di Dio.\nVi erano depositati, oltre ai pezzi di carta, anche oggetti di culto come i tzitzit, i lulavim o i rami di mirto.\nNel folklore ebraico, questi biglietti servirono a nascondere il Golem di Praga, il cui corpo riposerebbe nella \"gheniza\" della Altneushul di Praga.\nNel secolo XXI.\nNel loro libro \"The Jesus Family Tomb\", Charles Pellegrino e Simcha Jacobovici scrivono che la tomba di Talpiot (che essi presentano come la vera tomba-caverna familiare di Ges\u00f9 e della sua famiglia) sarebbe stata trasformata in \"gheniza\" dalle autorit\u00e0 rabbiniche di Gerusalemme."}
{"id": "2397400", "revid": "135224", "url": "https://it.wikipedia.org/wiki?curid=2397400", "title": "Muscolo grande dentato", "text": ""}
{"id": "2397408", "revid": "110157", "url": "https://it.wikipedia.org/wiki?curid=2397408", "title": "Neomicina", "text": "La neomicina \u00e8 un antibiotico ad ampio spettro che appartiene alla famiglia degli amminoglicosidi.\nMeccanismo di azione.\nL'attivit\u00e0 antibatterica della neomicina deriva dal legame con la subunit\u00e0 30S del ribosoma procariotico, attraverso la quale inibisce la traduzione procariotica dell'mRNA; un meccanismo di azione simile a quello della streptomicina. La neomicina mostra anche un'elevata affinit\u00e0 di legame per il fosfatidilinositolo 4,5-bisfosfato (PIP2), un componente fosfolipidico delle membrane cellulari. \nIndicazioni.\nLa neomicina \u00e8 utilizzata localmente in casi di infezioni esterne, ad esempio nell'otite esterna.\nViene utilizzata anche (in associazione all'eritromicina) per la sterilizzazione della flora batterica intestinale nei casi di encefalopatia porto-sistemica o prima di un intervento chirurgico, come disinfettante intestinale nei casi di cirrosi epatica, nella disinfezione delle vie urinarie e (somministrato per via parenterale) per il trattamento della tubercolosi.\nEsistono anche formulazioni (in associazione alla bacitracina) in pomate per uso dermatologico.\nSpettro.\nLa neomicina \u00e8 attiva sui batteri Gram-negativi, mentre l'effetto sui batteri gram positivi \u00e8 solo parziale. Come tutti gli aminoglicosidi non viene assorbito dall'apparato gastrointestinale. \nControindicazioni.\nSconsigliato in neonati.\nEffetti indesiderati.\nFra gli effetti collaterali pi\u00f9 frequenti si riscontrano nausea, rash cutaneo, senso di vomito.\nLa neomicina \u00e8 relativamente tossica per l'uomo, le reazioni allergiche sono comuni. Il farmaco \u00e8 anche un antagonista dell'acido \"gamma-\" aminobutirrico e pu\u00f2 essere responsabile di convulsioni e psicosi. Come altri aminoglicosidi, la neomicina \u00e8 ototossica, e pu\u00f2 causare tinnito, perdita dell'udito e problemi vestibolari. \nUso in biologia cellulare.\nLa resistenza alla neomicina pu\u00f2 essere conferita dall'espressione di un gene \"neo\", codificante per una amminoglicoside 3\u2018-fosfotransferasi. La cassetta di resistenza \u00e8 comunemente inclusa in plasmidi utilizzati per stabilire linee cellulari stabili esprimenti proteine transgeniche cos\u00ec da poter rendere selezionabili tali linee. Molti plasmidi di espressione disponibili in commercio contengono \"neo\" come marcatore selezionabile. Le cellule non trasfettate sono selezionate negativamente quando la coltura \u00e8 trattata con la neomicina. La neomicina o la kanamicina sono utilizzati per la selezione di procarioti mentre per cellule eucariote viene generalmente utilizzata la geneticina (G418).\nStoria.\nLa neomicina \u00e8 stata scoperta nel 1949 dal microbiologo Selman Waksman e dal suo studente Hubert Lechevalier alla Rutgers University. \u00c8 prodotto naturalmente dal batterio \"Streptomyces fradiae\". La sintesi richiede condizioni nutritive specifiche in ambiente aerobico. Il composto viene quindi isolato e purificato dal batterio.\nLa neomicina ha ricevuto l'approvazione per l'uso nel 1952. Rutgers University ha ottenuto il brevetto per la neomicina nel 1957."}
{"id": "2397422", "revid": "92723", "url": "https://it.wikipedia.org/wiki?curid=2397422", "title": "Placca dell'Amur", "text": "La placca dell'Amur \u00e8 una placca tettonica della litosfera terrestre. La placca occupa un angolo solido di 0,13066 sterad. \u00c8 generalmente associata alla placca euroasiatica, ma non \u00e8 chiaro se si tratti di una placca indipendente.\nLa placca deriva il suo nome dal fiume Amur, che scorre nell'Asia sud-orientale e in alcuni tratti fa da confine tra Siberia, Manciuria e Mongolia.\n\u00c8 situata nell'est del continente euroasiatico. Copre il sud-est della Siberia, gran parte del lago Bajkal, l'est della Mongolia, la Manciuria, l'ovest dell'isola di Sachalin, la penisola coreana, il mar del Giappone, il sud-est del mar Giallo e la parte meridionale del Giappone.\n\u00c8 in contatto con la placca di Ochotsk, con quella euroasiatica, dello Yangtze, di Okinawa e delle Filippine.\nLa placca dell'Amur si sposta con una rotazione di 0,9309\u00b0 per milione di anni da un polo euleriano posto a 57\u00b065' di latitudine nord e di 83\u00b074' di longitudine ovest. Le misurazioni da GPS indicano che la rotazione \u00e8 antioraria.\nSi pensa che il terremoto di Tangshan del 1976 sia collegato al suo movimento."}
{"id": "2397426", "revid": "767487", "url": "https://it.wikipedia.org/wiki?curid=2397426", "title": "Terre al crepuscolo", "text": "Terre al crepuscolo (\"Dusklands\") \u00e8 il primo romanzo pubblicato da John Maxwell Coetzee nel 1974. \u00c8 una critica della violenza della mentalit\u00e0 colonialista e imperialista della civilt\u00e0 occidentale. In italiano \u00e8 uscito nel 2003 nella traduzione di Maria Baiocchi presso Einaudi.\nTrama.\nIl romanzo si compone di due storie separate. La prima narra la graduale discesa verso la pazzia del protagonista, Eugene Dawn. Eugene lavora per un'agenzia governativa statunitense responsabile per la guerra psicologica durante la guerra del Vietnam. Tuttavia, il suo lavoro sulla mitografia e sulle operazioni psicologiche ha conseguenze negative su di lui. La sua caduta termina con l'accoltellamento del figlio.\nLa seconda storia, ambientata nel XVIII secolo, \u00e8 il racconto da parte di Jacobus Coetzee di una spedizione di caccia nell'entroterra del Sudafrica, fino ad allora \"inesplorato\". Dopo aver attraversato il fiume Orange, Jacobus incontra una trib\u00f9 Namaqua con cui commerciare, ma si ammala improvvisamente. Viene curato dalla trib\u00f9 e si rimette gradualmente, ma viene espulso dal villaggio dopo aver preso parte a una lotta. Con la morte del suo ultimo schiavo rimasto, ritorna a casa solo, dove organizza una spedizione punitiva contro i Namaqua. La storia si conclude con l'esecuzione degli schiavi che lo avevano abbandonato durante il viaggio precedente e il massacro della trib\u00f9."}
{"id": "2397429", "revid": "588089", "url": "https://it.wikipedia.org/wiki?curid=2397429", "title": "Geniza del Cairo", "text": "La Geniza del Cairo \u00e8 il luogo in cui fu radunato materiale manoscritto ebraico che data per la massima parte fra il 1025 e il 1266, ritrovato alla fine del XIX secolo e studiato dapprima dal professor Solomon Schechter e poi dal prof. Shlomo Dov Goitein.\nIl materiale - 280.000 lacerti circa - giaceva nella Geniza della sinagoga di al-Fustat (Antica Cairo), in Egitto, dove era stato depositato dagli israeliti di Palestina, emigrati al Cairo in et\u00e0 aghlabide e poi fatimide.\nUna provvidenziale dimenticanza evit\u00f2 il rituale seppellimento del materiale da parte della comunit\u00e0 ebraica, regalando agli storici una delle pi\u00f9 importanti documentazioni autografe dell'attivit\u00e0 commerciale e della vita sociale, in particolare ebraica, nell'area mediterranea.\nNel 1897, mentre una parte dei manoscritti era gi\u00e0 stata dispersa nelle diverse biblioteche del mondo (San Pietroburgo, Parigi, Londra, Oxford, Manchester, New York), gli ultimi frammenti furono trasferiti da Schechter nella Cambridge University Library, nel Regno Unito.\nI testi erano stati redatti in ebraico, arabo, Giudeo-Arabo, giudeo persiano e aramaico su svariati supporti (carta, papiro, tessuto e pergamena). I temi trattati sono tra i pi\u00f9 diversi (traduzioni della Bibbia, copie della Torah, grammatiche ebraiche, commentari del Tanakh).\nCerti testi forniscono importanti informazioni su Maimonide ma la vera rivoluzionaria scoperta riguarda l'attivit\u00e0 mercantile ebraica in et\u00e0 fatimide e la presenza di societ\u00e0 miste ebraico-islamico-cristiane, in un clima di sostanziale tolleranza garantito dal regime ismailita dei Fatimidi del Cairo, tali da obbligare a una riscrittura della storia economica nei secoli IX, X e XI."}
{"id": "2397431", "revid": "339392", "url": "https://it.wikipedia.org/wiki?curid=2397431", "title": "Pieve di Sant'Eustachio in Acone", "text": ""}
{"id": "2397443", "revid": "297745", "url": "https://it.wikipedia.org/wiki?curid=2397443", "title": "Chiesa di Sant'Eustachio (Venezia)", "text": ""}
{"id": "2397445", "revid": "121960462", "url": "https://it.wikipedia.org/wiki?curid=2397445", "title": "Kanamicina", "text": "La kanamicina, o canamicina, \u00e8 un antibiotico che appartiene alla famiglia degli amminoglicosidi.\nIndicazioni.\nUtilizzato contro infezioni gravi quando si osserva resistenza agli antibatterici.\nMeccanismo di azione.\n1) agisce su subunita 30s dei ribosomi procarioti;\n2) entra attraverso le porine danneggiando la parete;\n3) necessita di trasporto attivo ATP dipendente per penetrare (funziona in cellule vitali aerobie);\n4) aumenta stress ossidativo;\n5) induce errori di trascrizione.\nControindicazioni.\nControindicato in pazienti con insufficienza renale o ipersensibilit\u00e0 nota al farmaco.\nEffetti indesiderati.\nFra gli effetti collaterali pi\u00f9 frequenti si riscontrano nausea, nefrotossicit\u00e0, senso di vomito, ototossicit\u00e0 vestibolare e uditiva. In seguito a un'eccessiva assunzione di kanamicina, si verifica un danno quasi esclusivo alle cellule ciliate esterne."}
{"id": "2397452", "revid": "204012", "url": "https://it.wikipedia.org/wiki?curid=2397452", "title": "Corpo (luteo) emorragico", "text": ""}
{"id": "2397464", "revid": "1687355", "url": "https://it.wikipedia.org/wiki?curid=2397464", "title": "BGL Luxembourg Open", "text": "Il BGL Luxembourg Open \u00e8 un torneo femminile di tennis che si gioca nella citt\u00e0 di Lussemburgo, precisamente nella frazione di Kockelscheuer che si trova a pochi chilometri dalla capitale. Dal 2009 fa parte della categoria International. Kim Clijsters detiene il record di vittorie con cinque successi (1999, 2001, 2002, 2003 e 2005). L'edizione del 2020 non viene disputata a causa della pandemia di COVID-19."}
{"id": "2397468", "revid": "339392", "url": "https://it.wikipedia.org/wiki?curid=2397468", "title": "Vulcanospeleologia", "text": ""}
{"id": "2397474", "revid": "339392", "url": "https://it.wikipedia.org/wiki?curid=2397474", "title": "Grotte laviche", "text": ""}
{"id": "2397477", "revid": "287204", "url": "https://it.wikipedia.org/wiki?curid=2397477", "title": "Netilmicina", "text": "La netilmicina \u00e8 un principio attivo che appartiene alla famiglia degli amminoglicosidi \nIndicazioni.\nUtilizzato contro infezioni gravi quando si osserva resistenza alla gentamicina\nMeccanismo di azione.\nCome tutti gli aminoglicosidi non viene assorbito dall'apparato gastrointestinale per questa specifica particolarit\u00e0 l'unica somministrazione permessa rimane quella parenterale. \nControindicazioni.\nControindicato in pazienti con insufficienza renale o ipersensibilit\u00e0 nota al farmaco. \nPosologia.\nPer iniezione intramuscolare - iniezione endovenosa (3-5 minuti)\nEffetti indesiderati.\nFra gli effetti collaterali pi\u00f9 frequenti si riscontrano nausea, nefrotossicit\u00e0, ototossicit\u00e0 vestibolare ed uditiva, stomatite. "}
{"id": "2397480", "revid": "767487", "url": "https://it.wikipedia.org/wiki?curid=2397480", "title": "Izabella Scorupco", "text": "Ha raggiunto la fama per essere stata Bond girl nel film \"GoldenEye\" (1995) ed essere stata protagonista del film \"Vertical Limit\" (2000).\nBiografia.\n\u00c8 nata da Lech, musicista, e Magdalena Skorupko, medico, a Bia\u0142ystok, in Polonia, nel 1970. Quando aveva un anno, i suoi genitori si separarono e rimase con sua madre. Nel 1978 si trasferirono a Bred\u00e4ng, presso Stoccolma, dove Scorupco impar\u00f2 a parlare svedese, inglese e francese.\nAlla fine degli anni '80, Scorupco viaggi\u00f2 in tutta Europa lavorando come modella e apparve sulla copertina di Vogue. Nel 1987, \u00e8 stata scoperta dal regista Staffan Hildebrand e ha recitato nel film \"Ingen kan \u00e4lska som vi\".\nAll'inizio degli anni '90, ha avuto una breve ma fortunata carriera come cantante pop, pubblicando l'album IZA, che \u00e8 stato certificato oro in Svezia nel 1991.\nIl 25 dicembre 1996, Scorupco ha sposato il giocatore polacco di Hockey su ghiaccio Mariusz Czerkawski. Hanno avuto una figlia insieme, Julia (nata il 15 settembre 1997). Divorziarono nel 1998.\nIl 30 gennaio 2003, Scorupco spos\u00f2 un americano, Jeffrey Raymond; hanno un figlio, Jakob (nato il 24 luglio 2003). Hanno divorziato nel 2015. Ora vive a Los Angeles e New York City. Dal 2017, Scorupco ha una relazione con Karl Rosengren. Si sono sposati il 6 ottobre 2018.\nNel 2011, Scorupco ha ripreso la sua carriera di cantante, duettando con il musicista svedese Peter J\u00f6back nel suo singolo Jag Har Dig Nu e presentando il video musicale della canzone. Ha anche recitato nel cortometraggio di estensione di J\u00f6back La vie, L'amour, La mort. Scorupco ha continuato a ospitare la serie primavera 2012 del prossimo modello top svedese, ma non l'ha proseguito per una seconda serie.\nScorupco si \u00e8 trasferita nel mondo della commedia nel luglio 2013, quando \u00e8 stata nominata per un ruolo da protagonista in una nuova commedia romantica svedese, Micke &amp; Veronica, al fianco di David Hellenius. \u00c8 stato presentato in anteprima il 25 dicembre 2014."}
{"id": "2397496", "revid": "61051", "url": "https://it.wikipedia.org/wiki?curid=2397496", "title": "Mycteria leucocephala", "text": "Il tantalo variopinto (Mycteria leucocephala, ) \u00e8 un uccello della famiglia dei Ciconiidae dell'ordine dei Ciconiiformi.\nSistematica.\n\"Mycteria leucocephala\" non ha sottospecie, \u00e8 monotipico.\nDistribuzione e habitat.\n\u00c8 una specie tropicale stanziale che nidifica in Asia, da India e Sri Lanka fino al Sud-est asiatico, nelle zone umide di pianura con presenza di alberi. Su di essi costruisce il nido, dove depone 2-5 uova.\nDescrizione.\nIl tantalo variopinto \u00e8 un planatore e, quando \u00e8 in volo, tiene il collo disteso, come tutte le cicogne.\nGli esemplari adulti sono uccelli di notevoli dimensioni, tutti bianchi, ma con le penne remiganti nere. La testa \u00e8 rossa, mentre il lungo becco ricurvo all'ingi\u00f9 \u00e8 giallo. Sono alti 93\u2013102\u00a0cm, con un'apertura alare di 150\u2013160\u00a0cm e un peso di 2-3,5\u00a0kg. La coda e le zampe sono rosa e una striscia scura attraversa il petto.\nI giovani sono una versione pi\u00f9 scialba degli adulti, dai toni pi\u00f9 brunastri e privi di colori brillanti.\nBiologia.\nCammina lentamente con andatura imponente nell'acqua bassa e nei campi alla ricerca di pesci, rane e grossi insetti. Nidifica in colonie molto affollate; tra le pi\u00f9 famose ricordiamo quella situata presso il Giardino Zoologico di Nuova Delhi e quella di Kokrebellur, in India meridionale. Il picco delle nascite \u00e8 tra settembre e novembre."}
{"id": "2397498", "revid": "119026095", "url": "https://it.wikipedia.org/wiki?curid=2397498", "title": "Per l'uccisione di Eratostene", "text": "Per l'uccisione di Erat\u00f2stene, o \"Apologia per l'uccisione di Eratostene\" (), conosciuta anche come In difesa di Eufileto per l'uccisione di Eratostene, \u00e8 una celebre orazione di Lisia (la prima orazione del \"Corpus Lysiacum\"), pronunciata ad Atene davanti al Delfinio alla fine del V secolo a.C.\nScopo dell'opera \u00e8 la difesa del cittadino ateniese Eufileto dall'accusa di omicidio premeditato, da parte dei parenti dell'ucciso, Eratostene di Oe. La strategia difensiva adottata dall'autore \u00e8 semplice ed efficace: dimostrare la legittimit\u00e0 dell'omicidio, in quanto rientrante nel \"\u03c6\u03cc\u03bd\u03bf\u03c2 \u03b4\u03af\u03ba\u03b1\u03b9\u03bf\u03c2\" (\"phonos dikaios\"), ossia delitto d'onore, previsto dalla legge di Dracone, sostenendo che l'accusato abbia compiuto tale gesto a causa della relazione adulterina stretta da Eratostene con la moglie di Eufileto.\nStruttura.\nLisia \u00e8 il modello a cui molti retori della tradizione classica si sono ispirati, la struttura della sua orazione funge, quindi, da matrice per tutta la produzione successiva.\nL'orazione \u00e8 composta da un \"Exordium\", il cui scopo \u00e8 catturare l'attenzione e la benevolenza dei giudici; una \"Propositio\", destinata all'introduzione dell'argomento; la \"Narratio\", che rappresenta la parte centrale dell'opera e consiste nel racconto degli avvenimenti dal punto di vista del narratore; l'\"Argumentatio\" e la \"Refutatio\", con le quali vengono fornite le prove di innocenza (o colpevolezza) e vengono respinte le accuse della controparte; infine, la \"Conclusio\", con il fine di riassumere i tratti essenziali dell'orazione, con il successivo congedo dalla giuria.\nTrama della \"narratio\".\nIl contadino Eufileto descrive gli avvenimenti relativi al proprio matrimonio con la giovane moglie, nel periodo di poco precedente all'accaduto. Dopo la nascita del figlio, egli, ormai, si fida della consorte, credendo che tale fiducia potesse rafforzare il loro legame. Possedendo una casa a due piani, per agevolare l'allattamento del piccolo, accetta di trasferirsi al piano superiore, lasciando quello inferiore alle donne, fatto insolito nell'Atene del tempo.\nUn giorno, tornato in anticipo dai campi, si trova di fronte ad un comportamento insolito da parte della moglie: infatti, ella, dovendo allattare il figlio, che piangeva al piano di sotto, chiude il marito in camera, con la scusa essere gelosa delle \"avances\" del marito alla servetta. La stessa notte il contadino ode aprirsi l'uscio di casa; il mattino dopo la moglie dice di essersi dovuta recare a casa dei vicini quella notte, e, particolare a cui Eufileto non bada subito, ha il viso truccato, nonostante fosse in lutto per la perdita del fratello.\nLe cose continuano in questo modo per diverso tempo, finch\u00e9 Eufileto, avvicinato da una vecchia, viene a scoprire la verit\u00e0: la donna che ha mandato la signora, vecchia amante di Eratostene, si \u00e8 insospettita per le visite sempre meno frequenti dell'amante, ha mandato la serva ad indagare e, una volta scoperta la nuova relazione, spinta dalla gelosia, ha incaricato la serva di riferire tutto ad Eufileto.\nQuest'ultimo, astutamente, fa credere alla propria serva di sapere tutti i particolari della sua complicit\u00e0 nell'adulterio della moglie, spingendola a confessare di essere complice della tresca fra Eratostene e la moglie di Eufileto. Cos\u00ec l'uomo organizza, con la complicit\u00e0 della donna e di quattro testimoni, un tranello nel quale Eratostene e la moglie cadono in pieno, venendo colti in flagrante. Eratostene viene cos\u00ec ucciso per la pubblica utilit\u00e0 dal marito tradito.\nStile.\nSenza discostarsi dallo stile che lo caratterizza, Lisia, piuttosto che cercare path\u00f2s ed enfatizzare l'esposizione, preferisce dare un'impronta ben definita, davanti alla giuria popolare, al personaggio di Eufileto, delineandolo come onesto cittadino, ancora prima che marito tradito, il quale agisce per il bene comune. Ci\u00f2 grazie al linguaggio semplice e chiaro, privo quasi completamente di figure retoriche e forme poetiche, utilizzato nei suoi aspetti pi\u00f9 comuni, straordinariamente appropriati ad un personaggio come Eufileto. \nInoltre, evita strategicamente ogni riferimento al nome di Eratostene, sempre appellandosi a lui come \"quell'uomo\" o semplicemente \"l'uomo\", con l'effetto di distaccare la giuria dall'ucciso, posto sotto la luce dell'illegalit\u00e0.\nAnche i personaggi femminili, come la moglie e la complice serva, sono tratteggiati in maniera negativa e ritenute infide e pusillanimi, in netta contrapposizione con il \"giusto\" Eufileto.\nGrazie a tali peculiarit\u00e0, l'orazione \u00e8 un ottimo esempio del \"discorso di parte\", successivamente ripreso dalla tradizione oratoria successiva, soprattutto da Cicerone e Quintiliano."}
{"id": "2397500", "revid": "1534172", "url": "https://it.wikipedia.org/wiki?curid=2397500", "title": "Miometrio", "text": "Nell'anatomia femminile il miometrio \u00e8 la tonaca muscolare della parete uterina.\nAnatomia.\n\u00c8 compresa fra il perimetrio, la tonaca sierosa che \u00e8 la parte pi\u00f9 esterna e l'endometrio, la parte pi\u00f9 interna, la tonaca mucosa. \u00c8 costituito da fibrocellule muscolari lisce in abbondante stroma fibroso che aumenta la consistenza. Si pu\u00f2 suddividere in tre strati: strato interno: fasci di fibre a decorso longitudinale; strato medio: fasci a decorso obliquo o circolare in grado di occludere i vasi ed evitare quindi emorragie durante il secondamento; strato esterno: fasci a decorso longitudinale.\n\u00c8 riccamente vascolarizzato dai rami dell'arteria uterina che formano un fitto plesso nello strato medio ricco di dispositivi regolatori del flusso."}
{"id": "2397501", "revid": "63149", "url": "https://it.wikipedia.org/wiki?curid=2397501", "title": "Steve Tessarin", "text": ""}
{"id": "2397505", "revid": "33689", "url": "https://it.wikipedia.org/wiki?curid=2397505", "title": "Forth", "text": ""}
{"id": "2397506", "revid": "1652635", "url": "https://it.wikipedia.org/wiki?curid=2397506", "title": "Sali Berisha", "text": "Biografia.\nGli studi.\nDi famiglia musulmana, nel 1967 si \u00e8 laureato in medicina a Tirana e ha frequentato un master a Parigi. Nel 1986 \u00e8 eletto membro del Comitato Europeo sulle Ricerche Mediche.\nDurante gli anni ottanta \u00e8 stato professore alla facolt\u00e0 di medicina di Tirana, ha pubblicato vari libri universitari e articoli scientifici sulla cardiologia anche all'estero.\nLa politica.\nA partire dal 1969, Berisha \u00e8 membro del Partito del Lavoro d'Albania al potere, guidato da Enver Hoxha fino al 1985. Rimase nel partito fino al 1990, quando si schierer\u00e0 contro il presidente Ramiz Alia.\nNel 1991 diventa capo del Partito Democratico d'Albania, con cui ha vinto le elezioni nel 1992, 1996, 2005 e nel 2009. \u00c8 stato Presidente dell'Albania dal 9 aprile 1992 al 24 luglio 1997, quando diede le dimissioni dal suo secondo mandato ricevuto dal parlamento, nel momento in cui nel paese era stato proclamato lo stato d'emergenza. \u00c8 importante qui aggiungervi un dettaglio: in questi primi due mandati (1992 e 1996), l'Albania \u00e8 una Repubblica presidenziale. Per cui - se non in modo diretto, almeno in modo indiretto - \u00e8 frequente far ricadere su di lui la responsabilit\u00e0 delle piramidi finanziarie, nonch\u00e9 delle proteste verificatesi nel 1997. Nel 1996, il collasso delle piramidi finanziarie collegate favorite dal suo governo port\u00f2 a proteste popolari di massa che fecero precipitare il paese nel caos durante i primi mesi del 1997, .\nA seguito delle elezioni dell'estate 2005 la coalizione del suo partito (Unione per la Vittoria) ebbe la maggioranza del parlamento, grazie anche alle divisioni tra i partiti di sinistra, e divent\u00f2 cos\u00ec Primo ministro.\nHa vinto le elezioni del 2009 continuando cos\u00ec ad essere Primo ministro per il secondo mandato consecutivo. Per la prima volta, nessuna coalizione usc\u00ec vincitrice dalle elezioni, ma l'Alleanza del Cambiamento (70 deputati su 140) entr\u00f2 in coalizione con un suo alleato non naturale, il Movimento Socialista per l'Integrazione (4 deputati su 140), i socialdemocratici nati dalla scissione del Partito Socialista nel 2005, lasciando all'opposizione il Partito Socialista (66 deputati su 140) di Edi Rama, con un vantaggio di 8 deputati all'Assemblea Nazionale.\nNel dicembre del 2009 \u00e8 stato rieletto, essendo unico candidato, Presidente del Partito Democratico.. Pochi giorni dopo la sconfitta nelle elezioni parlamentari del 23 giugno 2013 si \u00e8 dimesso dalla dirigenza del partito lasciando ai membri la decisione del nuovo leader.\nVita privata.\nSali Berisha \u00e8 sposato con Liri Berisha, che \u00e8 una pediatra e ha due figli, una figlia, Argita e un figlio, Shk\u00eblzenin. Berisha parla inglese, francese, italiano, russo e tedesco.\nPosizioni politiche.\nIl Partito Democratico e anche lui stesso pubblicizzano ancora e ancora il loro \"governo eccellente\", che l'Albania avrebbe dovuto promuovere economicamente in maniera forte. Il 20 settembre 2011, Berisha era presente alla chiusura del NASDAQ, dove ha dovuto sopportare molte critiche a casa, specialmente tra i socialisti dell'opposizione, per la sua dichiarazione sull'Albania come luogo di business: \"L'Albania \u00e8 aperta agli affari. La nostra strada non \u00e8 un viale di fiori, ma \u00e8 un percorso di speranza, un percorso di sogni che si avvereranno\".\nI socialisti guidati dal loro leader Edi Rama, che era in opposizione tra il 2005 e il 2013, erano e sono ancora feroci oppositori della politica del governo di Sali Berisha e dei suoi democratici. Sono accusati la corruzione reciproca, il nepotismo e simili.\nDurante molte campagne di partito e quando \u00e8 in pubblico, Berisha usa spesso il segno della vittoria.\nControversie.\nDurante gli ultimi anni di opposizione l'ex primo ministro e presidente dell'Albania ha incitato la folla a prendere le armi e ribaltare \"la dittatura criminale di Edi Rama\". Ecco le frasi dette da Berisha durante l'incontro in Parlamento per l'approvazione della Manovra Economica del Paese: "}
{"id": "2397507", "revid": "63149", "url": "https://it.wikipedia.org/wiki?curid=2397507", "title": "Giuseppe Scotto Di Carlo", "text": ""}
{"id": "2397511", "revid": "63149", "url": "https://it.wikipedia.org/wiki?curid=2397511", "title": "Giuseppe Scotto", "text": ""}
{"id": "2397514", "revid": "1444886", "url": "https://it.wikipedia.org/wiki?curid=2397514", "title": "Disarmo nucleare", "text": "Con disarmo nucleare si intende il problema dell'uscita del mondo dall'era delle armi atomiche. Data la gravit\u00e0 dei danni causati dall'uso di armi atomiche nei conflitti mondiali, il problema del disarmo si \u00e8 posto sotto una nuova luce.\nSe la fine della guerra fredda con la caduta dell'Unione Sovietica poteva dare motivo di bandire le armi atomiche, oggi la questione del disarmo \u00e8 ancora molto attuale data la facilit\u00e0 di ottenimento di armi atomiche derivata dal fatto che le tecnologie nucleari sono alla portata di un numero sempre crescente di paesi.\nIl problema principale della gestione e del controllo delle armi nucleari da parte di organismi internazionali \u00e8 che se da un lato \u00e8 auspicabile la messa al bando delle armi nucleari, non si pu\u00f2 pensare in tempi brevi alla sostituzione di quella grande percentuale di energia elettrica prodotta con centrali nucleari: se da un lato pu\u00f2 essere giusto impedire a uno stato di armarsi con armi nucleari, pu\u00f2 essere discutibile la scelta di privare lo stato stesso del diritto di soddisfare il proprio fabbisogno di energia.\nI negoziati durante la Guerra Fredda.\nI negoziati per il disarmo nucleare hanno vissuto diverse fasi ed i contrasti maggiori sono sempre sorti sui controlli.\nTra il 1945 ed il 1955, subito dopo la Seconda guerra mondiale, l'URSS si rifiut\u00f2 di prendere in considerazione qualsiasi proposta relativa al disarmo nucleare. Il caso pi\u00f9 clamoroso fu la risposta con cui nel 1948 l'allora delegato sovietico all'ONU, Andrej Vy\u0161inskij, respinse la proposta americana di trasferire la propriet\u00e0 ed il controllo sull'energia atomica (sia per usi civili che militari) all'Onu. A questo modo Vy\u0161inskij ebbe a dire: Da considerare che in quegli anni gli Stati Uniti avevano il monopolio della bomba atomica.\nIl triennio 1955-1957 \u00e8 contrassegnato dallo sforzo occidentale di arrivare a risultati concreti e dall'altro da apparenti sintomi di flessibilit\u00e0 sovietica, poi smentiti dai fatti. A Ginevra, nel 1955, si giunse all'accordo di applicare contemporaneamente due piani di controlli: quello aereo proposto da Dwight David Eisenhower e quello di posti di controllo terrestre proposti da Mosca. Anche questo accordo venne reso impraticabile da Molotov nell'ottobre del 1955. I negoziati si trascinarono a Londra fino al 1957: il 27 agosto il delegato sovietico Valerian Zorin respinse ogni proposta ed abbandon\u00f2 i negoziati.\nDurante gli anni 1960 crebbe la sensibilit\u00e0 popolare contro le armi nucleari (specialmente al riguardo dei test nucleari in atmosferici e del fallout radioattivo).\nNel 1963 venne firmato il Partial Test Ban Treaty, che proibiva test nucleari in atmosfera.\nNel 1968 venne firmato il Trattato di non proliferazione nucleare.\nNel 1972 venne siglato il Trattato anti missili balistici\nAlla fine degli anni 1980 vennero siglati gli accordi START.\nNell'Unione Sovietica, le voci contro le armi nucleari erano poche ed isolate, dal momento che il rivolgersi al \"pubblico\" non era un fattore politico rilevante. Alcuni cittadini che erano abbastanza importanti da permettersi di criticare il governo sovietico liberamente, tra cui Andrei Sacharov, \nDopo lo smantellamento dell'Unione Sovietica un certo numero di paesi del Patto di Varsavia si ritrovarono in possesso di armi nucleari.\nUcraina, Bielorussia e Kazakistan vi rinunciarono a causa di costi di gestione troppo elevati."}
{"id": "2397515", "revid": "1534172", "url": "https://it.wikipedia.org/wiki?curid=2397515", "title": "Perimetrio", "text": "Nell'anatomia femminile, il perimetrio \u00e8 il mesotelio della parete uterina.\nAnatomia.\nSi tratta della parte pi\u00f9 esterna della parete, essa \u00e8 unita al miometrio, che costituisce la tonaca muscolare."}
{"id": "2397517", "revid": "599013", "url": "https://it.wikipedia.org/wiki?curid=2397517", "title": "Mike Smith (cestista 1976)", "text": ""}
{"id": "2397525", "revid": "1605525", "url": "https://it.wikipedia.org/wiki?curid=2397525", "title": "L'attenzione", "text": "L'attenzione \u00e8 un romanzo di Alberto Moravia del 1965, pubblicato cinque anni dopo \"La noia\".\nTrama.\nIl tema centrale del romanzo \u00e8 la scoperta costante, pagina dopo pagina, dell'inautenticit\u00e0 della realt\u00e0. Il protagonista dell'opera strutturata come un romanzo \u00e8 Francesco Merighi, il quale avverte fortemente su di s\u00e9 la falsit\u00e0 dei rapporti umani, basati sul profitto economico e non sui valori ideali.\nL'argomento al centro della vicenda \u00e8 un eventuale rapporto incestuoso tra una figliastra e il suo patrigno, che vive in prima persona tale tentazione analizzandola in modo lucido e consapevole. Alla base del romanzo c'\u00e8 un diario e, quando egli si accinge a rileggerlo, si accorge che la realt\u00e0 che aveva voluto riprodurre non corrispondeva a quella vissuta.\nCritiche.\nGuido Almansi ha esaminato le analogie con la filosofia del \"pisciare alla vita\" del \"Tropico del Cancro\" di Henry Miller. In particolare in questo passaggio de \"L'attenzione\":\nAdattamenti.\n\"L'attenzione\" \u00e8 stato presentato in forma di lettura scenica il 14 giugno 1967 presso il Teatro Eliseo di Roma per la regia di Edmo Fenoglio, con Luigi Vannucchi, Renzo Palmer, Carmen Scarpitta, Marisa Mantovani e Gianni Bonagura.\nNel 1985 \u00e8 uscito l'adattamento cinematografico diretto da Giovanni Soldati."}
{"id": "2397526", "revid": "28592", "url": "https://it.wikipedia.org/wiki?curid=2397526", "title": "Dromedari", "text": ""}
{"id": "2397527", "revid": "1305772", "url": "https://it.wikipedia.org/wiki?curid=2397527", "title": "The Eagle Has Landed", "text": "The Eagle has landed \u00e8 la frase pronunciata da Neil Armstrong per annunciare l'allunaggio del modulo Eagle dell'Apollo 11 il 20 luglio 1969.\nThe Eagle Has Landed pu\u00f2 inoltre riferirsi a:"}
{"id": "2397529", "revid": "834", "url": "https://it.wikipedia.org/wiki?curid=2397529", "title": "The Eagle Has Landed - part II", "text": ""}
{"id": "2397530", "revid": "125802532", "url": "https://it.wikipedia.org/wiki?curid=2397530", "title": "Magnitudo 10.5", "text": "Magnitudo 10.5 (\"10.5\") \u00e8 una miniserie televisiva del 2004 diretto dal regista John Lafia.\nTrama.\nSeattle viene colpita da un terremoto di intensit\u00e0 pari a 7.9 della Scala Richter. Poche ore dopo, un altro terremoto si verifica in California dove raggiunge gli 8.4 della scala Richter che provocher\u00e1 la sparizione di un treno. La dottoressa Samantha Hill allora, esclusa l'ipotesi che la seconda scossa fosse solo di assestamento, elabora una teoria secondo la quale faglie profondissime e irrilevabili dagli strumenti interagiscano con faglie pi\u00f9 superficiali e conosciute (come la faglia di San Andreas) creando una reazione a catena di terremoti \ndi Magnitudo sempre pi\u00f9 elevato. Questa teoria, inizialmente scartata da Roy Nolan capo della sicurezza, sar\u00e0 poi ripresa in considerazione quando a San Francisco un terremoto raggiunge i 9.2 della scala Richter e provoca il crollo del Golden Gate Bridge. La dottoressa Hill studiando il percorso delle faglie propone allora di far esplodere 6 testate nucleari nel sottosuolo nel tentativo di bloccare la reazione a catena. Sfortunatamente, l'ultima carica viene posizionata in modo errato rendendo vano questo tentativo. Un ultimo terremoto colpisce, quindi, la California e raggiunge i 10.5 e modifica la geografia della costa ovest, facendo diventare la California un'isola staccata dalla terra ferma.\nColonna sonora.\nLa musica e stata composta da Lee Holdridge usando strumenti MIDI, con la realizzazione elettronica di Robert Irving. Nel 2020 e stata distribuita la colonna sonora da parte di Dragon's Domain Records, di cui sono presenti 25 tracce:\nSequel.\nLa miniserie ha avuto un seguito nel 2006 sotto forma di miniserie: \"Apocalypse - L'apocalisse\" (\"10.5 - Apocalypse\"), con la stessa regia."}
{"id": "2397531", "revid": "287204", "url": "https://it.wikipedia.org/wiki?curid=2397531", "title": "Ortigueira (Brasile)", "text": "Ortigueira \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Tel\u00eamaco Borba. La citt\u00e0 si trova a 216\u00a0km dalla capitale Curitiba."}
{"id": "2397532", "revid": "1534172", "url": "https://it.wikipedia.org/wiki?curid=2397532", "title": "Corna uterine", "text": "Nell'anatomia femminile le corna uterine sono quei punti in cui l'utero si unisce alle tube uterine. Esse sono molto pi\u00f9 marcate in alcune specie di animali come scrofe, cagne e gatte."}
{"id": "2397533", "revid": "204012", "url": "https://it.wikipedia.org/wiki?curid=2397533", "title": "Mucche", "text": ""}
{"id": "2397535", "revid": "834", "url": "https://it.wikipedia.org/wiki?curid=2397535", "title": "The Eagle Has Landed Pt. III", "text": ""}
{"id": "2397538", "revid": "1305772", "url": "https://it.wikipedia.org/wiki?curid=2397538", "title": "La notte dell'aquila", "text": ""}
{"id": "2397539", "revid": "1305772", "url": "https://it.wikipedia.org/wiki?curid=2397539", "title": "Forever Free", "text": ""}
{"id": "2397541", "revid": "684696", "url": "https://it.wikipedia.org/wiki?curid=2397541", "title": "HMS Bonaventure (31)", "text": "La HMS \"Bonaventure\" (pennant number 31) \u00e8 stata un incrociatore leggero della Royal Navy britannica appartenente Classe Dido; entrata in servizio nel maggio del 1940, prese parte alla seconda guerra mondiale, finendo poi affondata il 31 marzo 1941 dal sommergibile italiano \"Ambra\" a sud di Creta.\nServizio.\nImpostata il 30 agosto 1937 nei cantieri Scotts Shipbuilding and Engineering Company di Greenock, la nave fu varata il 19 aprile 1939 con il nome di \"Bonaventure\", settima unit\u00e0 della Royal Navy a portare questo nome; la nave entr\u00f2 poi in servizio il 24 maggio 1940 inserita nel 15th Cruiser Squadron della Home Fleet, di stanza a Scapa Flow. La nave fu destinata al pattugliamento delle acque a nord delle isole britanniche, oltre che per la scorta dei convogli navali diretti in Atlantico; il 25 dicembre 1940, durante la scorta al convoglio WS-5, la nave si confront\u00f2 insieme ad altre unit\u00e0 britanniche con l'incrociatore pesante tedesco \"Admiral Hipper\", 700 miglia ad ovest di Cabo Fisterra: dopo un breve scontro la nave tedesca si allontan\u00f2 dal convoglio, non prima di aver affondato due mercantili e averne danneggiati altrettanti.\nAll'inizio del gennaio del 1941 la nave, riassegnata alla Forza F, partecip\u00f2 alla scorta del convoglio posto al centro dell'operazione Excess, diretto nel Mar Mediterraneo; tra il 9 e l'11 gennaio, dapprina durante un attacco al convoglio, la torpediniera italiana \"Vega\" venne affondata nel Canale di Sicilia proprio dal \"Bonaventure\" e dal cacciatorpediniere , mentre la sua gemella \"Circe\" riusc\u00ec a mettere a segno due colpi a bordo dell'incrociatore. L'unit\u00e0 fece poi da copertura al traino a Malta del cacciatorpediniere da parte della . Tra il 25 ed il 28 febbraio 1941 l'incrociatore forn\u00ec appoggio ai reparti britannici impegnati nell'operazione Abstention, un raid contro il presidio italiano dell'isola di Castelrosso, prima di tornare alle missioni di scorta dei convogli navali nel Mediterraneo.\nIl 30 marzo 1941 la nave fece parte della scorta del convoglio GAS tra Alessandria d'Egitto e la Grecia, nell'ambito della campagna di Grecia: dopo essere sfuggita all'attacco del sommergibile italiano \"Dagabur\", a sud di Creta la \"Bonaventure\" fu silurata da un altro sommergibile italiano, l'\"Ambra\", affondando nel giro di sei minuti con la perdita di 138 marinai, mentre il resto dell'equipaggio venne salvato dalle altre navi della scorta."}
{"id": "2397542", "revid": "380453", "url": "https://it.wikipedia.org/wiki?curid=2397542", "title": "CEV Champions League 2009-2010 (maschile)", "text": "La CEV Indesit Champions League 2009-2010 \u00e8 stata la 51\u00aa edizione del massimo torneo pallavolistico europeo, e come ogni anno \u00e8 stata organizzata dalla Conf\u00e9d\u00e9ration Europ\u00e9enne de Volleyball (CEV).\nIl torneo ha preso il via il 2 dicembre 2009, con la prima giornata della fase a gironi, ed \u00e8 terminato il 2 maggio 2010 con la disputa delle finali a \u0141\u00f3d\u017a.\nSistema di qualificazione.\nAll'edizione del 2008-2009 prendono parte 24 squadre provenienti dalle 54 federazioni affiliate alla CEV. Per ogni federazione partecipa un certo numero di club a seconda della Ranking List aggiornata annualmente; federazioni con un coefficiente maggiore hanno pi\u00f9 club rispetto a quelle con un punteggio minore. Il massimo di compagini per ogni nazione \u00e8 di tre, privilegio riservato per questa edizione solo all'Italia. Con questo metodo sono state scelte 21 formazioni, mentre le ultime 3 restanti furono inserite tramite \"wild cards\" a discrezione della CEV.\nDi seguito \u00e8 riportato lo schema di qualificazione (su base Ranking List 2009):\nLe \"wild cards\" sono state assegnate alla Polonia (che presenta quindi tre squadre), alla Slovenia e alla Bulgaria.\nEventi.\nInizialmente il termine del torneo era previsto per l'11 aprile 2010, con la disputa delle finali a \u0141\u00f3d\u017a. Il giorno delle semifinali fu per\u00f2 oscurato dalla morte del presidente polacco Lech Kaczy\u0144ski e di altre importanti figure politiche nazionali; questo evento costrinse la CEV a decidere per un rinvio della Final Four della manifestazione. Le nuove date furono trovate nel weekend del 2 maggio.\nFase a gironi.\nIl sorteggio per la definizione dei gironi della prima fase si \u00e8 tenuto il 26 giugno 2009 a Vienna, contemporaneamente con la definizione dei gironi della Champions League femminile.\nPlayoff a 12.\nI sorteggi per gli accoppiamenti dei playoff a 12 si sono svolti il 21 gennaio 2010 a Lussemburgo (), alla presenza del comitato esecutivo della CEV. In quest'occasione \u00e8 stata anche scelta la citt\u00e0 polacca di \u0141\u00f3d\u017a come organizzatrice della Final Four. Conseguentemente la squadra del PGE Skra Be\u0142chat\u00f3w, vincitrice del girone D, \u00e8 stata qualificata d'ufficio alle semifinali; il suo posto nel sorteggio \u00e8 stato preso dalla miglior terza della fase a gironi, la squadra greca dell'Olympiakos, proveniente dal girone A.\nPlayoff a 6.\nGli accoppiamenti dei playoff a 6 si sono svolti contemporaneamente a quelli dei playoff a 12, il 21 gennaio. Questa fase vede la partecipazione, per la prima volta nella loro storia, degli austriaci del Hypo Tirol Innsbruck e degli sloveni dell'ACH Volley Bled, che hanno elimano nel doppio confronto i pi\u00f9 favoriti tedeschi del Verein f\u00fcr Bewegungsspiele Friedrichshafen e gli italiani della Lube Banca Marche Macerata.\nFinal Four.\nLa Final Four si disputer\u00e0 a \u0141\u00f3d\u017a (), e la sede degli incontri \u00e8 stata ritrovata nell\"'Atlas Arena\", gi\u00e0 sede della finale del Campionato europeo di pallavolo femminile 2009.\nGli accoppiamenti della Final Four, stabiliti dal regolamento CEV, prevedono che in caso di qualificazione di due squadre della stessa nazione, queste si incontrino in semifinale. Nel caso, invece, della presenza di squadre di nazioni diverse, verr\u00e0 effettuato un nuovo sorteggio."}
{"id": "2397543", "revid": "287204", "url": "https://it.wikipedia.org/wiki?curid=2397543", "title": "Forever Free (singolo)", "text": ""}
{"id": "2397546", "revid": "2093625", "url": "https://it.wikipedia.org/wiki?curid=2397546", "title": "Miss England II", "text": "Miss Englad II era il secondo motoscafo della serie \"Miss England\", con cui Henry Segrave prima e Kaye Don in seguito conquistarono il record di velocit\u00e0 su acqua.\nIl progetto.\nHenry Segrave, dopo il terzo primato di velocit\u00e0 su terra, spinto dallo stesso Gar Wood, inizi\u00f2 a dedicarsi alla motonautica. Dopo la vittoria contro Wood a Miami, ottenuta con il Miss England I, il pilota britannico decise di provare a conquistare il record di velocit\u00e0. Ma Segrave si rese conto che il Miss England I non era sufficientemente potente, e decise di progettare una nuova imbarcazione, in collaborazione con Kaye Don. La costruzione inizi\u00f2 nel 1930, e come per il Miss England I fu finanziata da Lord Wakefield, che in quest'occasione scelse personalmente anche i motori da impiegare, due Rolls-Royce R. Questi propulsori, destinati all'uso aeronautico, erogavano ciascuno 1800 CV.\nLo scafo, lungo 11 metri e largo 3, era completamente in legno.\nAl contrario dei suoi maggiori rivali, i motoscafi \"Miss America\" costruiti da Gar Wood, nei \"Miss England\" i due propulsori erano posizionati posteriormente, con la cabina di pilotaggio posta davanti ad essi. In occasione del loro primo incontro, lo stesso Wood espresse a Segrave le sue preoccupazioni sulla pericolosit\u00e0 di tale configurazione, ma il pilota britannico rispose che preferiva tale disposizione in quanto impediva ai fumi di scarico di oscurargli la vista.\nIl primo record e la morte di Segrave.\nIl luogo scelto per il tentativo fu il lago Windermere, nella contea di Cumbria. Gioved\u00ec 11 giugno Segrave effettu\u00f2 una corsa di prova, ma uno dei motori cedette. Il 13 giugno, il pilota britannico decise di tentare il record. Il primo passaggio venne cronometrato a 96,41 mp/h. Nel secondo, Segrave raggiunse le 101,11 mph, diventando il primo uomo a superare la barriera delle 100 mp/h sull'acqua. Con una media di 98,76 mp/h (158,94 km/h), Segrave segn\u00f2 il nuovo record di velocit\u00e0. Non avendo ricevuto la conferma, Segrave decise di fare un terzo passaggio. Durante la corsa, in piena velocit\u00e0, il Miss England II urt\u00f2 un tronco d'albero sommerso. L'imbarcazione si sollev\u00f2 letteralmente dall'acqua, per poi impattare violentemente contro la superficie del lago. Dei due meccanici a bordo, uno, Victor Halliwell, rimase ucciso, mente l'altro, Willcocks, rimase gravemente ferito. Segrave fu anch'esso ripescato vivo, ma privo di conoscenza. Portato in ospedale, riprese conoscenza solo per pochi attimi, in cui chiese se era riuscito a conquistare il record. Mor\u00ec pochi minuti dopo la conferma, a due ore dall'incidente.\nNonostante non abbia completato la terza corsa, le prime due furono sufficienti ad omologare il record.\nKaye Don.\nLa sfida con i fratelli Wood.\nDopo l'incidente di Segrave, Kaye Don fece riparare il Miss England II. Nel 1931, sul fiume Detroit, si teneva l'Harmsworth Trophy. Davanti a un pubblico stimato di un milione di persone, Kaye Don e Gar Wood si sfidarono, rispettivamente a bordo del Miss England II e del Miss America IX. Alla gara partecip\u00f2 anche il fratello di Wood, George, a bordo del Miss America VIII.\nLa gara era articolata in due manche. La prima fu vinta da Don, in quanto la chiglia della barca di Wood rimase danneggiata dalla scia del Miss England II. La prima manche si corse di luned\u00ec, mentre la seconda doveva avere luogo di gioved\u00ec. Il team lavor\u00f2 giorno e notte, ma l'urto aveva danneggiato il serbatoio del combustibile, e Wood si vide costretto a chiamare la direzione gara. Wood telefon\u00f2 ai giudici, chiedendo loro se potevano parlare con Don, e se lui acconsentiva a concedergli una proroga di 45 minuti. Il pilota britannico era gi\u00e0 sulla linea di partenza, davanti allo starter, e alla richiesta rispose con un secco \"no\", aggiungendo che se non si fosse presentato entro l'orario stabilito, sarebbe partito da solo. Dopo una breve discussione, Don acconsenti a concedere il tempo richiesto, e lui stesso approfitt\u00f2 del lasso di tempo per cambiare l'olio motore. Alla partenza, sia il Miss England II che il Miss America IX tagliarono la linea di partenza in anticipo, rispettivamente di 7,26 e 9,36 secondi. Secondo il regolamento, l'imbarcazione che tagliava la linea di partenza prima dello sparo dello starter, sarebbe stata penalizzata per un tempo pari a tre volte il numero di secondi di anticipo. Se l'imbarcazione superava la linea pi\u00f9 di 5 secondi prima dello sparo, veniva invece squalificata. Cos\u00ec sia Gar Wood che Kaye Don vennero squalificati, ma entrambi i piloti continuarono la corsa inconsapevoli. Nel proseguire della gara, per difendersi da un tentativo di sorpasso del Miss America IX, Don perse il controllo del Miss England II. L'imbarcazione si rovesci\u00f2, ma Kaye Don e il suo meccanico rimasero illesi. Gar Wood tagli\u00f2 per primo il traguardo e venne informato poco dopo della squalifica. La vittoria and\u00f2 cos\u00ec a George che aveva tagliato il traguardo poco dopo il fratello.\nGli ultimi record.\nIl record stabilito da Segrave rimase imbattuto per quasi un anno, fino al 20 marzo 1931, quando Gar Wood, a bordo del Miss America IX tocc\u00f2 le 102,256 mph (164,565 km/h). Kaye Don decise di provare a riconquistarlo, sempre con il Miss England II. A nemmeno un mese di distanza dal record di Wood, il 15 aprile, sul fiume Paran\u00e1 Kaye Don raggiunse le 103,49 mph (166.55 km/h). Il 31 luglio dello stesso anno, stavolta sul Lago di Garda, in occasione della Seconda Riunione Internazionale di Motonautica del Garda, Don spinse il Miss England II fino alle 110,22 mph (177,387 km/h).\nQuesto record, l'ultimo fatto segnare dal Miss England II, resistette per pi\u00f9 di 6 mesi."}
{"id": "2397548", "revid": "287204", "url": "https://it.wikipedia.org/wiki?curid=2397548", "title": "Pira\u00ed do Sul", "text": "Pira\u00ed do Sul \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Jaguaria\u00edva. La citt\u00e0 si trova a 184\u00a0km dalla capitale Curitiba."}
{"id": "2397549", "revid": "1305772", "url": "https://it.wikipedia.org/wiki?curid=2397549", "title": "Heavy Metal Thunder", "text": ""}
{"id": "2397553", "revid": "1305772", "url": "https://it.wikipedia.org/wiki?curid=2397553", "title": "Into the Labyrinth", "text": "Into the Labyrinth (\"dentro il labirinto\" in lingua inglese) pu\u00f2 riferirsi a:"}
{"id": "2397556", "revid": "1310927", "url": "https://it.wikipedia.org/wiki?curid=2397556", "title": "Coppa del Re 2008-2009", "text": "La Copa del Rey 2008-2009 fu la 105\u00aa edizione della competizione.\nInizi\u00f2 il 23 agosto 2008 e fin\u00ec il 13 maggio 2009 con la finale dello Stadio Mestalla di Valencia vinta per la venticinquesima volta dal Barcellona, che ha sconfitto per 4-1 l'Athletic Bilbao, qualificatosi per il terzo turno di Coppa UEFA.\nSquadre partecipanti.\nLe squadre dalla Primera Divisi\u00f3n 2007-2008:\nLe 21 squadre della Segunda Divisi\u00f3n 2007-2008:\nLe 24 squadre della Segunda Divisi\u00f3n B 2007-2008:\nLe 18 squadre della Tercera Divisi\u00f3n 2007-2008:\nPrimo turno.\nLe partite furono giocate dal 23 al 28 agosto 2008.\nSecondo turno.\nLe partite furono giocate dal 3 all'11 settembre 2008.\nTerzo turno.\nLe partite furono giocate l'8 e il 9 ottobre 2008.\nSedicesimi di finale.\nAndata: 28, 29 e 30 ottobre 2008.Ritorno: 11, 12 e 13 novembre 2008.\nOttavi di finale.\nAndata: 6, 7 e 8 gennaio 2009.Ritorno: 14 e 15 gennaio 2009.\nFinale.\nPrima del calcio d'inizio, i tifosi di Bilbao e Barcellona, che si sentono pi\u00f9 legati alle loro regioni che alla nazione, hanno fischiato la Marcha Real. Questo episodio \u00e8 stato censurato da TVE, che ha proposto immagini di tifosi assiepati nella citt\u00e0 basca, e poi riproposto l'inno all'intervallo ma coi fischi a basso volume. TVE ha ammesso l'episodio, e in seguito il direttore dell'informazione sportiva Julian Reyes \u00e8 stato licenziato.\n\"Ora CEST\""}
{"id": "2397559", "revid": "1305772", "url": "https://it.wikipedia.org/wiki?curid=2397559", "title": "Paparazzi (disambigua)", "text": ""}
{"id": "2397561", "revid": "1873126", "url": "https://it.wikipedia.org/wiki?curid=2397561", "title": "Cornelis van Eesteren", "text": " \nEsponente del movimento De Stijl, collabor\u00f2 con Theo van Doesburg nell'elaborare dei progetti architettonici che fossero l'applicazione dei principi del movimento, fin allora limitato alle arti figurative.\nDopo gli stud\u00ee a Rotterdam e ad Amsterdam, viaggi\u00f2 in Europa.\nDal 1921 inizi\u00f2 a collaborare con van Doesburg, che lo introdusse nel gruppo De Stijl.\nI progetti elaborati dai due sotto forma di modellini e presentati nella mostra di De Stijl a Parigi nel 1923 rappresentarono un vero manifesto influenzando una generazione di architetti non solo olandesi.\nDopo alcuni progetti urbani come quello per area del Rokin di Amsterdam (1924) e dell'Unter den Linden di Berlino (1925) entr\u00f2 nell'ufficio Urbanistica del Comune di Amsterdam elaborando poi il piano dell'ampliamento urbano(1931-34).\nPresidente dei CIAM (1930-47), svolse un ruolo determinante nel congresso di Atene (1933). \nNel secondo dopoguerra continu\u00f2 l'attivit\u00e0 progettuale e didattica."}
{"id": "2397562", "revid": "642594", "url": "https://it.wikipedia.org/wiki?curid=2397562", "title": "Estadio Ram\u00f3n S\u00e1nchez Pizju\u00e1n", "text": ""}
{"id": "2397565", "revid": "1748167", "url": "https://it.wikipedia.org/wiki?curid=2397565", "title": "Casarano", "text": "Casarano (\"Casaranu\" in dialetto salentino) \u00e8 un comune italiano di abitanti della provincia di Lecce in Puglia, situato nel Salento sud-occidentale.\nGeografia fisica.\nTerritorio.\nCasarano sorge nel Salento meridionale, 46 chilometri a sud-ovest di Lecce, a circa 34 chilometri dalla punta estrema della Puglia, Santa Maria di Leuca, e a circa 10 chilometri dal mar Ionio.\nIl territorio del Comune, che si estende per 38,08\u00a0km\u00b2, risulta compreso tra i 52 e i 177 m s.l.m. L'escursione altimetrica complessiva risulta essere pari a 125 metri. L'agro casaranese \u00e8 coltivato principalmente ad uliveto secolare ma insistono anche piantagioni di vitigni, agrumi, mandorli e colture di ortofrutta.\nVi sono diverse aree agrarie popolate circostanti il comune, come: localit\u00e0 Spagnulo, Manfio,Monticelli, Parati, Formica-Memmi.\nClima.\nDal punto di vista meteorologico Casarano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle Serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nOrigini.\nLe origini della citt\u00e0 di Casarano sono incerte. Leggenda e storia fanno risalire la sua nascita al periodo romano, quando, attorno al I secolo a.C., queste terre furono assegnate al centurione romano \"Caesar\" per meriti militari, conseguiti durante le guerre civili. Le origini romane sono confermate dal rinvenimento di due epigrafi, scoperte durante i lavori di restauro della chiesa di Santa Maria della Croce in Casaranello, e dal tracciato della via Traiana, che da Brindisi giungeva sino a Vereto e che lambisce il territorio della citt\u00e0.\nEpoca bizantina e invasioni barbariche.\nTra il V e l'XI secolo, durante la dominazione dei Bizantini, Casarano divenne, come del resto tutto il Salento, terra di incontro tra cultura orientale e cultura occidentale. Sino al XVI secolo continuarono a coesistere i riti greci e latini.\nNell'842, l'invasione dei Saraceni caus\u00f2 il declino dell'originale nucleo abitativo e determin\u00f2 la nascita di un nuovo centro abitativo, che venne denominato \"Caesaranum magnum\" (attuale Casarano), in contrapposizione al nucleo originario di \"Caesaranum parvum\" (Casaranello). Si susseguirono delle razzie da parte dei Goti.\nDai Normanni ai Veneziani.\nCon l'avvento dei Normanni, il feudo di Casarano fu assoggettato, da Tancredi d'Altavilla nel 1189, a \"Ottavia Fuggetta\". Con gli Svevi, appartenne a \"Goffredo di Cosenza\", che sconfitto a Benevento nel 1266 ad opera di Carlo I d'Angi\u00f2, lo dovette cedere a \"Pietro di Bertinaccio\". Il feudo di Caesaranum Magnum pass\u00f2 dunque nelle mani di diverse casate nobiliari tra i quali i \"Tomacelli\". Alla famiglia Tomacelli appartenne papa Bonifacio IX, pontefice dal 1389 al 1404. Nel 1484, durante il periodo aragonese i veneziani, che avevano espugnato la citt\u00e0 di Gallipoli, si insediarono a Casarano e in altri centri vicini.\nDal Cinquecento ai nostri giorni.\nDopo il breve periodo dei veneziani, il feudo pass\u00f2 nelle mani dei \"Filomarino\", dei \"Conca\" e dei \"D'Aquino\". Nel 1639 era feudatario \"Matteo D'Aquino\" che restaur\u00f2 e ingrand\u00ec la chiesa della Madonna della Campana. Il XVIII secolo fu un periodo di rinascita sociale con la creazione di enti assistenziali e la costruzione di varie chiese. Nel 1717, con il duca \"Giacinto D'Aquino\", venne eretto l'austero castello, oggi di propriet\u00e0 dei \"De Lorenzi\". Nel Novecento si assiste al passaggio dall'economia prevalentemente agricola a quella artigianale ed industriale.\nIl 14 agosto 1943, durante la seconda guerra mondiale, viene sganciata una bomba sulla citt\u00e0 da parte dell'aviazione inglese, che provoca 6 morti e 17 feriti tra i civili, con l'obiettivo di colpire uno stanziamento di soldati polacchi.\nSimboli.\nDescrizione araldica dello stemma:\nBlasonatura del Gonfalone:\nMonumenti e luoghi d'interesse.\nArchitetture religiose.\nCripta del Crocifisso.\nSituata in aperta campagna, nel territorio del comune di Ruffano, la cripta basiliana del Crocifisso o di \"Santa Costantina\" \u00e8 un ambiente ipogeo naturale trasformato in luogo di culto dai bizantini nell'XI secolo. Nonostante ricada in territorio ruffanese e sotto la giurisdizione ecclesiale della Chiesa Madre di Ruffano, la cripta \u00e8 stata da sempre ritenuta parte integrante della citt\u00e0 di Casarano.\nLa zona circostante la cripta, nelle cui vicinanze sono ancora presenti i ruderi dell'antico convento appartenuto dapprima ai monaci basiliani e successivamente agli Olivetani, rappresenta un importante sito preistorico, storico e naturalistico. Graffiti di epoca paleolitica e fossili risalenti a comunit\u00e0 del periodo Neolitico convivono con le affrescate pareti della grotta. Degli affreschi bizantini si ricordano quello del \"Cristo crocifisso\" con San Giovanni Apostolo e Maria Addolorata e quello raffigurante Santa Costantina. Da ammirare anche le numerose masserie e ripari trulliformi presenti su tutto il territorio di Casarano soprattutto in Contrada Palla situata a 160 metri s.l.m..raggiungibile dalla strada prov.per Supersano.\nChiesa madre.\nLa chiesa matrice, edificata nel tipico barocco leccese nei primi anni del XVIII secolo, \u00e8 dedicata a Maria SS. Annunziata. Sorge sulle fondamenta di un preesistente edificio, risalente al Cinquecento e di cui rimangono i caratteristici archetti.\nL'elegante facciata \u00e8 caratterizzata da una balaustra e dalla presenza di tre nicchie; la prima, centrale e sovrastante il portale, ospita la statua di San Giovanni l'Elemosiniere; le altre, poste ai lati, conservano le statue di San Pietro e di San Paolo.\nAll'interno, a croce latina, si possono ammirare numerosi dipinti tra cui alcuni del leccese Oronzo Tiso e del Coppola. L'altare maggiore \u00e8 in marmi policromi cos\u00ec come la balaustra. Dietro l'altare maggiore si colloca il coro ligneo del 1700; della stessa epoca \u00e8 la balaustra della cantoria e l'organo a canne. Nella parete di controfacciata, vi \u00e8 collocato un dipinto di 50\u00a0m2 che raffigura l'episodio biblico della fornace di Babilonia, realizzato nel 1763 dal Tiso. \nNove sono gli altari laterali finemente lavorati e scolpiti nella tenera pietra leccese. Alcuni di essi, cos\u00ec come il portale d'ingresso, provengono dalla Chiesa di San Francesco della Scarpa di Lecce e furono trasportati nel 1874 allo scopo di arricchire la decorazione dell'edificio. Nel 1911 venne poi realizzato il timpano dell'ingresso della chiesa da uno degli ebanisti pi\u00f9 apprezzati del luogo (medaglia d'oro all'esposizione internazionale di Genova del 1913) Plantera Pasquale di Casarano.\nChiesa di San Domenico.\nLa chiesa di San Domenico \u00e8 una struttura barocca edificata nel XVII secolo. Sorge sui resti di una chiesa precedente, forse del Quattrocento e assunse il nuovo aspetto solo nel 1738 in seguito all'ampliamento absidale. La dedicazione dell'edificio non \u00e8 stata sempre la stessa. Dapprima dedicata a Santa Maria delle Grazie, fu in seguito intitolata a San Tommaso d'Aquino e infine a san Domenico. Addirittura la prima chiesa quattrocentesca era dedicata a Santo Stefano.\nLa chiesa presenta una pianta a croce latina con tre navate, una centrale e due laterali. Lungo le navate insistono alcuni altari di modeste dimensioni e pregio artistico. Nel transetto sono posizionati i due altari pi\u00f9 importanti, entrambi dedicati a san Domenico: a sinistra vi \u00e8 la tela raffigurante \"sogno di San Domenico\" che con la sua dottrina regge le sorti della Chiesa, nell'altare di destra vi \u00e8 la tela raffigurante \"Vergine che porge a San Domenico la coroncina del Rosario\"; quest'ultima opera del maestro Saverio Lillo, la cui paternit\u00e0 \u00e8 stata scoperta durante i lavori di restauro nel 2011. Interessante \u00e8 inoltre la tela raffigurante \"Maria circondata da angeli festanti sovrastati dalla Santissima Trinit\u00e0\". La chiesa conserva numerose statue raffiguranti santi: san Luigi e santa Lucia collocati in altari laterali a loro dedicati, san Domenico, san Giuseppe (con la confraternita a lui dedicata), san Biagio, san Pietro (questi ultimi tre sono opera del maestro Giuseppe Manzo), Ges\u00f9 Misericordioso, santa Teresa del Bambin Ges\u00f9, san Tommaso d'Aquino, santa Rita da Cascia, sant'Antonio da Padova, la Madonna del Rosario, l'Addolorata, l'Immacolata, la Madonna del Carmelo e i santi Medici. Il 4 dicembre, in occasione della festa di santa Barbara, ospita la statua della santa, conservata durante il resto dell'anno nel Circolo dei Minatori, loro protettrice e dove ritorna con una processione.\nSulla facciata esterna vi sono collocati due santi domenicani nelle nicchie inferiori: san Giacinto di Polonia e san Pietro da Verona.\nAdiacente alla Chiesa, si innalza l'ex convento dei Domenicani, ora palazzo municipale, realizzato nei primi anni del XVII secolo.\nChiesa dell'Immacolata.\nLa chiesa dell'Immacolata fu riedificata, ex novo, nel 1743 sui resti di una struttura del Cinquecento dedicata alla Vergine Annunziata. La chiesa, che venne eretta con i fondi stanziati dalla Confraternita dell'Immacolata, fu consacrata nel 1760.\nPresenta una sobria facciata caratterizzata da una piccola finestra ovale e da un portale inquadrato in una cornice e sormontato da un architrave. Durante i recenti lavori di restauro del prospetto sono riemersi due affreschi settecenteschi raffiguranti la Madonna Annunziata e l'Arcangelo Gabriele.\nL'interno, ad aula unica, \u00e8 uno scrigno di pregevoli opere d'arte. Sei tele, del pittore salentino Oronzo Tiso, raffigurano episodi della vita della Vergine: la Presentazione al Tempio di Maria, l'Annunciazione, la visita a Santa Elisabetta, la Purificazione, la Nativit\u00e0 di Maria e l'Assunzione.\nAdiacente alla chiesa \u00e8 il monumentale Calvario realizzato dal 1913 al 1918. Nel muro semicircolare sono presenti cinque grandi edicole con i Misteri della Passione di Ges\u00f9.\nChiesa e Convento di Santa Maria degli Angeli.\nLa chiesa, insieme al convento, fu edificata nel 1582 e intitolata inizialmente all'Immacolata. Successivamente questo titolo fu sostituito con quello di San Francesco d'Assisi e solo in un secondo momento fu dedicata a Santa Maria degli Angeli. L'origine della costruzione \u00e8 legata ad un miracolo operato dalla Madonna di Leuca a Salve nel 1569.\nLa struttura, originariamente a navata unica, sub\u00ec nel corso dei secoli diverse modifiche fra le quali l'aggiunta delle due navate laterali. Il nucleo originario \u00e8 in stile tardo barocco con alcuni tratti, specie nella zona absidale, manieristici. L'attiguo convento, sede dal 1897 dei Frati Minori, risulta essere snaturato da incaute ristrutturazioni.\nArchitetture civili.\nPalazzo Nuccio\nIl palazzo Nuccio, legato all'omonima famiglia dell'alta borghesia latifondista dell'800, fu edificato agli inizi del XIX secolo su un sito preesistente tra cui v'era l'antica Chiesa dei Domenicani, poi trasferiti nel vicino antico convento ora palazzo municipale. Terminato nel 1881 per garantire un immobile di rappresentanza al giovane rampollo Pompeo, poi sposatosi con la Marchesa Celeste Arditi di Castelvetere, include al suo interno l'antica Cappella di San Giuseppe ed il pi\u00f9 antico pozzo di Casarano, dove la tradizione vuole che i casaranesi attingessero acqua sin dall'abbandono del borgo di Casaranello. \nPalazzo D'Aquino.\nIl palazzo baronale dei D'Aquino, feudatari della citt\u00e0 dal 1637 alla fine del Settecento, risale al XVII secolo. Attualmente \u00e8 conosciuto con il nome di Palazzo De Lorenzi dal nome della famiglia proprietaria.\nL'edificio, che costituisce la residenza storicamente pi\u00f9 importante di Casarano, fu realizzato sulle vestigia di un antico castello. Presenta un prospetto lungo oltre 50 metri caratterizzato dal monumentale portale d'ingresso a semicolonne fasciate e da una lunga serie di 53 mensole su ognuna delle quali c'\u00e8 una maschera apotropaica differente. Le mensole avrebbero dovuto reggere il balcone della grande sala del palazzo, ma la struttura non fu mai portata a termine in quanto, sul finire del Settecento, la famiglia D'Aquino ritorn\u00f2 a Napoli, sua citt\u00e0 d'origine. All'interno \u00e8 possibile ammirare la piccola chiesetta dedicata a Sant'Anna.\nPalazzo De Iudicibus.\nPalazzo De Iudicibus, attualmente di propriet\u00e0 comunale, \u00e8 situato in Piazza D'Elia. Fu edificato nel Seicento, ma sub\u00ec nel corso dei secoli rilevanti rifacimenti e l'attuale aspetto \u00e8 dovuto agli interventi del XVIII secolo. \nIl prospetto presenta un barocco portale a volute sormontato da una loggia con due finestroni a forma di cuore e da un'elegante balaustra. L'interno, abitato sino ad alcuni decenni fa dalla famiglia De Iudicibus, custodisce un ampio cortile impreziosito dalla presenza di palme secolari.\nPalazzo D'Elia.\nPalazzo D'Elia, di origine cinquecentesca, si affaccia sull'omonima piazza con un'imponente facciata. La facciata \u00e8 divisa in due ordini da una lunga balaustra in pietra leccese, la cui linearit\u00e0 \u00e8 interrotta da un balcone sostenuto da sette mensole decorate con putti e statuine. Il portale, che si apre sotto il balcone, \u00e8 sormontato dallo stemma della famiglia, raffigurante il profeta Elia su di un carro mentre attraversa le fiamme. L'interno, ricco di grandi stanze finemente decorate, ospita una piccola cappella gentilizia e un frantoio ipogeo. L'edificio, di propriet\u00e0 comunale, fu sede di pretura durante il Regno d'Italia; attualmente viene utilizzato come centro di attivit\u00e0 culturali.\nEx Palazzo dei Domenicani - Palazzo Municipale.\nIl Palazzo dei Domenicani, ora sede del Municipio, sorge affiancato alla Chiesa di San Domenico. L'edificio, la cui edificazione avvenne a partire dal 1619, ospit\u00f2 i frati dell'Ordine dei Domenicani. Il convento fu soppresso nel 1652 da papa Innocenzo IX, per arginare l'espansione di alcuni ordini monastici.\nLa struttura, nonostante risalga alla prima met\u00e0 del XVII secolo, si presenta con uno stile architettonico pi\u00f9 vicino al tardo Cinquecento. Il lungo e severo prospetto \u00e8 caratterizzato da una doppia fila di finestre e da un portale sormontato dallo stemma della citt\u00e0 e da un piccolo balcone. Attraverso il portale si accede al caratteristico chiostro interno di forma quadrangolare. L'edificio, gi\u00e0 divenuto di propriet\u00e0 del demanio nell'Ottocento, fu acquistato dal comune nel 1904.\nMonumenti.\nTorre dell'Orologio e Sedile.\nLa torre dell'orologio, insieme al sedile cinquecentesco, sono situati in Piazza San Giovanni, nei pressi della Chiesa Matrice. La torre, innalzata nel 1730 in carparo locale, \u00e8 composta da tre ordini sulla sommit\u00e0 dei quali sono posizionate le due campane che scandiscono le ore.\nAdiacente alla torre dell'orologio \u00e8 il sedile, sede nel periodo feudale del decurionato, ovvero era il luogo dove i rappresentanti del popolo discutevano dei problemi della citt\u00e0.\nColonna di San Giovanni Elemosiniere.\nLa colonna di San Giovanni Elemosiniere, costruita nel 1850 e recentemente restaurata, si innalza nella centrale Piazza San Giovanni. Realizzata in \"pietra tufacea\" di Cursi, l'alta colonna \u00e8 di forma ottagonale, piuttosto tozza nel basamento e svettante nel secondo ordine arricchito dalla presenza di otto nicchie che sorreggono il plinto su cui poggia un fusto scanalato con la statua del patrono.\nVittoria Alata.\nInaugurato il 18 maggio 1929, il monumento bronzeo, recentemente restaurato, \u00e8 stato realizzato da Renato Brazzi, artista parmense, su iniziativa dei cittadini, i quali, a seguito della prima guerra mondiale, fondarono un comitato per raccogliere dei fondi per commissionare l'opera. Inizialmente il monumento doveva collocarsi in piazza san Giuseppe, ma successivamente fu stabilito il luogo attuale, vale a dire negli odierni \"Giardini comunali William Ingrosso\". Il basamento \u00e8 composto dalla pietra calcarea provenienti dalla vicine cave dell'area Crocefisso.\nInizialmente il monumento venne recintato da una ringhiera in ferro, che venne successivamente smantellata durante la seconda guerra mondiale (per necessit\u00e0 belliche). Inoltre nei pressi del monumento vi sono conservati anche due cannoni e due proiettili \"ex-preda austriaca\"\nSiti archeologici.\nIn Contrada Cisternella nel 1996 viene alla luce l'esistenza di una necropoli medievale risalente agli VIII - XIII sec. Si tratta del rinvenimento di un piccolo cimitero, composto da alcune tombe scavate nella roccia di forma trapezoidale, tipiche dell'epoca paleocristiana altomedievale, orientate da est verso ovest e provviste di poggiatesta, che hanno permesso di conservare fino ai nostri giorni dei frammenti di corredo ceramici e di resti mortali. Le tombe hanno una dimensione di 180\u00a0cm di lunghezza e 60\u00a0cm di larghezza, con due tombe di pi\u00f9 piccole dimensioni (40 x 20\u00a0cm), probabilmente destinate a bambini. Da alcuni studi svolti dalla Soprintendenza per i Beni archeologici di Lecce, si \u00e8 giunti alla conclusione che tale luogo fosse collegato con la vicina chiesa di Santa Maria della Croce.\nConfraternita di Maria SS. Immacolata.\nDopo l'elargizione, ad opera di papa Clemente VIII, di una serie di indulgenze ai fedeli della chiesa dell'Immacolata, nel 1619 nella stessa chiesa su iniziativa del Padre domenicano fra' Reginaldo da Martina Franca fu fondata la Confraternita omonima. Si trattava originariamente di una confraternita maschile, aggregata all'Arciconfraternita dell'Immacolata Concezione, eretta presso la Basilica di San Lorenzo in Damaso, a Roma. Gli statuti furono elaborati sulla base di quelli gi\u00e0 disposti per la Congregazione della S. Concezione di Napoli.\nSecondo l'uso, le finalit\u00e0 della confraternita furono l'organizzazione delle cerimonie liturgiche, la cura della chiesa e la raccolta delle elemosine da distribuire ai bisognosi.\nCon l'edificazione della nuova chiesa dell'Immacolata (1751) e la successiva consacrazione (1760), si trasfer\u00ec al 26 novembre il lucro dell'indulgenza.\nSolo a fine Ottocento furono ammesse ad iscriversi anche le consorelle, limitatamente alla fruizione dei privilegi spirituali e al diritto di sepoltura nella cappella funeraria: solo nel 1945 fu concesso loro di partecipare all'amministrazione della Congrega con annessi diritti e doveri. Dopo la costituzione della sezione femminile, si raggiunsero, negli anni cinquanta, i mille iscritti. \nAttualmente gli iscritti sono circa cinquecento, in prevalenza donne. Compiti della confraternita sono organizzare le celebrazioni in onore dell'Immacolata e i riti della Settimana Santa, in particolare l'imponente processione del venerd\u00ec Santo.\nSociet\u00e0.\nEtnie e minoranze straniere.\nAl 31 dicembre 2020 a Casarano risultano residenti 399 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Casarano \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nSono presenti 7 scuole dell'infanzia, 3 scuole primarie, 3 scuole secondarie di I grado e 6 scuole secondarie di II grado.\nEventi.\nFeste patronali.\nParticolarmente sentito \u00e8 il culto dei santi patroni della citt\u00e0: san Giovanni Elemosiniere e la Madonna della Campana. \nLa devozione al Santo protettore si estrinseca in tre importanti appuntamenti: il 23 gennaio, giorno della solennit\u00e0 liturgica in cui spicca la tradizionale processione col simulacro del Santo accompagnato dalla Confraternita omonima. La terza settimana di maggio, si aprono gli sfarzosi festeggiamenti nuovamente dedicati a san Giovanni nella festa cosiddetta \"del Patrocinio\". Imponenti luminarie, concerti bandistici, la grande fiera mercato e soprattutto la gara pirotecnica finale che attira migliaia di appassionati, sono i principali condimenti di una festa che non ha mai conosciuto momenti di crisi e grazie all'impegno del Comitato viene sempre pi\u00f9 valorizzata ed ampliata. Ultimo appuntamento \u00e8 il 31 maggio dove si commemora l'evento miracoloso compiuto da san Giovanni Elemosiniere quando nel 1842 salv\u00f2 la comunit\u00e0 da violente e distruttive piogge torrenziali. Anche qui immancabile la solenne processione che si porta sul luogo del miracolo per commemorarne l'anniversario. Nel mese di aprile, cadono i festeggiamenti per la Madonna della Campana, compatrona della citt\u00e0, le cui imponenti processioni sono caratterizzate dalla presenza di miriadi di bambine e bambini vestiti da angioletti e verginelle che \"scortano\" i simulacri dei Santi. Anche qui \u00e8 presente san Giovanni Elemosiniere che accompagna la Vergine nei vari momenti della festa.\nEconomia.\nL'economia cittadina si basava soprattutto sull'industria calzaturiera e sull'agricoltura. Le principali colture sono olivo e vino. Abbastanza sviluppati sono anche i settori secondario e terziario.\n\u00c8 stato per un certo periodo uno dei comuni pi\u00f9 industrializzati del Salento, specializzato nella produzione calzaturiera, e svolge il ruolo di centro focale di un'ampia area del basso Salento in qualit\u00e0 di principale luogo di uffici, scuole e commerci.\nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nLa citt\u00e0 \u00e8 servita da una stazione ferroviaria posta sulle linee Gallipoli-Casarano e Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLe prime associazioni calcistiche nella citt\u00e0 iniziano a sorgere nel 1927.\nPallamano.\nNel 2003 sorse la squadra di pallamano Handball Casarano, scioltasi per problemi economici nel 2012. Ha vinto 3 campionati nazionali, 2 Coppe Italia e 2 Supercoppe italiane.\nCalcio.\nLo stadio Giuseppe Capozza, la cui costruzione \u00e8 iniziata nel 1956, \u00e8 stato sottoposto a ristrutturazione nel 1987 e nel 2007.\nAlla fine degli anni settanta l'imprenditore Antonio Filograna, fondatore dell'azienda calzaturiera \"Filanto\", entr\u00f2 nel mondo del calcio rilevando il Casarano Calcio e portandolo ai vertici della Serie C1.\nNel 2006 l'imprenditore Paride De Masi diede vita ad una nuova societ\u00e0 calcistica chiamata Virtus Casarano, che, vincendo i play-off del campionato di Promozione pugliese, approd\u00f2 in Eccellenza. La squadra milit\u00f2 per tre anni in Serie D, sino al fallimento. \u00c8 rifondata sotto il nome di Societ\u00e0 Sportiva Dilettantistica Casarano Calcio (S.S.D. Casarano Calcio) e attualmente milita in Serie D."}
{"id": "2397566", "revid": "1123126", "url": "https://it.wikipedia.org/wiki?curid=2397566", "title": "Francesco Colasuonno", "text": "Biografia.\nNacque a Grumo Appula (provincia di Bari) il 2 gennaio 1925 da Giuseppe Colasuonno e Maria Panzarino. Fu ordinato sacerdote il 28 settembre del 1947 nella chiesa di Santa Maria Assunta di Grumo Appula dall'arcivescovo di Bari e Canosa Marcello Mimmi. Dopo aver conseguito a Roma la laurea in Teologia e in Diritto Canonico entr\u00f2 nel Servizio Diplomatico della Santa Sede nel 1958.\nPrest\u00f2 il suo servizio nella Segreteria di Stato della Santa Sede fino al 1962 nell'allora Sezione per gli Affari Ecclesiastici Straordinari, come collaboratore del pro-segretario di Stato Domenico Tardini. Dopo la morte del cardinale Tardini svolse la propria opera presso le rappresentanze pontificie negli Stati Uniti d'America per cinque anni e mezzo; in India per cinque anni; e, quale incaricato d'affari \"ad interim\", a Taipei.\nIl 6 dicembre 1974 fu eletto arcivescovo titolare di Tronto e allo stesso tempo nominato primo delegato apostolico in Mozambico. L'ordinazione episcopale ebbe luogo nella cattedrale di Bari il 9 febbraio 1975 per le mani del cardinale Corrado Ursi, Arcivescovo di Napoli, assistito dall'arcivescovo indiano Simon D. Lourdusamy e dall'arcivescovo di Bari e Canosa Anastasio Alberto Ballestrero.\nIl 7 marzo 1981 fu nominato pro-nunzio apostolico in Zimbabwe. L'8 gennaio 1985 ricevette la nomina a pro-nunzio apostolico in Jugoslavia (lasciava cos\u00ec l'Africa dopo dieci anni di servizio). Il 19 aprile 1986 fu nominato nunzio apostolico con incarichi speciali e capo della delegazione della Santa Sede per i contatti permanenti di lavoro con la Repubblica di Polonia.\nIl 15 marzo 1990 fu nominato rappresentante della Santa Sede presso l'Unione delle Repubbliche Socialiste Sovietiche (URSS), con rango personale di nunzio apostolico. I quattro anni del suo servizio diplomatico a Mosca furono d'importanza fondamentale non solo per i rapporti con la Santa Sede, ma anche per la rinascita della Chiesa cattolica dopo la lunga persecuzione nei territori che precedentemente facevano parte dell'Unione Sovietica.\nIl 12 novembre 1994 fu nominato nunzio apostolico in Italia e il 22 aprile 1995 nunzio apostolico a San Marino. Nell'ottobre 1997 celebr\u00f2 il cinquantesimo anniversario dell'ordinazione sacerdotale: prima a Bari, nella chiesa del Preziosissimo Sangue, poi a Grumo Appula, suo paese natale, dove fu accolto con grandissimi onori dal sindaco e dall'intera cittadinanza. Nella chiesa dove nel 1947 era stato ordinato sacerdote presiedette la concelebrazione eucaristica. All'omelia ringrazi\u00f2, commosso, papa Giovanni Paolo II e coloro che ha servito direttamente alla Santa Sede: dai pontefici Pio XII, Giovanni XXIII, Paolo VI e Giovanni Paolo I al cardinale Domenico Tardini.\nGiovanni Paolo II lo cre\u00f2 cardinale nel concistoro del 21 febbraio 1998, assegnandogli la diaconia di Sant'Eugenio. Dopo tre giorni, a Roma, fu insignito dell'onorificenza di cavaliere di gran croce dell'Ordine al merito della Repubblica Italiana. Si spense il 31 maggio 2003 all'et\u00e0 wikdi 78 anni; fu sepolto, per suo desiderio, nella chiesa di Santa Maria Assunta di Grumo Appula.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2397569", "revid": "729019", "url": "https://it.wikipedia.org/wiki?curid=2397569", "title": "Ny\u00edribrony", "text": "Ny\u00edribrony \u00e8 un comune dell'Ungheria di 1146 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397570", "revid": "767487", "url": "https://it.wikipedia.org/wiki?curid=2397570", "title": "Ny\u00edrj\u00e1k\u00f3", "text": "Ny\u00edrj\u00e1k\u00f3 \u00e8 un comune dell'Ungheria di 972 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397571", "revid": "131358", "url": "https://it.wikipedia.org/wiki?curid=2397571", "title": "Granada 74 CF", "text": ""}
{"id": "2397572", "revid": "1149807", "url": "https://it.wikipedia.org/wiki?curid=2397572", "title": "George Wendt", "text": "Biografia.\n\u00c8 noto soprattutto per l'interpretazione del personaggio di Norm Peterson, nei panni del quale \u00e8 apparso in tutti i 270 episodi della serie TV \"Cin Cin\" (\"Cheers\") che gli ha valso sei nomination consecutive per il Primetime Emmy Award come \"miglior attore non protagonista in una serie comica\".\nVita privata.\nMarito dell'attrice Bernadette Birkett, i due hanno avuto tre figli: Hilary (1985), Joe (1987) e Daniel (1990). \u00c8 zio di Jason Sudeikis."}
{"id": "2397573", "revid": "123446001", "url": "https://it.wikipedia.org/wiki?curid=2397573", "title": "Pomeifr\u00e8", "text": "Pomeifr\u00e8, (\"Poumaifr\u00e8\" in patois) situata a 995 m di altitudine, \u00e8 la prima borgata del comune di Prali (9\u00a0km), che si trova salendo in Val Germanasca dopo aver lasciato Perrero (3\u00a0km).\nStoria.\nPoco a monte della frazione, alla destra del \"Ponte\", dove un tempo sorgeva una segheria che lavorava i tronchi per trasformarli in assi per le armature nelle gallerie estrattive, si pu\u00f2 notare l'imbocco di una importante miniera di talco, della lunghezza di 2 Km con un diametro di oltre 5 m, costruita seguendo le tecniche delle gallerie stradali.\nNonostante siano stati rimossi i cavi, si vede ancora la vecchia stazione della teleferica \"Malaura\", costruita nel 1934, stagliarsi quasi alla sommit\u00e0 di una parete rocciosa. Agli inizi del '900, un antico sentiero obbligava ad una faticosa salita al \"Salto del Lupo\" (Saout da Loup): nome ispirato dalla forte pendenza, chiusa tra le rocce a destra e il Torrente Germanasca a sinistra. Si osservano ancora oggi i solchi nei massi che formavano la mulattiera, provocati da carretti e slitte che venivano caricate all'inverosimile.\nSu incarico della Provincia di Torino, ai \"Meisons\", sopra l'abitato di Pomeifr\u00e8, \u00e8 stato realizzato un impianto per il monitoraggio microsismico del fenomeno di distacco che interessa la parete rocciosa che sovrasta la SP 169.\nTra i due conflitti mondiali era presente, gestita dalla famiglia Valetti, la \"Trattoria della trota\", che offriva pasti e pernottamento ai viandanti di passaggio. Essa fungeva anche da rivendita di pane, sale e tabacchi.\nAl momento gli abitanti sono due, ma negli anni 60/70 i villeggianti della borgata potevano raggiungere le 30-40 persone.\nNel 1976, la locale squadra di volley, denominata \"Genepy\" ha vinto il torneo estivo di Prali."}
{"id": "2397576", "revid": "767487", "url": "https://it.wikipedia.org/wiki?curid=2397576", "title": "Ny\u00edrkar\u00e1sz", "text": "Ny\u00edrkar\u00e1sz \u00e8 un comune dell'Ungheria di 2383 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397578", "revid": "767487", "url": "https://it.wikipedia.org/wiki?curid=2397578", "title": "Ny\u00edrk\u00e1ta", "text": "Ny\u00edrk\u00e1ta \u00e8 un comune dell'Ungheria di 1827 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397582", "revid": "767487", "url": "https://it.wikipedia.org/wiki?curid=2397582", "title": "Ny\u00edrk\u00e9rcs", "text": "Ny\u00edrk\u00e9rcs \u00e8 un comune dell'Ungheria di 829 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397583", "revid": "110157", "url": "https://it.wikipedia.org/wiki?curid=2397583", "title": "Ny\u00edrl\u00f6v\u0151", "text": "Ny\u00edrl\u00f6v\u0151 \u00e8 un comune dell'Ungheria di 742 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397585", "revid": "74801", "url": "https://it.wikipedia.org/wiki?curid=2397585", "title": "Ny\u00edrmada", "text": "Ny\u00edrmada \u00e8 un comune dell'Ungheria di abitanti (dati 2006). \u00c8 situato nella provincia di Szabolcs-Szatm\u00e1r-Bereg."}
{"id": "2397586", "revid": "767487", "url": "https://it.wikipedia.org/wiki?curid=2397586", "title": "Ny\u00edrmeggyes", "text": "Ny\u00edrmeggyes \u00e8 un comune dell'Ungheria di 2712 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397587", "revid": "43530", "url": "https://it.wikipedia.org/wiki?curid=2397587", "title": "CC-BY-SA", "text": ""}
{"id": "2397588", "revid": "767487", "url": "https://it.wikipedia.org/wiki?curid=2397588", "title": "Ny\u00edrmih\u00e1lydi", "text": "Ny\u00edrmih\u00e1lydi \u00e8 un comune dell'Ungheria di 2019 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2397589", "revid": "599013", "url": "https://it.wikipedia.org/wiki?curid=2397589", "title": "Johnny Ekstr\u00f6m", "text": "Carriera.\nClub.\nDopo due stagioni all'IFK G\u00f6teborg viene acquistato dall'Empoli, in Italia, squadra esordiente in Serie A. Ekstr\u00f6m esordisce il 28 settembre 1986 nella gara persa per 3-0 a Genova, con la Sampdoria. La sua prima rete la realizza il 30 novembre dello stesso anno, nella vittoria casalinga per 1-0 con la Fiorentina. Si ripete quindi a Milano con l'Inter nella sconfitta maturata il 18 gennaio 1987. Segna ancora, ma stavolta la rete \u00e8 decisiva, nel successo di misura con l'Ascoli. In tutto, nel primo anno, 24 presenze e tre reti. Disputa anche le due gare dell'ottavo di finale di Coppa Italia con l'Inter, che sanciscono l'eliminazione della squadra toscana. A fine stagione la squadra, guidata da Gaetano Salvemini, si piazza 13\u00ba con 23 punti e ottiene la salvezza.\nNella stagione successiva, l'Empoli parte da una penalizzazione importante di cinque punti. A Ekstr\u00f6m viene affiancato un altro straniero, lo jugoslavo Davor \u010cop, che deluder\u00e0. Ekstr\u00f6m parte bene, segnando alla seconda giornata nella sfida vinta per 1-0 con la Juventus. Si ripete poi a Napoli (sconfitta per 2-1) e in casa con la Roma (vittoria per 2-1). Poi nel pari per 2-2 con la Sampdoria del 24 gennaio 1988. Da l\u00ec in poi rimane a secco, scomparendo dal tabellino dei marcatori. Torna a segnare il 15 maggio nella vittoria, inutile, con il Pescara di Galeone, a retrocessione matematica avvenuta sette giorni prima. In Coppa Italia, Ekstr\u00f6m segna due reti: una al Piacenza e una in casa con la Cremonese. Entrambe le gare vengono vinte per 3-2 dagli azzurri. La squadra toscana fa meglio della stagione precedente, fermandosi per\u00f2 ai quarti di finale, sempre per mano dell'Inter di Trapattoni.\nA fine stagione, viene ceduto al Bayern Monaco dove rimane un solo campionato, vincendolo. Trover\u00e0 l'Inter (e la doppia sfida arrider\u00e0 ai bavaresi) negli ottavi di finale di Coppa Uefa. Nel 1989 passa in Francia, al Cannes, e vi rimane fino al 1991, prima di far ritorno all'IFK G\u00f6teborg. Nel 1993 torna alla Reggiana, guidata da Pippo Marchioro e neopromossa in quanto vincitrice della stagione precedente. Lo svedese, ingaggiato per 500 milioni di lire, segna una rete all'Udinese, il 17 ottobre 1993: sar\u00e0 l'ultima marcatura italiana. In totale, 9 presenze e una rete in campionato, oltre a una presenza in Coppa Italia. Viene quindi ceduto in Spagna, al Betis, ma gioca solo sette gare. Prende nel 1994 nuovamente la via tedesca, giocando prima alla Dinamo Dresda e poi all'Eintracht Francoforte, dove rimane due stagioni, contro una alla Dinamo. Chiude la carriera agonistica nel 1998 all'IFK G\u00f6teborg, con sole tre reti in otto gare.\nNazionale.\nNazionale svedese dal 1986, fallisce la qualificazione a Euro '88 (passa l'Italia) ma non quella a Italia '90. Nel mondiale la Svezia \u00e8 inserita in un girone apparentemente agevole: escludendo il Brasile, ci sono Scozia e Costarica. Gli scandinavi per\u00f2, perdono tutte e tre le gare con Ekstr\u00f6m che va a segno nell'ultima, persa con i centramericani, a eliminazione ormai sancita. Lo svedese partecipa anche all'europeo casalingo del 1992. Il torneo \u00e8 ancora a otto squadre e la Svezia supera la fase a gironi, classificandosi prima davanti a Danimarca, Francia e Inghilterra. Si ferma per\u00f2 in semifinale (per 3-2) con la Germania, che poi perder\u00e0 la finale con i danesi. Nella rosa che affronta il mondiale statunitense del 1994, Ekstr\u00f6m non \u00e8 presente, pagando forse il suo scarso minutaggio. La Svezia otterr\u00e0 un onorevole terzo posto, battendo nella finale per il terzo posto la Bulgaria.\nEkstr\u00f6m chiude con la nazionale nel 1995, dopo aver segnato 12 reti in 47 incontri."}
{"id": "2397592", "revid": "336956", "url": "https://it.wikipedia.org/wiki?curid=2397592", "title": "Massa battente arretrata", "text": ""}
{"id": "2397594", "revid": "1543377", "url": "https://it.wikipedia.org/wiki?curid=2397594", "title": "Geo spoofing", "text": "Geo spoofing \u00e8 un termine che deriva dal gergo informatico inglese (\"geographical spoofing\", ovvero \"imbroglio geografico\").\n\u00c8 una pratica informatica, applicata sul world wide web, finalizzata a rintracciare l'indirizzo fisico di un computer dal quale vengono ricevuti dei dati, di conseguenza il domicilio dell'utente o, comunque, da dove si sta utilizzando il proprio personal computer. Tale pratica non \u00e8 sempre legale e soltanto le forze dell'ordine, quali ad esempio la Polizia postale, possono effettuare il \"geo spoofing\"; se effettuata da un malintenzionato, pu\u00f2 portare a spiacevoli conseguenze per chi ne \u00e8 vittima.\nAttualmente sono in circolazione diversi programmi che consentono di praticare il \"geo spoofing\" in maniera spesso illegale."}
{"id": "2397595", "revid": "24352431", "url": "https://it.wikipedia.org/wiki?curid=2397595", "title": "Osusanna Iloveyou", "text": ""}
{"id": "2397602", "revid": "339392", "url": "https://it.wikipedia.org/wiki?curid=2397602", "title": "Chiesa di Sant'Eustachio (Acone)", "text": ""}
{"id": "2397607", "revid": "343572", "url": "https://it.wikipedia.org/wiki?curid=2397607", "title": "Le Procope", "text": ""}
{"id": "2397612", "revid": "729019", "url": "https://it.wikipedia.org/wiki?curid=2397612", "title": "Commessura anteriore delle labbra", "text": "Nell'anatomia femminile la commessura anteriore delle labbra \u00e8 una delle due della vulva.\nAnatomia.\nSi ritrova a 15\u00a0mm dal clitoride e appena al di sotto del monte di Venere, l'altra commessura \u00e8 chiamata labiale posteriore."}
{"id": "2397613", "revid": "125224276", "url": "https://it.wikipedia.org/wiki?curid=2397613", "title": "Only When I Lose Myself", "text": "Only When I Lose Myself \u00e8 il 35\u00b0 singolo dei Depeche Mode, pubblicato il 7 settembre 1998 come singolo di lancio della raccolta, \"The Singles 86-98\".\nIl videoclip \u00e8 stato diretto da Brian Griffin, gi\u00e0 creatore delle copertine dei primi 5 album dei Depeche Mode."}
{"id": "2397617", "revid": "123334403", "url": "https://it.wikipedia.org/wiki?curid=2397617", "title": "Negazione (psicologia)", "text": "La negazione in psicologia \u00e8 un meccanismo di difesa, meno grave della denegazione (o diniego o forclusione).\nLa negazione determina una compromissione dell'esame di realt\u00e0, fino alla completa scotomizzazione dalla coscienza del dato di fatto conflittuale o intollerabile, senza alcuna consapevolezza di ci\u00f2.\nPresente in genere solo nel caso di psicosi o di gravi traumi, viene utilizzata quando il pericolo potenziale per il mantenimento della struttura psichica \u00e8 estremo. Ovviamente, l'uso della negazione produce conseguenze negative nei confronti della possibilit\u00e0 di risoluzione di un problema sul piano di realt\u00e0; per cui questo meccanismo \u00e8 in genere gravemente disadattativo e disfunzionale. \u00c8 disadattivo perch\u00e9 non permette la risoluzione di un problema, e disfunzionale in quanto provoca un danno all'individuo."}
{"id": "2397619", "revid": "729019", "url": "https://it.wikipedia.org/wiki?curid=2397619", "title": "Commessura posteriore delle labbra", "text": "Nell'anatomia femminile la commessura posteriore delle labbra \u00e8 una delle due commessure della vulva.\nAnatomia.\nSi ritrova al di sotto del frenulo delle piccole labbra e sopra al rafe perineale."}
{"id": "2397621", "revid": "1870058", "url": "https://it.wikipedia.org/wiki?curid=2397621", "title": "Susan Atkins", "text": "Biografia.\nAdolescenza.\nSusan Atkins, seconda di tre fratelli \u2013 Michael e Steven \u2013 e, secondo la sua versione, figlia di genitori alcolizzati, nacque a San Gabriel, un sobborgo settentrionale di Los Angeles, ma crebbe a San Jose. Da adolescente faceva parte del coro della scuola e di quello della chiesa. Appena quindicenne, perse la madre a causa di un tumore. Il padre, per far fronte alle spese mediche, vendette tutte le propriet\u00e0 e abbandon\u00f2 i figli, due dei quali si trasferirono presso i loro nonni che abitavano a Los Banos. Qui Susan dovette impegnarsi sul fronte scolastico e anche su quello lavorativo per mantenere se stessa e il fratello minore Steven; si impieg\u00f2 come cameriera, ma il lavoro pregiudic\u00f2 i risultati scolastici e infine la Atkins abbandon\u00f2 la scuola e lasci\u00f2 la casa dei nonni. Nel 1964 si stabil\u00ec a San Francisco, dove trov\u00f2 lavoro come cameriera d'albergo. Nel 1966, assieme a due conoscenti dediti alle rapine lasci\u00f2 San Francisco diretta a Salem, in Oregon, con un'auto rubata. Il terzetto venne intercettato dalle forze di polizia e arrestato il 12 settembre; la Atkins, dopo tre mesi di prigione, venne rilasciata in libert\u00e0 vigilata. Ritorn\u00f2 in California dove lavor\u00f2 come cameriera in locali notturni, ballerina in topless, inserviente nei ristoranti. A quel periodo risalgono anche le sue prime esperienze di viaggi con l'LSD.\nLa \u201cFamiglia\u201d.\nNel novembre del 1967, a San Francisco Susan Atkins conobbe Charles Manson; suggestionabile e fragile, rimasta impressionata dal magnetismo dell'uomo, venne arruolata nella \u201cFamiglia\u201d e fu ospitata a bordo del bus nero che avrebbe girovagato per diversi Stati dell'Unione. Non molto tempo dopo, come nel caso di altre adepte a cui era stato imposto un soprannome, Manson ribattezz\u00f2 la ragazza Sadie Mae Glutz, nomignolo che la Atkins avrebbe mostrato di apprezzare in particolar modo dopo aver scoperto che uno dei brani contenuti nel \"White Album\" dei Beatles si intitolava \"Sexy Sadie\".\nAi primi del 1968, nel New Mexico, Susan Atkins rimase incinta. Nel successivo maggio, promossa sul campo, venne incaricata da Manson di guidare un drappello di altre accolite della \u201cFamiglia\u201d nel nord della California dove le ragazze, soprannominate le Streghe di Mendocino, furono arrestate per detenzione di stupefacenti e trascorsero quasi due mesi di prigionia prima di essere rimesse in libert\u00e0. Ritornata con il gruppo allo Spahn Ranch, che era diventato la dimora di Manson e della \"Famiglia\", la Atkins partor\u00ec un bimbo prematuro a cui venne dato il nome di Zezozose Zadfrack Glutz.\nGli omicidi.\nQuesta comunit\u00e0 hippie che all'inizio era dedita principalmente al sesso, all'uso smodato di droga e ai furti, con il tempo si trasform\u00f2 in un gruppo di sbandati violenti e impressionabili soggiogato dalla figura irascibile e paranoica di Manson. Cominciarono a girare coltelli e armi da fuoco, si inizi\u00f2 a parlare di introdursi furtivamente nelle case dei ricchi, rubare, seminare la paura, uccidere. Susan Atkins era considerata fra le ragazze la pi\u00f9 abile nell'arte di intrufolarsi silenziosamente. La prima spedizione a cui la Atkins partecip\u00f2 fu quella del 27 luglio 1969 che port\u00f2 all'uccisione di Gary Hinman. Il 9 agosto, assieme a Patricia Krenwinkel, Linda Kasabian e Tex Watson, si avvi\u00f2 in auto verso Cielo Drive e prese parte attiva nel massacro di Sharon Tate e degli ospiti che si trovavano nella villa. Prima di uccidere la Tate, che supplicava di lasciarla in vita almeno fino a dopo il parto, Susan disse alla vittima: \u00abSmettila di frignare puttana! Non ce ne frega un cazzo se sei incinta!\u00bb. Il giorno successivo, assieme a Manson, Krenwinkel, Kasabian, Watson, Grogan e Leslie Van Houten, fu nel commando che fece irruzione in casa LaBianca trucidando i due coniugi, anche se questa volta rimase in macchina con Linda Kasabian mentre si svolgeva la carneficina. Quella stessa notte, Manson, insieme a Susan Atkins e Linda Kasabian, volle proseguire fino a Venice per recarsi a casa di un attore conosciuto dalla Kasabian, un altro \"porcellino\" da macellare. Tuttavia, la Kasabian sabot\u00f2 deliberatamente il piano omicida, portando il gruppo all'appartamento sbagliato. Comunque, prima di abbandonare la scena con un nulla di fatto, la Atkins defec\u00f2 sulle scale dell'abitazione.\nL'arresto e il processo.\nDopo una ventina di giorni, la \u201cFamiglia\u201d si trasfer\u00ec nella Valle della Morte, attravers\u00f2 l'inospitale Goler Wash e si install\u00f2 nelle baracche del Barker Ranch. Nei pressi del ranch la Atkins, che aveva dichiarato agli agenti di chiamarsi Donna Key Powell, venne catturata assieme a Manson e alla maggior parte dei suoi discepoli il 9 ottobre, in una complessa operazione di polizia, e dopo quattro giorni fu arrestata per sospetto concorso in omicidio, a causa delle sue affermazioni sul delitto Hinman. Fu tradotta al carcere femminile di Los Angeles di Sybil Brand e rinchiusa nella camerata 8000 assieme ad altre due detenute. In prigione, si lasci\u00f2 incautamente andare con le compagne di cella a compromettenti ammissioni sulle proprie attivit\u00e0 criminali e le proprie pratiche perverse fra le quali l'ematofagia.\nDopo i primi interrogatori, Susan Atkins testimoni\u00f2 davanti al gran giur\u00ec ripercorrendo le tappe della sua esistenza sciagurata e della sua carriera delinquenziale, in un interrogatorio che lasci\u00f2 i ventitr\u00e9 giurati sconvolti e che port\u00f2 all'imputazione di omicidio a suo carico. La testimonianza resa al gran giur\u00ec venne considerata dapprima come segno di disponibilit\u00e0 della Atkins a collaborare con la giustizia per incastrare Charles Manson ma in seguito la donna, sotto la pressione mansoniana, ritorn\u00f2 sulla propria decisione e si rifiut\u00f2 di testimoniare. Il processo inizi\u00f2 nel giugno del 1970 e si trascin\u00f2 fino al gennaio dell'anno successivo, quando la giuria condann\u00f2 la Atkins assieme a Charles Manson, Patricia Krenwinkel e Leslie Van Houten per gli omicidi Tate-LaBianca e in seguito il giudice decret\u00f2 per i quattro imputati la pena di morte. Le tre donne vennero internate al California Institution for Women a Frontera, in attesa dell'esecuzione della pena capitale, nel 1972 abolita dallo Stato della California e trasformata in ergastolo. Dietro la sbarre, Susan Atkins scrisse un memoriale edito nel 1977 e intitolato \"Child of Satan, Child of God\" in cui fra l'altro dichiar\u00f2 la propria conversione al cristianesimo.\nMorte.\nNel 2008 le era stato diagnosticato un tumore al cervello. Aveva subito l'amputazione di una gamba, ma il cancro non le ha dato tregua. Perci\u00f2, dopo essere stata rinchiusa per 38 anni in un penitenziario di Corona, era stata trasferita nel carcere femminile di Chowchilla, il Central California Women's Facility, per essere curata. Al momento della morte, all'et\u00e0 di 61 anni, risultava la detenuta che aveva scontato la pena pi\u00f9 lunga in un carcere femminile del sistema penale della California.\nVita privata.\nNel 1981 spos\u00f2 Donald Lee Laisure, ma dopo qualche mese la coppia divorzi\u00f2. Dopo sei anni la Atkins si rispos\u00f2 con un suo avvocato, James W. Whitehouse, e con il legale era ancora sposata al momento del decesso nel settembre 2009."}
{"id": "2397627", "revid": "135224", "url": "https://it.wikipedia.org/wiki?curid=2397627", "title": "Muscoli del cranio umano", "text": ""}
{"id": "2397628", "revid": "1347902", "url": "https://it.wikipedia.org/wiki?curid=2397628", "title": "SMAD", "text": ""}
{"id": "2397630", "revid": "216401", "url": "https://it.wikipedia.org/wiki?curid=2397630", "title": "Tour de Belgique", "text": ""}
{"id": "2397631", "revid": "76963", "url": "https://it.wikipedia.org/wiki?curid=2397631", "title": "Jetsun Pema", "text": "Biografia.\nJetsun Pema nacque a Lhasa, la capitale del Tibet, nel 1940, sorella minore del Dalai Lama appena identificato e intronizzato. Venne mandata in India nel 1950, dove studi\u00f2 prima al Convento di St. Joseph a Kalimpong e poi al Convento di Loreto a Darjeeling, in cui ottenne il livello superiore del Cambridge nel 1960. Nel 1961 si trasfer\u00ec in Svizzera e poi in Gran Bretagna per ulteriori studi; torn\u00f2 in India all'inizio del 1964, nel cui mese di giugno venne chiamata dal Dalai Lama a prendersi la responsabilit\u00e0 di dirigere il TCV (Tibet Children's Village), il Villaggio dei Bambini Tibetani di Dharamsala, di cui \u00e8 tuttora a capo, occupandosi di centinaia di migliaia di bambini tibetani poveri ed orfani, dai quali \u00e8 stata soprannominata \"Ama La\", che in lingua tibetana significa \"Madre Rispettata\".\nNel 1970 il Congresso della Giovent\u00f9 Tibetana la elesse Vice Presidente durante la Prima Riunione Generale, mentre nel successivo 1984 la Prima Riunione Generale dell'Associazione delle Donne Tibetane la elesse Consigliere. Nel 1980, su invito del Dalai Lama, visit\u00f2 la Regione Autonoma del Tibet a capo della Delegazione \"Third Fact Finding\" (Verifica della situazione esistente), in un periodo di tre mesi. Nel maggio 1990 il Dalai Lama riun\u00ec uno speciale Congresso del Popolo Tibetano in esilio a Dharamsala, convocando le elezioni per i Kalon (\"ministri\" in tibetano) e Jetsun Pema venne nominata prima donna nel consesso, mentre nel 1991 l'Assemblea dei Deputati del Popolo Tibetano la elesse Ministro del Dipartimento Tibetano dell'Istruzione, da cui si dimise nel luglio 1993.\nNel 1995 l'Assemblea Nazionale Tibetana in esilio le confer\u00ec il titolo onorifico di \"Madre del Tibet\", come riconoscimento della sua dedizione e dei suoi servizi in favore dei bambini del Tibet. Viaggia inoltre molto di frequente per il mondo su invito di numerose organizzazioni umanitarie, e tiene conferenze in cui parla del suo popolo e del lavoro in favore dei bambini tibetani in esilio. \u00c8 autrice di \"Tibet: la mia storia\", autobiografia pubblicata nel 1996 e tradotta in dieci lingue, mentre nel 1997 interpreta la propria madre nel film biografico \"Sette anni in Tibet\", di Jean-Jacques Annaud, con Brad Pitt nella parte di Heinrich Harrer."}
{"id": "2397638", "revid": "599013", "url": "https://it.wikipedia.org/wiki?curid=2397638", "title": "Adartico Vudafieri", "text": "Carriera.\nComincia a correre nel 1973 con una Simca Rallye 2. Acquista poi una Porsche Gruppo 3 per disputare la stagione 1974. Da quell'anno corre in coppia con il navigatore Bonaga. Nel 1975, sempre su Porsche, termina al terzo posto nel trofeo rally nazionale.\nNel 1976 passa alla Lancia Stratos, dopo due stagioni al volante della Porsche, e vince il trofeo rally nazionale. L'anno dopo si mette in luce vincendo l'edizione del Rally Internazionale del Ciocco e ottenendo altri importanti piazzamenti. Nel 1978, in coppia con Mauro Mannini su Stratos, si impone nei rally dell'Elba, del Ciocco e delle Valli Piacentine, e si piazza al posto d'onore nel Targa Florio e nel 4 Regioni, risultati che gli garantiscono la conquista del titolo italiano dei \"rallyes\" internazionali.\nNel 1979 arriva secondo in campionato, saltando alcune gare importanti per un infortunio patito al Rally Costa Smeralda, ma lotta sino alla fine con il rivale di sempre, Tony Fassina, che batter\u00e0 l'anno dopo diventando nuovamente campione italiano al volante della Fiat 131 Abarth; prima e unica volta in Italia per la berlina tre volte campione del mondo. Nel 1981 vince il campionato europeo rally, consentendo alla 131 Abarth di centrare l'ultimo trofeo importante prima del suo pensionamento.\nIl 1982 \u00e8 prevalentemente un anno di collaudi, al volante della nuova Lancia Rally 037 del Martini Racing: qualche piazzamento all'Elba, al Ciocco, al Colline di Romagna e al Tour de France), ma anche ritiri come all'Acropoli e in Costa d'Avorio, tra gli altri. La stagione seguente arrivano invece dei buoni risultati: affiancato da Luigi Pirollo, con il 5\u00ba posto in Portogallo e con il 3\u00ba al Tour de Corse contribuisce alla vittoria del titolo marche da parte di Lancia nel campionato del mondo rally.\nNel 1984 si impone nel neonato campionato rally \"open\", ovvero aperto anche agli stranieri, con le vittorie in quattro gare: Rally della Lana, 4 Regioni, Piancavallo e San Marino. L'anno dopo prende parte a una sola gara, il Rally di Monza, che vince nettamente per la seconda volta, chiudendo in bellezza la carriera agonistica.\nNel 2011 fa una sua sporadica apparizione alla Rally Legend per Anniversary Stratos. Dal 2012 vive all'estero con la moglie."}
{"id": "2397643", "revid": "729019", "url": "https://it.wikipedia.org/wiki?curid=2397643", "title": "Aerospace Maintenance and Regeneration Center", "text": "Il 309th Aerospace Maintenance and Regeneration Group anche noto semplicemente come AMARG o The Aircraft boneyard, \u00e8 un deposito aereo gestito dalla United States Air Force dove vengono depositati e ricondizionati gli apparecchi militari radiati dal servizio attivo. Situato a Tucson nello Stato federale dell'Arizona, l'AMARG si trova nei pressi della Davis-Monthan Air Force Base. L'AMARG in passato era chiamato anche con il nome di \"Aerospace Maintenance and Regeneration Center\" (AMARC) e prima ancora come \"Military Aircraft Storage and Disposal Center\" (MASDC).\nAl dicembre 2017 all'AMARG si trovano 3\u00a0520 aerei Tra i vari modelli che vi sono stoccati, si trovano anche General Dynamics F-16 Fighting Falcon, Grumman EA-6B Prowler, Douglas A-4 Skyhawk (sono presenti ancora pi\u00f9 di 100 TA-4), Grumman A-6 Intruder, Boeing B-52 Stratofortress (sono presenti 12 B-52H), McDonnell Douglas F-15 Eagle e tanti altri velivoli che volano ancora o hanno volato con le insegne delle varie forze armate statunitensi. Originariamente l'area oggi destinata all'AMARG era stata destinata per ospitare il surplus di apparecchi militari in dotazione alle forze armate ed alla U.S. Coast Guard, ma da qualche anno a questa parte l'area viene utilizzata per ospitare tutti gli apparecchi dismessi di propriet\u00e0 del governo federale statunitense ed anche di nazioni alleate.\nStoria.\nLe origini dell\"'Aerospace Maintenance and Regeneration Group\" risalgono al novembre 1945, quando il \"Davis-Monthan\" Field fu scelto come centro di stoccaggio come 4105th Army Air Force Unit.\nLa missione del reparto era garantire lo stoccaggio (open storage) per tutti gli aeromobili radiati dopo la fine della Seconda guerra mondiale. Nel gennaio 1946 per primi arrivarono i Boeing B-29 Superfortress e i Douglas C-47: al 31 luglio di quell'anno erano circa 650 gli esemplari in stoccaggio del primo e 255 quelli del secondo.\nDal 1948 il \"Davis-Monthan\" Field prese la denominazione di \"Davis-Monthan\" Air Force Base, ma dal 1\u00b0 febbraio 1965 cambi\u00f2 in Military Aircraft Storage and Disposition Center, al servizio di tutte le forze armate statunitensi, e l'aria fu ampliata a 1.820 ettari. Nel 1966 il centro festeggi\u00f2 il suo 15.000\u00b0 aeromobile, dal primo B-29 giunto nel 1946. Il picco di radiazioni dal servizio, per\u00f2, fu legato all'estremo sfruttamento delle macchine durante il conflitto del Vietnam: tra il 1970 e il 1973 furono posti in stoccaggio oltre 6.000 aeromobili.\nNell'ottobre 1985 nacque la nuova designazione AMARC (Aerospace Maintenance And Rigeneration Center), anche se ormai dal personale l'area era soprannominata \"il cimitero\" (the graveyard).\nIl 2 maggio 2007 fu adottata l'attuale denominazione: 309th Aerospace Maintenance And Rigeneration Group (AMARG), con il passaggio da centro autonomo specializzato a reparto del 309th Maintenance Wing, dipendente dall'Ogden Air Logistic Complex, sulla \"Hill\" AFB, nello Utah.\nOggi le mansioni manutentive descritte vengono condotte per tutte le forze armate statunitensi (Air Force, Army, Navy, Marines e Coast Guard), per le agenzie federali (Customs and Borders Patrol, NASA, FBI) e anche per paesi alleati.\nL'AMARG si articola in quattro Squadron: il 576th AMARS (Aerospace Maintenance And Regeneration Sqn.), responsabile della manutenzione e della reintroduzione in servizio degli aeromobili; il 577th Commodities Reclamation Sqn. che gestisce rimozione, ispezione e riparazione delle parti \"cannibalizzate\"; il 578th Storage and Disposal Sqn., responsabile dello stoccaggio di aeromobili e sistemi d'arma e della loro rimozione; il 309th Support Sqn., che gestisce la consegna di aeromobili o loro parti; il 413th Flight Test Group cura i collaudi in volo degli aeromobili rigenerati dal reparto.\nStoccaggio e conservazione.\nEsistono vari motivi per i quali la Davis-Monthan Air Force Base \u00e8 stata scelta come centro di stoccaggio: la combinazione di vasti spazi desertici, bassa umidit\u00e0, scarsissima piovosit\u00e0 e elevata altitudine (poco meno di 800\u00a0m sul livello del mare) fa s\u00ec che gli aeromobili siano meno soggetti a fenomeni di corrosione. Inoltre il suolo molto alcalino consente di spostare agevolmente le cellule pur senza disporre di raccordi asfaltati: persino un aereo pesante come il C-5 \"Galaxy\" pu\u00f2 essere parcheggiato in aree non pavimentate senza sprofondare nel terreno.\nDopo il suo arrivo all'AMARG, un aereo non viene semplicemente parcheggiato al sole; prima dello stoccaggio uno staff di tecnici si assicura che possa essere riutilizzato in qualsiasi momento, se necessario.\nInnanzitutto le parti pi\u00f9 pericolose vengono rimosse, come i cannoni e i seggiolini eiettabili, e si vernicia una croce verde sul muso e sui portelli, per far capire a colpo d'occhio che le parti esplosive e infiammabili sono state rimosse e l'aereo \u00e8 stato disarmato. Successivamente l'aereo \u00e8 registrato nell'inventario generale. Se nella sua dotazione rientra qualche strumento considerato \"classificato\", lo si pone in sicurezza dopo una particolare ispezione. Completata questa fase, un \"7\" in vernice dorata viene dipinto accanto alla croce verde. Quando tutti i residui di carburante sono stati drenati, l'intero impianto propulsivo \u00e8 rimosso.\nPer lubrificare tutte le parti mobili dei motori, ogni propulsore viene fatto girare con olio al posto del carburante. I serbatoi svuotati sono poi riempiti con una sostanza oleosa conservante (NATO grade 1010 preservation oil).\nQuesto liquido \u00e8 iniettato all'interno di tutti gli impianti dell'aereo (circuito di lubrificazione, pompe ed altre parti meccaniche); quindi, tolto il liquido in eccesso, l'aereo \u00e8 pronto per restare fermo, con la possibilit\u00e0 di essere rimesso in moto agevolmente e rapidamente in futuro.\nL'aeromobile giunge in area lavaggio e al termine della pulizia \u00e8 irrorato con spray anticorrosione. Le macchine che hanno prestato servizio nell'US Navy e nell'US Marine Corp vengono lavate due volte per rimuovere ogni residuo di salsedine dovuto all'impiego imbarcato.\nQuando il mezzo giunge nel parcheggio viene ricoperto di Spraylat: questa sostanza \u00e8 applicata in punti ben specifici della cellula per impedire che all'interno si annidino polvere, insetti o piccoli animali, oltre che per tutelarla dai raggi solari e dalle alte temperature. Un largo nastro adesivo viene invece applicato alla cabina di pilotaggio e agli sportelli di accesso in fusoliera, cos\u00ec da rendere l'eventuale rimozione dello Spraylat pi\u00f9 facile. Il trattamento con Spraylat prevede quattro strati: i primi due, neri, servono a proteggere l'aereo, seguiti da altri due, bianchi, per respingere il calore. La temperatura interna di un aereo cos\u00ec \"confezionato\" \u00e8 mantenuta tra 10 e 15\u00a0\u00b0C in meno rispetto a quella esterna, grazie alle pagliuzze ceramiche presenti nell'impasto dello Spraylat bianco.\nOgni cellula \u00e8 ispezionata a vista ogni sei mesi, per controllare che nessuna parte si sia danneggiata e che la sostanza protettiva sia intatta. Ogni quattro anni viene ripetuto l'intero processo.\nEsistono diversi livelli di stoccaggio all'AMARG: il Type 1000 Long-Term Storage (immagazzinamento a lungo termine), noto anche come \"stoccaggio inviolabile\", indica che l'aereo non potr\u00e0 mai essere cannibalizzato per parti di ricambio e nulla potr\u00e0 essere rimosso senza l'autorizzazione del Pentagono. Questi aeromobili potranno essere riutilizzati in futuro, venduti a nazioni alleate, o \"retrocessi\" allo stoccaggio Type 2000.\nIl Type 1500 Long-Term Storage \u00e8 solo per modelli dell'US Navy che non potranno tornare in servizio a causa della corrosione salina, ma alcune parti di queste macchine potrebbero essere recuperate in futuro. Il Type 2000 Storage for Reclamation (immagazzinamento per richieste) prevede che le parti salvabili dell'aereo servano a supporto tecnico di qualsiasi esemplare analogo. In genere si tratta di esemplari fermi da tantissimo tempo, che possono essere ricatalogati come Type 4000.\nIl Type 3000 Flyable Hold Storage (immagazzinamento con possibilit\u00e0 di volare) non \u00e8 quasi pi\u00f9 usato a causa dei suoi elevati costi di gestione; questa soluzione prevede che un aereo venga parcheggiato in attesa di lasciare la base entro tre-sei mesi. Questi esemplari \"di passaggio\" non subiscono il trattamento conservativo, ma vengono mantenuti in condizioni operative come in una normale linea di volo, sono ispezionati quotidianamente e i loro motori sono accesi ogni 45 giorni. A tutto il 2016, la base non ha pi\u00f9 aeromobili Type 3000 e non prevede di riceverne a breve.\nIl Type 4000 Disposal Storage \u00e8 considerato \"l'ultimo stadio\": qui siamo di fronte ad aeromobili fermi da tanto tempo e gi\u00e0 ampiamente \"cannibalizzati\" per ricavarne pezzi di ricambio. A questo punto vengono definitivamente smontati, ci\u00f2 che \u00e8 rimasto di utile viene rivenduto o diventa parte del magazzino ricambi e tutto il resto \u00e8 destinato alla demolizione o ad essere venduto o sfruttato per altri programmi governativi (ad esempio per permettere agli allievi meccanici delle forze armate di fare esperienza).\nAeromobili rigenerati.\nGli aeromobili possono lasciare l'AMARG in volo (se sono ancora in grado di volare) o su veicoli da trasporto; negli anni circa il 25% degli aeromobili in stoccaggio \u00e8 tornato a volare per prestare nuovamente servizio.\nIl 309th AMARG rigenera in media una trentina di aeromobili all'anno. Il centro pu\u00f2 rigenerare, aggiornare, modificare e riparare una vasta gamma di mezzi ad ala fissa e rotante, con propulsione a pistoni, a turbina e a reazione. Nel 2015 sono stati rigenerati un B-52, ritornato in servizio nell'USAF, un C-27 per l'US Coast Guard, un KC-130 per il Cile ed un altro per l'Indonesia, dieci F-16 (sei per l'Indonesia e quattro per il Portogallo) e cinque F/A-18 rientrati nei reparti dell'US Navy.\nTalvolta, per\u00f2, gli interventi di restauro sono puramente estetici e a fini espositivi, per i National Museums of US Air Force; nel 2015 sono stati restaurati un F-16 per l'Indiana Military Museum di Vincennes e uno per la Military Aircraft Preservation Society di Akron (Ohio), un LiM-2 e un LiM-5 per il Pueblo-Weisbrod Aircraft Museum di Pueblo (Colorado), due O-2 destinati a essere scambiati nell'ambito del NMUSAF Exchange Program, sette T-41 per il Cactus Air Force Wings and Wheels Museum di Carson City (Nevada) ed un caccia F-100 per la Preservation Joint Base Andrews, nel Maryland. Il LiM-2 e il LiM-5 erano rispettivamente un MiG-15 e un MiG-17 prodotti su licenza in Polonia; entrambi erano appartenuti alla Si\u0142y Powietrzne, l'aeronautica polacca, ed erano fermi all'AMARG dall'aprile 1990. L'F-100 \"Super Sabre\", invece, primo aereo da combattimento supersonico a entrare in servizio negli Stati Uniti, \u00e8 l'ultimo esemplare oggi esistente e verr\u00e0 esposto all'Air National Guard's Readiness Center della base \"Andrews\", in onore del Maj. Gen. Donald Shepperd che fu direttore dell'ANG.\nLa collocazione degli aeromobili.\nSe un mezzo da tempo non \u00e8 pi\u00f9 soggetto a richieste di rigenerazione, \u00e8 destinato a essere offerto in vendita dal Defense Reutilization and Marketing Office e circa 300 sono oggetto di queste disposizioni ogni anno. I tecnici dell'AMARG effettuano il trattamento protettivo sulla cellula e la offrono al potenziale acquirente, che pagher\u00e0 i lavori effettuati e, se ci sono parti che possono essere recuperate e vendute, il ricavato sar\u00e0 diviso tra l'acquirente e il governo federale. Gli aeromobili sottoposti a queste disposizioni in genere appartengono a modelli non pi\u00f9 in servizio n\u00e9 negli Stati Uniti n\u00e9 in paesi alleati: un esempio \u00e8 rappresentato dai bombardieri F-111, che sono rimasti in stoccaggio finch\u00e9 la Royal Australian Air Force non ha ritirato i suoi esemplari dal servizio, nel 2010; dopo sono stati distrutti, in quanto non sarebbero pi\u00f9 serviti. Nel 2015 \u00e8 iniziata anche la demolizione degli A-7 \"Corsair II\", dopo la radiazione da parte dell'aeronautica greca, avvenuta nel 2014.\nIl programma FSAT.\nAlla fine degli anni settanta l'USAF ha iniziato a lavorare sui Full-Scale Aerial Target, cio\u00e8 i caccia ritirati dal servizio e utilizzati come bersaglio.\nSi trattava sempre di macchine prese dal centro di stoccaggio e convertite in bersagli volanti radiocomandati, contraddistinti dal prefisso QF: i primi furono gli F-102 \"Delta Dagger\", seguiti dagli F-100 \"Super Sabre\", dagli F-106 \"Delta Dart\" e dagli F-4 \"Phantom II\", fino ad arrivare oggi agli F-16 \"Fighting Falcon\". Negli anni sono stati realizzati 153 QF-102, 312 QF-100, 184 QF-106 e 318 QF-4, l'ultimo dei quali ha lasciato l'AMARG all'inizio del 2013 per la conversione, dopo ben 24 anni di parcheggio.\nOgni bersaglio volante richiede una media di 9.000 ore di lavoro per la trasformazione e mediamente 277 giorni, a un costo di circa 861\u00a0000 dollari. Ad aprile 2010 il primo F-16 \u00e8 stato consegnato a Boeing per effettuare la trasformazione a Cecil Field, in Florida; ora (2016) all'AMARG sono presenti 210 F-16 destinati alla conversione e tra questi l'USAF ne sceglier\u00e0 126 da \"dronizzare\". La conversione di un QF-16 oggi costa cinque milioni ma quando la produzione raggiunger\u00e0 il pieno regime questo prezzo potrebbe scendere.\nLa richiesta di \"pezzi\".\nAll'AMARG vengono richiesti, per mantenere operativi gli aeromobili militari in servizio in tutto il mondo, pi\u00f9 di 12.000 componenti ogni anno.\nLa maggior parte degli aeromobili presenti sulla base serve per attingervi componenti di ricambio che non sono pi\u00f9 in produzione; ad esempio, per permettere ai tre WB-57 da ricognizione meteo della NASA di restare in condizioni operative, vengono continuamente \"cannibalizzati\" numerosi B-57, che oggi \u00e8 il pi\u00f9 vecchio modello nel catalogo del 309th AMARG, in quanto molti sono arrivati nel 1981.\nInoltre, sono oltre 7.000 i motori in stoccaggio, facendo di quest'area il pi\u00f9 grande deposito di propulsori nel mondo.\nA un primo sguardo superficiale alcuni spazi sembrano soltanto un ammasso di relitti abbandonati a diversi stadi di smantellamento. Alcuni sono sospesi su tralicci di legno perch\u00e9 il carrello \u00e8 stato rimosso, altri sono privi delle ali o della deriva e certi si presentano addirittura come una pila di rottami ormai irriconoscibile. Tuttavia ogni richiesta di pezzi \u00e8 gestita dal centro e ci\u00f2 che pu\u00f2 sembrare solo un relitto, se sezionato nelle sue parti ancora utili, pu\u00f2 valere cifre considerevoli.\nQuesta \u00e8 la vera importanza dell'AMARG: saper trasformare in valore anche macchine che hanno cessato da tempo la loro vita operativa.\nSuperlavoro nei depositi.\nEsistono solo tre grandi depositi in tutta l'Air Force. Il loro compito \u00e8 smontare gli aeromobili, trovare guasti o difetti, accertarsi che tutto funzioni e reintrodurli in servizio. L'AMARG garantisce il supporto a queste strutture ed effettua regolarmente modifiche e aggiornamenti.\nUn esempio \u00e8 il programma per gli A-10 denominato Desert Speed Line: ogni \"Thunderbolt II\" in servizio nell'USAF ha ricevuto tre principali modifiche: il casco-visore (HMCS, Helmet-Mounted Cueing System), il generatore di ossigeno (OBOGS, On-Board Oxygen Generating System), e il LARS (Lightweight Airborne Recovery System) per individuare, localizzare e soccorrere piloti dispersi, essenzialmente un ricevitore di radiofari. 278 esemplari sono stati cos\u00ec modificati, l'ultimo dei quali \u00e8 rientrato in servizio il 30 giugno 2015.\nAl 309th AMARG lavorano 670 tecnici specializzati, quasi tutti con precedenti esperienze militari: per il 75% sono veterani delle forze armate statunitensi e circa il 50% \u00e8 personale in congedo.\nLa suddivisione delle aree interne.\nIl 309th AMARG \u00e8 articolato in 29 aree diverse per individuare rapidamente un singolo aeromobile tra le migliaia in stoccaggio. Ventisei contengono solo velivoli o elicotteri, l'area 9 e la 29 sono invece dedicate alle operazioni di montaggio e smontaggio, mentre da ottobre 2015 non ci sono esemplari nell'area 19.\nLa Kolb Road, una strada pubblica, taglia a met\u00e0 il centro: le aree da 01 a 20 sono a ovest di questa e ospitano aeromobili \"archiviati\" secondo le procedure, dal Type 1000 al Type 3000; l'area 20 ospita anche quelli destinati ai musei. Le aree dalla 21 alla 29, a est di Kolb Road, ospitano gli stoccaggi Type 4000; la maggior parte di richieste di parti staccate e sottosistemi avviene nelle aree da 21 a 27. La 28, invece, \u00e8 un'area-test usata come poligono o per aeromobili particolarmente danneggiati (Crash Damaged or Disabled Aircraft Recovery).\nInfine la \"Display Row\", soprannominata anche \"Celebrity Row\", \u00e8 l'area in cui vengono esposti in mostra statica alcuni aeromobili particolari tra quelli in stoccaggio all'AMARG. Questa \u00e8 una delle tappe pi\u00f9 attese nel tour di 90 minuti in bus che va dall'AMARG al Pima Air &amp; Space Museum; guide specializzate illustrano ai passeggeri i vari modelli esposti, raccontandone la storia e la carriera operativa."}
{"id": "2397647", "revid": "1442080", "url": "https://it.wikipedia.org/wiki?curid=2397647", "title": "Commonwealth Bank Tournament of Champions", "text": "Il Commonwealth Bank Tournament of Champions \u00e8 stato un torneo femminile di tennis che si \u00e8 giocato a Bali dal 2009 al 2011 e a Sofia dal 2012 al 2014. \nEsso rimpiazza il Commonwealth Bank Tennis Classic della categoria Tier III.\n\u00c8 simile al Sony Ericsson Championships di Istanbul (prima Doha), ma vi partecipano le prime 10 giocatrici del ranking mondiale (con punti calcolati solo dai risultati ottenuti nei tornei di tipo \"International\") che hanno vinto almeno un torneo della categoria International. Si intendono escluse le giocatrici che gi\u00e0 partecipano al Championship di Istanbul (prima Doha). In aggiunta alle prime 10 giocatrici della classifica sono concesse 2 wildcard. Dal 2010 partecipano le prime 6 giocatrici del ranking che hanno vinto almeno un torneo international e in aggiunta sono concesse 2 wildcard. Dal 2012 il torneo riutilizza la formula del round robin.\nDal 2015 viene sostituito dal WTA Elite Trophy."}
{"id": "2397650", "revid": "31886", "url": "https://it.wikipedia.org/wiki?curid=2397650", "title": "Nzambi", "text": "Nzambi chiamata anche Nzambe, Nyambe, Nzame o Njambi, \u00e8 una divinit\u00e0 delle popolazioni bakongo dell'Angola del Repubblica del Congo e della Repubblica Democratica del Congo. \nNel mito.\nRappresenta il Dio Supremo ed Universale e contemporaneamente cielo e terra. Colui che ha creato l'umanit\u00e0 e lasciato essa al suo destino ritirandosi nel cielo.\nSecondo i lele don\u00f2 agli esseri umani la foresta tropicale ed il territorio dell'Angola, Congo e Repubblica Democratica del Congo come Paradiso Terrestre."}
{"id": "2397667", "revid": "36426", "url": "https://it.wikipedia.org/wiki?curid=2397667", "title": "Chiesa dell'Immacolata e Sant'Anna al Vasto", "text": "La chiesa dell'Immacolata e Sant'Anna al Vasto \u00e8 una chiesa di Napoli ubicata in via Nazionale 33.\nStoria e descrizione.\nEssa rappresenta una delle chiese-simbolo dell'allora nuovo rione Vasto nel quartiere Vicar\u00eca; quindi la sua costruzione \u00e8 databile intorno alla fine del XIX secolo: infatti, un marmo apposto sopra il portale d'ingresso ne attesta la costruzione all'anno 1881.\nL'edificio, preceduto da una breve cancellata, presenta una semplice facciata nella quale \u00e8 incastonato il portale eclettico, contornato da colonne di ordine corinzio che sorreggono la trabeazione e il timpano arcuato composto da due volute. La chiesa, essendo inglobata nel fronte continuo di un vasto palazzo, \u00e8 priva di un vero e proprio campanile, che \u00e8 sostituito da un sistema di piccole campane poste di fianco all'ingresso.\nL'interno \u00e8 a pianta centrale con cappelle sul lato sinistro.\nL'immagine tardo ottocentesca di Sant'Anna \u00e8 in legno e teloplastico, custodita in una teca neo-gotica, la Vecchia Anna \u00e8 in posa dimostrativa verso Maria Bambina che veste da Vergine Immacolata. Sul soffitto sono collocate tele dipinte da Raffaele Iodice nel 1925 mentre apposte alle pareti vi sono alcune opere d'arte minori provenienti da chiese demolite durante il Risanamento di Napoli.\nLa dedicazione a Sant'Anna si deve alla storica devozione che la parte orientale ed extra-muraria di Napoli ha per la Madre della Vergine, culto nato e diffuso principalmente presso il Tempio di Santa Maria delle Grazie alle Paludi, oggi chiesa di Sant'Anna alle Paludi, poco distante dalla chiesa del Vasto."}
{"id": "2397671", "revid": "107931024", "url": "https://it.wikipedia.org/wiki?curid=2397671", "title": "Conte di Lichfield", "text": "Conte di Lichfield \u00e8 un titolo nobiliare che \u00e8 stato creato per tre volte nella storia britannica.\nStoria.\nLord Bernard Stewart, figlio pi\u00f9 giovane di Esm\u00e9 Stewart, I duca di Lennox, venne creato conte di Lichfield da Carlo I per i suoi successi nella Battaglia di Newbury ed in quella di Naseby ma mor\u00ec prima che la nomina venisse ufficializzata. Charles Stewart, nipote di Bernard e figlio di George, che sar\u00e0 ucciso nella Battaglia di Edgehill, venne creato conte di Lichfield nel dicembre 1645, subito dopo la Battaglia di Rowton Heath. Il cugino di Charles, che aveva il titolo di Duca di Richmond e Conte di Lennox ereditato dal figlio maggiore James del Duca di Lennox, mor\u00ec all'et\u00e0 di undici anni nel 1660 lasciando il titolo a Charles. Egli spos\u00f2 Frances Teresa Stuart, la celebre e bella ex amante di Carlo II. Caduto in disgrazia nei confronti del re, Charles fu inviato in esilio in Danimarca come ambasciatore, dove egli anneg\u00f2 il 12 dicembre 1672. Tutti i suoi titoli nobiliari, sia inglesi che scozzesi, vennero cos\u00ec ad estinguersi.\nLa seconda creazione avvenne nel 1674 quando Carlo II cre\u00f2 Sir Edward Lee, V baronetto di Quarendon, Baron Spelsbury, Viscount Quarendon e Earl of Lichfield. Egli spos\u00f2 Charlotte Fitzroy, la figlia illegittima del re e di Barbara Villiers nel 1677. Gli succedette il suo terzo figlio, il maggiore che gli sopravvisse, George Henry Lee, che divenne cos\u00ec il II Conte. Egli costru\u00ec la casa di famiglia a Ditchley nell'Oxfordshire. Alla sua morte il titolo pass\u00f2 a suo figlio George Henry Lee, il III Conte. Egli rappresent\u00f2 l'Oxfordshire nella House of Commons e fu Captain of the Honourable Band of Gentlemen Pensioners dal 1762 al 1772. Egli mor\u00ec senza figli e gli succedette lo zio, che divenne il IV Conte. Anch'egli mor\u00ec senza figli e pertanto tutti i suoi titoli si estinsero.\nLa terza creazione avvenne nel 1831 in favore di Thomas Anson, II visconte Anson. La famiglia Anson discendeva da George Anson, membro del Parlamento per Lichfield dal 1770 al 1789. George Adams, nacque da Sambrooke Adams e Janette Anson, sorella del famoso comandante navale George Anson, I barone Anson. Nel 1773, alla morte di suo zio Thomas Anson (fratello di Lord Anson), egli eredit\u00f2 tutte le propriet\u00e0 accumulate da Lord Anson, compreso il seggio di Shugborough Hall nello Staffordshire. Lo stesso anno, dietro nomina reale, assunse il nome di Anson in luogo di Adams. Suo figlio maggiore Thomas Anson rappresent\u00f2 Lichfield alla \"House of Commons\" come deputato del Whig dal 1789 al 1806. In quest'ultimo anno venne elevato al titolo di Baron Soberton, di Soberton nella Contea di Southampton, e Viscount Anson, di Shugborough e Orgreave nella Contea di Stafford.\nGli succedette il figlio maggiore come II Visconte. Egli fu anche un politico del partito Whig e fu deputato del Master of the Buckhounds dal 1830 al 1834 e Postmaster General dal 1835 al 1841. Nel 1831 venne creato Conte di Lichfield, di Lichfield nella Contea di Stafford, da Guglielmo IV. Alla sua morte il titolo pass\u00f2 al suo figlio maggiore che fu il II Conte. Egli rappresent\u00f2 Lichfield nel Parlamento britannico. Il titolo pass\u00f2 di padre in figlio fino alla morte di suo nipote, il IV Conte, nel 1960. A quest'ultimo succedette il nipote, il V Conte, l'unico figlio del tenente colonnello Thomas William Arnold Anson, Visconte Anson (1913-1958), figlio maggiore del IV Conte. Noto professionalmente come Patrick Lichfield, egli fu un fotografo di successo. Nel 2007 era detenuto dal suo unico figlio, VI Conte, che gli succedette nel 2005.\nDiversi altri membri della famiglia Anson hanno ottenuto dei privilegi. Sir George Anson, fratello minore del I Visconte, fu un generale dell'esercito e rappresent\u00f2 Lichfield alla House of Commons. Suo figlio Talavera Vernon Anson (1809-1895) fu un ammiraglio della Royal Navy. William Anson (1772-1847), fratello minore del I Visconte, fu creato baronetto nel 1831 . Il reverendo Frederick Anson (1779-1867), fratello minore del I Visconte, fu Dean della Diocesi di Chester. George Anson, secondo figlio del I Visconte, fu un importante militare e politico. Augustus Anson, terzo figlio del I Conte, fu un membro del Parlamento e insignito della Victoria Cross. Adelbert John Robert Anson (1840-1909), quarto e minore dei figli del I Conte, fu Bishop of Qu'Apelle in Canada. Sir George Augustus Anson (1857-1947), secondo figlio del II Conte, fu tenente colonnello nell'esercito.\nIl titolo di cortesia del primogenito del Conte \u00e8 \"Viscount Anson\".\nLa famiglia ha sede a Shugborough Hall, Staffordshire, a circa 23 chilometri dalla citt\u00e0 di Lichfield."}
{"id": "2397672", "revid": "1372005", "url": "https://it.wikipedia.org/wiki?curid=2397672", "title": "Santa Gonda", "text": "Santa Gonda \u00e8 un quartiere di Prato appartenente alla circoscrizione Est.\nLa localit\u00e0, oggi completamente inglobata nella crescita urbana, si trova nei pressi del ponte Petrino sul Bisenzio che fin da tempi remoti, assicurava alla citt\u00e0 la comunicazione con Firenze attraverso la viabilit\u00e0 pedemontana dell'antica Cassia che attraversato il fiume proseguiva verso la citt\u00e0 murata e poi verso il territorio pistoiese.\nLa localit\u00e0 \u00e8 documentata come \"vicus\" fin dal 1042 quando il toponimo, compare in un atto di compravendita,\nLa localit\u00e0 dava il nome ad uno dei pi\u00f9 importanti corsi d'acqua artificiale realizzati dal comune medievale di Prato, la gora di Santa Gonda che, correndo tra la strada ed il fiume, alimentava numerosi mulini nella zona.\nIl toponimo potrebbe essere la corruzione di \"santa Gioconda\", ma pi\u00f9 probabilmente di sant'Abbondio a cui era intitolata una chiesetta ivi esistente."}
{"id": "2397675", "revid": "76963", "url": "https://it.wikipedia.org/wiki?curid=2397675", "title": "Haden Edwards", "text": "Haden Edwards nacque nella contea di Stafford in Virginia, figlio di John Edwards Senior, senatore del Kentucky. Nel 1820 Haden e suo fratello Benjamin acquistarono una piantagione vicino a Jackson (Mississippi). Nel 1825 Edwards ricevette una terra in Texas da parte del governo messicano, che gli permise di stabilirsi l\u00ec con la famiglia e di divenire cos\u00ec uno dei primi pionieri di origine anglosassone a stabilirsi in quella zona."}
{"id": "2397680", "revid": "554814", "url": "https://it.wikipedia.org/wiki?curid=2397680", "title": "Olokun", "text": "Nella mitologia yoruba, Olokun \u00e8 un eroe diventato poi orisha (un semidio), androgino, un misto tra uomo e donna e viene considerato il protettore degli schiavi africani trasferiti nelle Americhe.\nEtimologia.\nNella lingue dei yoruba Olokun significa \"padrone del mare\". \nCaratteristiche e funzioni.\nOlokun \u00e8 la personificazione di diverse caratteristiche umane, quali la pazienza, la meditazione, l'osservazione, le visioni future. Le sue caratteristiche si trovano e sono visibili sul fondo del'oceano. Olokun governa le ricchezze materiali, le abilit\u00e0 psichiche, i sogni, la meditazione, la salute mentale. \nIn Nigeria e in Benin, Olokun \u00e8 adorato assieme a Mami Wata, in quanto le due divinit\u00e0 posseggono temperamento e personalit\u00e0 simili.\nNei culti Afrocubani, Olokun viene collegato a Yemaya, visto che entrambi sono associati allo stesso elemento della natura, il mare, l'acqua.\nNella sua versione femminile, Olokun \u00e8 la moglie di Olorun e la madre di Obatala.\nNel mito.\nSi racconta di lui in seguito ad un duello intercorso con Olorun, dio del cielo. Il popolo doveva decidere chi dei due vestisse meglio, Olorun sconfisse il suo nemico trasformandosi in un camaleonte imitando ogni oggetto e indumento indossato da Olokun. "}
{"id": "2397682", "revid": "135224", "url": "https://it.wikipedia.org/wiki?curid=2397682", "title": "Erettore del pelo", "text": ""}
{"id": "2397684", "revid": "547034", "url": "https://it.wikipedia.org/wiki?curid=2397684", "title": "Il Ministero del Regno", "text": "Il Ministero del Regno era una pubblicazione religiosa edita dai Testimoni di Geova che veniva esaminata nelle loro adunanze, con lo scopo di istruire spiritualmente i proclamatori della buona notizia. \nEssa presentava il programma settimanale delle tre adunanze che tengono di solito verso met\u00e0 settimana, in una sola serata: \"Studio Biblico di Congregazione\" (dalla durata di 30 minuti), \"Scuola di Ministero Teocratico\" (dalla durata di 30 minuti circa) e \"Adunanza di Servizio\" (dalla durata di 30 minuti). Il Ministero si usa proprio durante queste tre adunanze, soprattutto nell' \"Adunanza di Servizio\", dove i testimoni sono addestrati spiritualmente e ottengono istruzioni utili per la vita di ogni giorno. Essa conteneva inoltre le presentazioni delle note pubblicazioni distribuite dai Testimoni di Geova, la Torre di Guardia e la Svegliatevi!, per preparare o dare consigli ai fedeli su come lasciare queste riviste nella predicazione.\nIl \"Ministero del Regno\" termin\u00f2 le pubblicazioni nel 2015.\nFu rimpiazzata dal 2016 da un nuovo mensile, \"Vita cristiana e Ministero\"."}
{"id": "2397704", "revid": "1926649", "url": "https://it.wikipedia.org/wiki?curid=2397704", "title": "Calcio Catania 2000-2001", "text": "Questa pagina raccoglie i dati riguardanti il Calcio Catania nelle competizioni ufficiali della stagione 2000-2001.\nRisultati.\nCampionato.\nPlay-off.\nTabellone\nSemifinali\nFinali"}
{"id": "2397708", "revid": "90919219", "url": "https://it.wikipedia.org/wiki?curid=2397708", "title": "Lebe", "text": "Lebe, \u00e8 un personaggio di cui si racconta nella mitologia delle popolazioni dogon del Mali.\nNel mito.\nFu lui, secondo il mito, il prescelto dal dio creatore Amma, che venne sacrificato per dare la vita agli altri esseri umani. Seguendo le indicazioni del dio prima si finse morto e venne sepolto divorato da un serpente esso vomit\u00f2 delle pietre. Esse formarono un disegno: il corpo umano. \nSimbolismo.\nLe pietre simulavano i rapporti sociali, fra cui il contratto del matrimonio."}
{"id": "2397710", "revid": "292162", "url": "https://it.wikipedia.org/wiki?curid=2397710", "title": "Scolastica Oliveri", "text": "Biografia.\nSecondo una testimonianza fornita nel 1642, una monaca benedettina novantatreenne di Bivona, Marcella Sclafani, afferm\u00f2 di aver visto morire all'interno del monastero di San Paolo in Bivona il 25 maggio 1578 la monaca Scolastica Oliveri. Quest'ultima sarebbe entrata fra le mura del monastero a soli 10 anni, nel 1458. Suor Scolastica Oliveri, quindi, sarebbe morta all'et\u00e0 di 130 anni. A dare testimonianza di ci\u00f2, secondo suor Marcella Sclafani, erano \"i libri e le note\" del monastero benedettino. Tuttavia presso l'Archivio di Stato di Palermo \u00e8 reperibile un atto notarile del 7 marzo 1579 in cui si riscontra che suor Scolastica Oliveri in predetta data era ancora in vita. Da quest'ultimo dato si potrebbe dedurre che suor Scolastica Oliveri visse verosimilmente 131 anni, di cui circa 120 trascorsi all'interno del monastero delle Benedettine Cassinesi di Bivona.\nDocumenti.\nLe notizie su suor Scolastica Oliveri vengono riportate da diversi antichi documenti:\nLista dei supercentenari.\nIl 31 maggio 2009 il caso di Scolastica Oliveri \u00e8 stato inserito nella \"Listing of Incomplete, Exaggerated, or Fraudulent Cases\" (lista dei casi incompleti, esagerati o falsi) del Gerontology Research Group, classificato come caso incompleto in quanto ancora non sono stati verificati i documenti che attestano la notizia."}
{"id": "2397715", "revid": "729019", "url": "https://it.wikipedia.org/wiki?curid=2397715", "title": "93d Air Ground Operations Wing", "text": "Il 93d Air Ground Operations Wing \u00e8 uno stormo di supporto dell'Air Combat Command, inquadrato nella Ninth Air Force. Il suo quartier generale \u00e8 situato presso la Moody Air Force Base, in Georgia.\nMissione.\nLo stormo, attivato nel 2008 \u00e8 divenuto il primo reparto a fornire forze da combattimento terrestre altamente addestrate capaci di integrare la potenza aerea e spaziale agli schemi terrestri di fuoco e di manovra. I suoi membri conducono operazioni terrestri offensive e difensive ovunque per proteggere le forze aeree di spedizione attraverso una capacit\u00e0 aviotrasportata. Al momento della richiesta, l'unit\u00e0 provvede a schierarsi in qualsiasi parte del mondo in maniera pienamente integrata e fornisce ai comandi congiunti la capacit\u00e0 di inserzione aerotrasportata, aeromobile, aria-terra e sul terreno e rimane il punto di riferimento per l'integrazione del potere aereo e del supporto meteo alle forze terrestri.\nOrganizzazione.\nAttualmente, al maggio 2017, lo stormo controlla:\nStoria.\nOperazioni.\nLo stormo inizia la sua attivit\u00e0 presso Okinawa diventando il primo reparto della SAC ad essere impiegato al completo nell'estremo Oriente. Nel 1950 iniziano le operazioni di rifornimento in volo e successivamente lo stormo viene spostato nel Regno Unito per incrementare il suo potenziale. Tornati negli Stati Uniti all'inizio del 1952, i piloti si impegnano a rifornire in volo i caccia durante la guerra di Corea.Diventato il primo \"wing\" della SAC ad essere equipaggiato con i Boeing B-52 Stratofortress, con questi velivoli vengono compiuti tre record: volo non-stop di 25.744 km attorno al nord America e al Polo nord; primo aereo a reazione a volare senza sosta attorno al mondo e volo non-stop, senza rifornimento, dal Giappone a Washington. Segue un periodo di appoggio tattico alle unit\u00e0 impegnate nella guerra del Vietnam dal 1968 al 1974.\nTerminate le operazioni nel sud-est asiatico, il 93 Bombardment Wing, Heavy torna negli Stati Uniti per svolgere le consuete missioni in tempo di pace. Nel 1990 lo stormo trasporta materiali e personale nel Medio Oriente in vista dell'operazione Desert Shield, per partecipare poi con missioni di bombardamento, rifornimento in volo e trasporto, alla guerra del Golfo.Sciolto nel 1995 e ricostituito un anno dopo con il nome di \"93 Air Control Wing\", il compito dei piloti ora \u00e8 di sorvegliare lo spazio aereo statunitense con i nuovi aerei E-8 Joint STARS, anche se alcuni velivoli vengono distaccati in Bosnia nel 1996 per prendere parte all'operazione Joint Endeavor. Quando viene nuovamente sciolto, nel 2002, tutti gli apparecchi del 93 Air Control Wing furono consegnati alla Georgia Air National Guard.\nIl reparto viene nuovamente ricostituito nel 2008, e, sebbene senza aerei, il suo compito \u00e8 ancora sorvegliare lo spazio aereo degli Stati Uniti."}
{"id": "2397721", "revid": "486946", "url": "https://it.wikipedia.org/wiki?curid=2397721", "title": "Corrector Apuliae et Calabriae", "text": ""}
{"id": "2397723", "revid": "334447", "url": "https://it.wikipedia.org/wiki?curid=2397723", "title": "Melchiorre Luise", "text": "Biografia.\nDebutt\u00f2 come baritono nel 1925, per divenire poi uno dei principali bassi buffi del XX secolo.\nSi esib\u00ec in tutti i principali teatri italiani e in particolare fu una presenza costante alla Scala. Dal 1947 al 1950 fu molto attivo anche presso il Teatro Metropolitan di New York: \"Manon\", \"Tosca\", \"Madama Butterfly\", \"La boh\u00e8me\", \"Il barbiere di Siviglia\" rossiniano, \"Gianni Schicchi\".\nI ruoli abbracciarono un vasto repertorio, sia da protagonista che in parti di fianco: Don Pasquale, Dulcamara, Don Bartolo, Geronte, Yamadori, il Sacrestano, Maestro Spinelloccio, Benoit/Alcindoro e moltissimi altri.\nVenne sepolto al Cimitero Maggiore di Milano, ed esumato a fine concessione; i suoi resti si trovano al Riparto 72/B del medesimo cimitero, tumulati nella celletta 1524."}
{"id": "2397727", "revid": "287204", "url": "https://it.wikipedia.org/wiki?curid=2397727", "title": "Unione Sportiva Palermo 1963-1964", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1963-1964.\nStagione.\nTornato in Serie B, il Palermo termina il campionato a met\u00e0 classifica (12\u00ba posto) ed in Coppa Italia viene eliminato al Primo turno dalla (3-0 sul campo neutro di Livorno).\nRosa.\nPresidente: Guglielmo Pinzero\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2397732", "revid": "124808", "url": "https://it.wikipedia.org/wiki?curid=2397732", "title": "House M.D. - Original Television Soundtrack", "text": ""}
{"id": "2397742", "revid": "90911904", "url": "https://it.wikipedia.org/wiki?curid=2397742", "title": "Le-eyo", "text": "Le-eyo, \u00e8 un essere di cui si racconta nella mitologia delle popolazioni masai del Kenya.\nNel mito.\nSi racconta di lui in occasione della nascita della morte: all'inizio dei tempi si voleva combattere la morte creando un metodo per l'immortalit\u00e0, la formula \"Uomo, muori e ritorna; Luna, muori e rimani lontana\" insegnata a Le-eyo. Al momento in cui doveva riportare in vita il proprio figlio sbagli\u00f2 inizialmente la formula e successivamente anche formulandola correttamente non ebbe alcun successo."}
{"id": "2397753", "revid": "767487", "url": "https://it.wikipedia.org/wiki?curid=2397753", "title": "Fossati circolari", "text": "Circa 150 fossati circolari (in inglese circular ditches) preistorici sono noti agli archeologi sparsi per la Germania, Austria, Slovacchia e Repubblica Ceca. I loro diametri variano suppergi\u00f9 da 20 a 130 m, e risalgono al V millennio a.C. Strumenti, ossa e alcuni manufatti furono trovati nel loro contesto. Le pi\u00f9 grandi di queste sistemazioni venne trovata a Lipsia negli anni '90. Un altro grande reperto venne scoperto nei pressi del villaggio di Aythra, fuori Lipsia. Dai reperti trovati nel contesto di questi fossati, e insediamenti associati di case lunghe, fu stabilito che essi fossero stati in uso per un periodo di circa 200 anni, fino al 4600 a.C. ca.\nOrigine.\nIl popolo che costru\u00ec queste strutture venne associato alla cultura della ceramica lineare. Essi sembrano che abbiano vissuto in case lunghe comunali, allevando bestiame, capre, maiali e pecore. Le strutture vennero costruite in una estensione di terre attraverso il Centro Europa di circa 760\u00a0km, in un periodo che va da uno a duecento anni. Si pensa che essi sarebbero emigrati in questa regione durante il VI millennio a.C. dalla pianura del Danubio in ci\u00f2 che adesso \u00e8 l'Ungheria e la Serbia, facendo arnesi di legno, pietra, ossa, e manufatti di ceramica e terracotta.\nFunzione.\nUn articolo apparso sul giornale britannico \"The Independent\" l'11 giugno, 2005 identific\u00f2 queste strutture come \"templi monumentali\", sebbene non ci sia stata nessuna valutazione scientifica riguardo al loro scopo."}
{"id": "2397754", "revid": "1318658", "url": "https://it.wikipedia.org/wiki?curid=2397754", "title": "Felice Romani", "text": "Biografia.\nFu battezzato Giuseppe Felice Romano. Primo dei dodici figli di Angelo Maria e di Geronima Viacava, Felice Romani nasce a Genova il 31 gennaio 1788 da una famiglia benestante che, per vari dissesti finanziari, dovr\u00e0 trasferirsi a Moneglia. Iniziati dapprima gli studi di Giurisprudenza a Pisa, abbandona presto l'indirizzo preso per iscriversi a Lettere all'Universit\u00e0 degli Studi di Genova dove ha come maestro il grecista don Giuseppe Solari (1737-1814). Conseguita la laurea insegna come supplente incaricato presso la stessa universit\u00e0 ma, in seguito, non vuole accettare la nomina alla cattedra per dimostrare la sua solidariet\u00e0 al Solari che era stato rimosso dall'incarico. \nNel 1813, al ritorno da un lungo viaggio per l'Europa, debutta a Genova come librettista con \"La rosa bianca e la rosa rossa\" per la musica di Simone Mayr. In seguito al grande successo ottenuto con \"Medea a Corinto\" scritta sempre per Mayr, viene ingaggiato, dall'allora impresario della Scala di Milano Benedetto Ricci, per la produzione di sei libretti nuovi all'anno. Si trasferisce pertanto nel 1813 a Milano, pur continuando a rimanere legato all'ambiente culturale genovese e a scrivere sulla \"Gazzetta di Genova\", dove nel 1810 aveva esordito come poeta. A partire dal 1834 fu direttore della Gazzetta ufficiale piemontese, incarico che mantenne fino al 1849.\nOpere e stile.\nDi formazione classicista, Romani si dimostr\u00f2 sempre diffidente verso i nuovi fermenti di carattere romantico, ma per la creazione dei suoi libretti seppe attingere anche alla produzione di scrittori moderni e romantici come George Byron, Victor Hugo e Walter Scott, contribuendo a diffondere un gusto che si affermer\u00e0 nei librettisti della generazione successiva, quali Salvadore Cammarano, Francesco Maria Piave e Antonio Somma.\nCon i suoi versi scorrevoli ed eleganti, quanto mai adatti alla musica, si cimentarono tutti i pi\u00f9 importanti operisti che lavorarono in Italia tra il secondo e il quinto decennio dell'Ottocento, tra cui Vincenzo Bellini, Gaetano Donizetti, Saverio Mercadante, Giacomo Meyerbeer, Giovanni Pacini, Gioachino Rossini e, in un'unica occasione, lo stesso Giuseppe Verdi.\nParticolarmente fortunato e artisticamente felice fu il sodalizio con Bellini, che dalla penna di Romani ricevette i libretti di sette delle sue dieci opere e che in pi\u00f9 occasioni espresse la propria ammirazione per i versi del poeta genovese, che consider\u00f2 il pi\u00f9 grande tra i librettisti del suo tempo.\nScrisse novanta libretti, la gran parte dei quali musicata da pi\u00f9 compositori. Di Romani, comunque, ci restano anche diversi racconti e svariate poesie, oltre che adattamenti e traduzioni italiani di versi del Settecento e del primo Ottocento, raccolti dalla moglie Emilia Branca nel volume \"Novelle e Racconti\".\nLibretti.\nPer ciascun libretto sono indicati i compositori che l'hanno musicato, la data della prima esecuzione ed eventualmente il nuovo titolo.\nA volte le riedizioni comportarono delle modifiche al libretto."}
{"id": "2397761", "revid": "352448", "url": "https://it.wikipedia.org/wiki?curid=2397761", "title": "Fossato circolare", "text": ""}
{"id": "2397765", "revid": "2179318", "url": "https://it.wikipedia.org/wiki?curid=2397765", "title": "Rotondella", "text": "Rotondella (\"A' R\u00ebtunn\u00eb\" in dialetto lucano) \u00e8 un comune italiano di abitanti della provincia di Matera in Basilicata.\nLa citt\u00e0 \u00e8 nota come \"il balcone dello Jonio\", da cui \u00e8 possibile ammirare il tratto costiero del golfo di Taranto, che va dalla Puglia alla Calabria.\nGeografia fisica.\nTerritorio.\nSorge su un monte a 576 m s.l.m. nella zona sud-occidentale della provincia. Il territorio confina a nord con il comune di Tursi (26\u00a0km), ad est con il comune di Policoro (22\u00a0km), a sud con il comune di Nova Siri (7\u00a0km), mentre ad ovest con i territori di Valsinni (14\u00a0km) e Colobraro (22\u00a0km). Dista 87\u00a0km da Matera e 151\u00a0km dal capoluogo di regione Potenza.\nClima.\nLa stazione meteorologica pi\u00f9 vicina \u00e8 quella di Nova Siri. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +9,4\u00a0\u00b0C, mentre quella del mese pi\u00f9 caldo, agosto, \u00e8 di +26,7\u00a0\u00b0C.\nStoria.\nIl territorio fu abitato sin dal Neolitico, in cui erano presenti villaggi sotto l\u2019influenza delle antiche citt\u00e0 di Siris ed Heraclea per la sua strategica posizione geografica. Rotondella viene citato nel 1261 col nome di \"Rotunda Maris\", termine derivato, probabilmente, dalla sua particolare posizione di fronte al mar Jonio. L'attuale agglomerato urbano risale gli inizi del XVI secolo, sotto il dominio di Ferrante Sanseverino, che fece costruire il Palazzo Baronale e il castello, del quale oggi \u00e8 rimasta solamente la cosiddetta \"Torre del Carcere\".\nSul finire del XVI secolo, sub\u00ec l'invasione ottomana, che fece numerosi prigionieri di guerra. Nel XVII secolo vi fu un aumento demografico, dovuto all'arrivo di popolazioni limitrofe che sfuggivano alla malaria. Sotto il decennio napoleonico, nel 1806 entr\u00f2 a far parte del Distretto di Lagonegro, divenendo capoluogo circondario di Rocca Imperiale, Favale, Colobraro e Tursi. In questo periodo, Rotondella sub\u00ec la piaga del brigantaggio, divenendo oggetto di saccheggi, come nella notte del 30 agosto 1807, quando fu messa a ferro e fuoco dal brigante Nicola Abalsamo, detto \"Pagnotta\".\nTuttavia n\u00e9 l'eversione della feudalit\u00e0 attuata dai francesi e n\u00e9 la restaurazione borbonica sortirono effetti positivi sulle condizioni del comune e della Basilicata in generale, che non vedeva ancora una quotizzazione delle terre demaniali, oltre ad essere vessata dalla tassa sul macinato. Anche le aspettative che si ebbero con l'unit\u00e0 d'Italia andarono deluse, cosa che gener\u00f2 un forte malcontento popolare che diede vita al cosiddetto brigantaggio postunitario, del quale anche Rotondella fu vittima. In seguito, i cittadini seguirono la sorte dell'emigrazione. Escluso un breve periodo di aumento demografico tra gli anni cinquanta e sessanta, oggi Rotondella, come gran parte dei centri lucani, soffre ancora di un forte e, apparentemente, irreversibile spopolamento.\nMonumenti e luoghi d'interesse.\nLa chiesa ed il convento, edificati nel 1652, furono abitati dai monaci fino al 1862, quando, con la legge Siccardi, divennero propriet\u00e0 dello stato. La costruzione conserva un bellissimo altare in marmo policromo e alcune statue raffiguranti San Francesco d'Assisi, San Pasquale Bairo e Santa Rosa da Lima.\nSociet\u00e0.\nTradizioni e folclore.\nInsieme a Nova Siri e Montalbano Jonico, a Rotondella \u00e8 diffuso il mito della \"Monachella\", una versione femminile del pi\u00f9 noto monachicchio. La leggenda popolare la descrive come una piccola donna dispettosa dai lunghi capelli che nasconde gli oggetti in casa, disturba gli ignari nel sonno e annoda le criniere dei cavalli. Si racconta che, se saputa prendere, porta fortuna alla casa, al lavoro e alla famiglia.\nCultura.\nCucina.\nLa cucina locale rispecchia i canoni della tradizionale cucina lucana, basata perlopi\u00f9 su carni ovine e suine, legumi, mollica di pane come condimento e vegetali come il peperone crusco. Un tipo di pasta molto utilizzato sono i frizz\u00f9li, un formato lavorato al ferretto, a cui vengono spesso aggiunti sugo di carne e mollica fritta di pane raffermo (\"fruzz'ul c'a muddica\"). Rotondella ha una lunga tradizione legata al calzone; tipico del luogo \u00e8 \"u' pastizz rtunnar\" (comunemente noto come \"pastizz\"), farcito con carne di maiale, formaggio e uovo, le cui origini risalgono tra il XVIII e il XIX secolo, riconosciuto come prodotto Arca del Gusto Slow Food. Altra variante \u00e8 il \"falagone\" (o \"falahon\" in dialetto locale), con diversi ripieni come patate tagliate a fette con peperoni e cipolla; pur\u00e8 di patate con pezzetti di salsiccia o verdura di bietole e spinaci. Entrambi sono iscritti nel registro dei prodotti agroalimentari tradizionali lucani. Tipico \u00e8 anche il \"Sospiro rotondellese\", preparato con pan di spagna, crema pasticcera, glassa e decorato con una spirale di cioccolato.\nEconomia.\nA Rotondella \u00e8 presente il centro ricerche Trisaia dell'ENEA, sede tra le altre cose dell'impianto ITREC (oggi di propriet\u00e0 della SOGIN)."}
{"id": "2397779", "revid": "767487", "url": "https://it.wikipedia.org/wiki?curid=2397779", "title": "Copa Telmex 2009", "text": "Il Copa Telmex 2009 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2009.\n\u00c8 stata la 12\u00aa edizione del Copa Telmex.\nSi \u00e8 giocato a Buenos Aires in Argentina,dal 16 al 22 febbraio 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni::\nCampioni.\nSingolare.\n Tommy Robredo ha battuto in finale Juan M\u00f3naco, 7-5, 2-6, 7-6(5)\nDoppio.\n Marcel Granollers / Alberto Mart\u00edn hanno battuto in finale Nicol\u00e1s Almagro / Santiago Ventura, 6\u20133, 5\u20137, [10\u20138]"}
{"id": "2397781", "revid": "767487", "url": "https://it.wikipedia.org/wiki?curid=2397781", "title": "Simon Sisters", "text": "Simon Sisters \u00e8 un duo statunitense di musica folk e country attivo negli anni sessanta. Era formato dalle sorelle cantanti Lucy e Carly Simon, che poi avrebbe avuto una carriera da solista ricca di successi.\nSono ricordate per una loro interpretazione del brano di Pete Seeger \"Turn! Turn! Turn!\".\nRepertorio folk.\nIngaggiate dalla Kapp Records nel 1964 per il loro repertorio folk, nello stesso anno produssero quelli che sarebbero stati gli unici due dischi incisi per questa etichetta discografica: \"Meet The Simon Sisters\" (distribuito anche con il titolo \"The Simon Sisters - Winkin' Blinkin' and Nod\") e \"Cuddlebug\".\nEbbero un minore \"hit\" con il singolo \"Winkin' Blinkin' And Nod\", canzoncina per bimbi di Eugene Field che Lucy mise in musica.\nNel 1969, il duo firm\u00f2 un contratto per la Columbia Records che distribu\u00ec il loro terzo album, \"The Simon Sisters Sing The Lobster Quadrille And Other Songs For Children\", poi redistribuito dalla Columbia nel 1973 con il titolo di \"Lucy &amp; Carly - The Simon Sisters Sing For Children\".\nIl duo si sciolse quando Lucy si spos\u00f2. La stessa Lucy ebbe poi una carriera minore come solista incidendo due dischi negli anni settanta prima di avere nuovo successo come compositrice di musiche destinate a lavori teatrali di Broadway.\nCarly, a partire dal 1971, and\u00f2 incontro invece ad una carriera da solista contrassegnata da un successo pieno."}
{"id": "2397784", "revid": "1305772", "url": "https://it.wikipedia.org/wiki?curid=2397784", "title": "Franco Bassani", "text": "Biografia.\nLaureatosi cum laude in Fisica all'Universit\u00e0 di Pavia nel novembre del 1952, dopo un'esperienza biennale da ricercatore presso il Consiglio Nazionale delle Ricerche a Milano (con i professori Piero Caldirola e Fausto Fumi) si \u00e8 trasferito negli Stati Uniti, dove fino al 1956 ha lavorato al fianco del professor Frederick Seitz all'Universit\u00e0 dell'Illinois. Al suo rientro in Italia ha ricoperto il ruolo di Professore Incaricato presso il Dipartimento di Fisica delle Universit\u00e0 di Palermo (1956-1957) e di Pavia (1957-1959); cinque anni in veste di Associate Physicist all'Argonne National Laboratory, in Illinois, hanno segnato una seconda parentesi americana. Successivamente ha ottenuto la cattedra di Fisica Teorica delle Universit\u00e0 di Messina (1964-1966) e di Pisa (1966-1969). Presso l'Universit\u00e0 di Roma, fino al 1980, \u00e8 stato professore di Fisica dello stato solido; in questo periodo \u00e8 stato Invited Professor all'Ecole Polytechnique F\u00e9d\u00e9rale di Losanna (1972-1973) e all'Universit\u00e0 dell'Illinois di Urbana (1979-1980).\nNel 1980 \u00e8 approdato come professore di Fisica dello stato solido alla Scuola Normale Superiore di Pisa, dove ha insegnato fino al 2004. Del prestigioso ente \u00e8 stato anche Direttore dal 1995 al 1999; nel 2005 ne \u00e8 stato nominato Professore Emerito.\nAltri incarichi.\nDal 1999 al 2007 ha ricoperto il ruolo di presidente della Societ\u00e0 italiana di fisica. \u00c8 stato, inoltre, fellow del britannico Institute of Physics dal 1971, dell'American Physical Society dal 1982 e della European Physical Society nel 2008. Per quest'ultima, dal 1986 al 1992 ha diretto il Condensed Matter Division Board. Ha fatto parte dei comitati scientifici e delle redazioni di diverse pubblicazioni internazionali, fra cui Solid State Communications (dal 1972 al 1986) ed Europhysics Letters (dal 1986 al 1992). Nel 1990 \u00e8 entrato a far parte dell'Accademia Nazionale dei Lincei.\nRisultati scientifici.\nLe sue pi\u00f9 rilevanti conquiste scientifiche sono avvenute nell'ambito della teoria della struttura elettronica a bande dei semiconduttori, della fotofisica dei centri di colore nei cristalli ionici, delle propriet\u00e0 ottiche lineari e nonlineari dei semiconduttori e dei materiali isolanti e della teoria degli eccitoni e polaritoni in sistemi di semiconduttori a bassa dimensionalit\u00e0.\nIl suo metodo di calcolo della risposta ottica di un cristallo fondato sull'introduzione dello pseudopotenziale per la struttura elettronica a bande e sull'analisi della simmetria nel punto critico \u00e8 alla base di una delle sue pubblicazioni pi\u00f9 significative, \"Electronic States and Optical transitions in Solids\" (con G. Pastori Parravicini, Pergamon Press, Oxford 1975), divenuto punto di riferimento per la materia. Il suo contributo, infine, \u00e8 stato cruciale per la costruzione di macchine di radiazione di sincrotrone in Italia.\nPremi e riconoscimenti.\nA Franco Bassani sono state conferite diverse lauree honoris causa (Universit\u00e0 di Tolosa, 1979; Scuola politecnica federale di Losanna, 1986; Universit\u00e0 di Purdue, 1994). \n\u00c8 stato inoltre insignito del Premio Somaini per la Fisica (1979), del Premio Italgas per le Scienze Materiali (1996), del Premio Columbus (1997) e del Premio Delfini d'Argento (Pubblica Assistenza di Cascina, 1998). \nDal Presidente della Repubblica, nel 2001, ha ricevuto la Medaglia d'Oro di Benemerito della Scienza e della Cultura. \nNel 2005 \u00e8 divenuto cavaliere dell\u2019Ordine di San Gregorio Magno. Nel 2008, infine, gli \u00e8 stata assegnata la Medaglia della Societ\u00e0 italiana di fisica."}
{"id": "2397785", "revid": "135224", "url": "https://it.wikipedia.org/wiki?curid=2397785", "title": "Apparati di Golgi", "text": ""}
{"id": "2397789", "revid": "7", "url": "https://it.wikipedia.org/wiki?curid=2397789", "title": "Spettacolo televisivo", "text": ""}
{"id": "2397808", "revid": "1656773", "url": "https://it.wikipedia.org/wiki?curid=2397808", "title": "Cecit\u00e0", "text": "La cecit\u00e0, o ablepsia, \u00e8 definita come la forma pi\u00f9 pronunciata di disabilit\u00e0 visiva con una mancanza totale della percezione visiva di uno o di entrambi gli occhi.\nCause.\nLa prima causa di cecit\u00e0 nel mondo \u00e8 la cataratta. Si tratta di una malattia che rende opaco il cristallino, la lente naturale elastica contenuta nei nostri occhi che, deformandosi grazie al muscolo ciliare, consente la messa a fuoco delle immagini sulla retina. Un'altra importante causa di cecit\u00e0 \u00e8 il glaucoma, cos\u00ec come anche la degenerazione maculare legata all'et\u00e0 (AMD). Quest'ultima malattia \u00e8 attualmente la prima causa di cecit\u00e0 nei paesi economicamente sviluppati (41% dei non vedenti), a cui segue il glaucoma (16%). Nei paesi poveri invece, la cataratta rappresenta il problema principale perch\u00e9, pur essendo operabile, non si dispone di mezzi economici sufficienti per curarla n\u00e9 di un numero sufficiente di specialisti. Negli stessi Stati poveri i vizi refrattivi non corretti sono la seconda causa di cecit\u00e0 (19%), perch\u00e9 gli occhiali generalmente non sono disponibili n\u00e9, tanto meno, ci sono medici oculisti che li possano prescrivere.\nUn'altra causa di cecit\u00e0 non trascurabile \u00e8 la trombosi venosa della retina. Questa patologia \u00e8 un ictus che causa lo strozzamento della vena centrale della retina causandone il soffocamento per mancanza di flusso sanguigno. La retina pertanto muore e siccome le cellule che la compongono non si riproducono (come le cellule cerebrali) il danno alla retina \u00e8 permanente. A oggi non esistono trapianti retinici. Per impedire che possa capitare la stessa cosa anche all'altro occhio, \u00e8 necessaria la prescrizione di alcuni farmaci da prendere a vita.\nAnche il diabete \u00e8 una causa di cecit\u00e0. Va detto che il caso della trombosi venosa non \u00e8 per forza legato al diabete poich\u00e9 la trombosi colpisce l'occhio casualmente (come pu\u00f2 colpire qualsiasi altra parte del corpo) e solitamente affligge un occhio solo. Il diabete invece colpisce entrambi gli occhi. Quindi va sempre fatta distinzione tra una trombosi e le cause del diabete come l'occlusione delle vene per il colesterolo.\nA livello pi\u00f9 generale le cause di cecit\u00e0 possono essere divise in malattie e traumi. Nel primo gruppo rientrano, il pi\u00f9 delle volte, patologie di cornea, cristallino, retina (come le malattie che colpiscono la macula) e nervo ottico. Nel secondo gruppo invece, rientrano traumi provocati da un corpo estraneo contundente oppure causati da un forte impatto, sostanze caustiche, raggi del sole non filtrati o riflessi, ecc. Per evitare di andare incontro alla cecit\u00e0 fototraumatica non bisogna mai fissare direttamente il sole. Se si decide di farlo, bisogna usare dei filtri speciali per i raggi ultravioletti, ancora pi\u00f9 potenti di quelli abitualmente impiegati negli occhiali scuri.\nEpidemiologia.\nSecondo l'Organizzazione mondiale della sanit\u00e0 (OMS) (2007) sulla Terra vivono 314 milioni di persone con handicap visivo grave (45 milioni di ciechi, 269 milioni di ipovedenti). La prima causa \u00e8 la cataratta (39,1%), seguita dai vizi refrattivi non corretti (18,2%), glaucoma (10,1%), degenerazione maculare senile (7,1%), opacit\u00e0 della cornea (4,2%), distacco di retina (3,9%), cecit\u00e0 infantile (3,2%), tracoma (2,9%), oncocerchiasi (0,7%) e altre cause (10,6%). In Italia l'INPS stima che ci siano 116.932 ciechi, mentre secondo altre fonti sarebbero almeno 380.000. In ogni caso, gli ipovedenti sarebbero almeno cinque volte tanto.\nPrevenzione.\nPrevenire la cecit\u00e0 \u00e8 possibile nell'85% dei casi. A sostenerlo \u00e8 l'OMS che, assieme all'Agenzia internazionale per la prevenzione della cecit\u00e0 (IAPB) e ad altre organizzazioni, porta avanti programmi per ridurre la perdita della vista nel mondo. Questi interventi possono consistere, ad esempio, nella distribuzione di vitamina A (per prevenire la xeroftalmia, una grave malattia oculare), in operazioni di cataratta, nella realizzazione di pozzi da cui si pu\u00f2 attingere acqua pulita (che consentono di ridurre l'incidenza del tracoma) e via dicendo. In particolare l'OMS e la IAPB portano avanti un progetto chiamato \"V2020-The Right to Sight\" (\"Il diritto alla vista\") che mira ad eliminare la cecit\u00e0 evitabile nel mondo entro il 2020.\nLa cecit\u00e0 pu\u00f2 essere determinata da vari fattori: pu\u00f2 essere, ad esempio, genetica oppure derivare da un evento successivo alla nascita (\u00e8 fondamentale un controllo oculistico nei primi anni di vita, indispensabile dopo la nascita per i prematuri). Tale condizione pone senz'altro nei confronti dell'individuo interessato delle difficolt\u00e0 maggiori rispetto agli altri individui. Va per\u00f2 sottolineato che questa disabilit\u00e0 non incide in maniera negativa sull'intelligenza di una persona. Il disabile visivo, per contro, essendo meno focalizzato sulla percezione della realt\u00e0 esterna pu\u00f2 essere facilitato nello sviluppo del pensiero e della memoria.\nCecit\u00e0 ed altri sensi.\nCon la mancanza della vista un cieco affina gli altri sensi e ci\u00f2 gli permette di compensare in parte il senso mancante. Sviluppando molto il tatto, ad esempio, una persona priva della vista \u00e8 in grado di far uso del codice Braille leggendo con le dita dei puntini in rilievo su carta o su altro supporto. La scrittura in questo codice avviene tramite uno strumento chiamato tavoletta Braille; esso \u00e8 stato generalmente sostituito dalla dattilobraille, una macchina che permette di ottenere testi in Braille in maniera pi\u00f9 rapida. Attualmente le tecnologie informatiche pi\u00f9 avanzate consentono di elaborare il testo tradizionale visualizzato sullo schermo convertendolo in caratteri braille che, a loro volta, possono essere trasmessi a una speciale barra braille o a una stampante che riproduce le classiche punzonature (matrice di sei punti; a ogni combinazione corrisponde una lettera dell'alfabeto, un segno d'interpunzione, ecc.).\nNormativa italiana.\nLegge 3 aprile 2001, n. 138. Ministero della Salute.\nClassificazione e quantificazione delle minorazioni visive e norme in materia di accertamenti oculistici.\nART. 1 (Campo di applicazione)\nLa presente legge definisce le varie forme di minorazioni visive meritevoli di riconoscimento giuridico, allo scopo di disciplinare adeguatamente la quantificazione dell'ipovisione e della cecit\u00e0 secondo i parametri accettati dalla medicina oculistica internazionale. Tale classificazione di natura tecnico-scientifica, non modifica la vigente normativa in materia di prestazioni economiche e sociali in campo assistenziale.\n[Ministero della salute 21/09/04]\nCon la seguente circolare si modifica l'articolo 1 della legge 138:\n\"... le definizioni dettate dalla legge n.138 del 2001 debbano ora essere prese in considerazione in ogni ambito valutativo del danno funzionale a carico dell'apparato visivo e, quindi, anche in sede di accertamento della cecit\u00e0 per causa civile ai fini della concessione dei relativi benefici, sia a carattere economico che socio assistenziale\u2026\".\nART. 2 (Definizione di ciechi totali)\nAi fini della presente legge, si definiscono ciechi totali:\nART. 3 (Definizione di ciechi parziali)\nSi definiscono ciechi parziali:\nLa disciplina italiana vigente pone parecchia attenzione al tema del lavoro delle persone cieche al punto tale da prevedere che questa categoria abbia dei posti di lavoro a lei riservati per legge. Un esempio tipico e molto noto, che ha generato parecchia inclusione sociale dei ciechi attraverso il lavoro, sono i posti riservati ai non vedenti quali centralinisti nelle pubbliche amministrazioni e nelle societ\u00e0.\nCecit\u00e0 ed informatica.\nNella comunicazione attraverso l'informatica, i disabili visivi possono attualmente essere considerati quasi alla pari con i cosiddetti normo-vedenti soprattutto grazie alla possibilit\u00e0 dell'utilizzo dei computer con apposite sintesi vocali. Queste, possono essere dei programmi a volte collegati a dei supporti esterni che vocalizzano le scritte presenti sullo schermo del personal computer. \nIl programma pi\u00f9 diffuso tra i non vedenti che funge a questo scopo si chiama \"JAWS For Windows\" e si serve degli altoparlanti del computer per guidare il disabile in ambiente Windows.\nOltre al programma citato ve ne sono altri come Orca, Windows Eyes, Out Spoken, Virgo ecc. \nI programmi che svolgono questa funzione possono anche supportare dei display braille detti anche Barre Braille, che permettono di leggere il contenuto dello schermo."}
{"id": "2397812", "revid": "125323236", "url": "https://it.wikipedia.org/wiki?curid=2397812", "title": "Adunanze dei Testimoni di Geova", "text": "Le adunanze sono riunioni religiose che settimanalmente i Testimoni di Geova tengono nelle loro Sale del Regno. Non sono semplici funzioni religiose. Hanno lo scopo di istruire. Si pronunciano discorsi su soggetti biblici e si studia la Bibbia con l'ausilio della Torre di Guardia e di altre pubblicazioni. A queste adunanze i Testimoni imparano come essere anche proclamatori pi\u00f9 efficaci della buona notizia.\nAlle adunanze di congregazione l'ingresso \u00e8 libero, non si fanno collette\nAdunanze settimanali.\nI testimoni di Geova tengono due adunanze settimanali.\nTutte le adunanze dei testimoni di Geova cominciano e finiscono con un canto preso dal libro \"Cantiamo a Geova con gioia\", (edito dai testimoni e da loro musicato) e con una preghiera.\nUn ulteriore canto viene intonato sia prima della sezione Vita cristiana che dopo il Discorso Pubblico.\nI canti, che sviluppano temi come lealt\u00e0 a Dio, purezza della congregazione, sacro vincolo matrimoniale, la risurrezione dei defunti, qualit\u00e0 di Dio e temi simili, sono eseguiti, su una base musicale, da tutti i componenti della comunit\u00e0, non esiste un vero e proprio coro. .\nA proposito dei propri canti i testimoni di geova affermano: \"Il canto fa parte della nostra adorazione. Sia che siamo 'esperti' o che siamo 'allievi' tutti noi possiamo \u2014 e dovremmo \u2014 unire le nostre voci per lodare Geova\".\nLa preghiera \u00e8 invece pronunciata da un solo componente della comunit\u00e0 in rappresentanza e a favore di tutti i presenti alla riunione che alla fine pronunciano l'Amen.\nLe preghiere seguono lo schema della preghiera data come \"modello\" da Ges\u00f9: il Padre nostro () ma espresse con parole spontanee (), non ripetitive.\nSono preghiere di apprezzamento e ringraziamento a Dio..\nAdunanza infrasettimanale.\nAll'Adunanza annuale del 2015 venne annunciato che le adunanze infrasettimanali, Scuola di Ministero Teocratico, Adunanza di servizio e studio biblico di Congregazione, sarebbero state unificate nell'adunanza denominata \"Vita cristiana e ministero\" e che il bollettino mensile contenente, tra l'altro, i programmi delle stesse adunanze, \"il Ministero del Regno\", sarebbe stato sostituito con una nuova pubblicazione mensile di otto pagine: \"Guida alle attivit\u00e0 per l'adunanza Vita cristiana e ministero\".\nDal gennaio 2016 \u00e8 questa la nuova adunanza infrasettimanale ed \u00e8 cos\u00ec strutturata:\nCome tutte le adunanze inizia con un cantico e una preghiera.\nL'adunanza si conclude con un breve riassunto di quanto appena considerato, un breve anticipo dell'adunanza della settimana successiva e l'eventuale inserimento di annunci, se ve ne sono; quindi un cantico e una preghiera.\nInizialmente nella prima settimana del mese le tre parti della sezione Efficaci nel ministero venivano sostituite dalla parte \"Esercitiamoci con le presentazioni di questo mese\", relative alle offerte di letteratura del mese in corso. Una modifica apportata a partire dal 1\u00ba Gennaio 2018 \u00e8 che questi video ora trattano principalmente conversazione basate su passi biblici, e non pi\u00f9 sulle offerte di letteratura correnti. Inoltre sono stati suddivisi uno a settimana chiamati, Primo contatto, Prima visita ulteriore e Seconda visita Ulteriore.\nAdunanze di fine settimana.\nNelle adunanze di fine settimana, fatte quasi sempre al sabato o alla domenica, ci sono il \"Discorso pubblico\" e lo studio \"Torre di Guardia\".\nDiscorso pubblico (30 minuti).\nUn testimone di Geova qualificato (\"Anziano\" o \"Servitore di Ministero\") pronuncia un discorso basato principalmente sulla Bibbia.\nStudio Torre di Guardia (60 minuti).\nNello studio Torre di Guardia, viene esaminata l'edizione per lo studio della rivista La Torre di Guardia con domande e risposte. Le modalit\u00e0 di svolgimento sono del tutto analoghe allo Studio Biblico di Congregazione.\nPrecedente formato delle adunanze settimanali.\nFino al 2008, i Testimoni si radunavano tre volte a settimana. Lo \"Studio di Libro\" (l'attuale Studio Biblico di Congregazione) dalla durata di un'ora, veniva tenuto generalmente all'inizio della settimana (i partecipanti erano divisi in gruppi che si radunavano in orari o in luoghi differenti); a met\u00e0 settimana si svolgevano la Scuola di Ministero Teocratico e l'Adunanza di Servizio, mentre a fine settimana il Discorso pubblico (dalla durata di 45 min.) che precedeva lo studio della Torre di Guardia.\nAdunanze per il servizio di campo.\nPrima di uscire in predicazione, i fedeli trattano brevemente, in pochi minuti, pensieri biblici o altri articoli da poter presentare nel \"Servizio di Campo\" (o predicazione).\nMatrimoni e funerali.\nSia per i matrimoni che per i funerali, i Testimoni di Geova osservano cerimonie semplici. Nei matrimoni viene pronunciato un discorso da un membro qualificato della congregazione, che basando l'argomento sulla Bibbia, rammenta agli sposi le proprie responsabilit\u00e0 cristiane. Facendo uso delle Scritture in questo discorso l'oratore ricorda al novello marito e a sua moglie che un matrimonio felice \u00e8 un matrimonio onorevole ()\nche tiene conto di Dio in tutte le decisioni e i comportamenti futuri. Al discorso segue il successivo scambio degli anelli e unione in matrimonio da parte di un Ministro di culto Testimone di Geova che legge una formula predefinita che deve essere accettata dagli sposi. I ministri di culto dei Testimoni di Geova sono ministri legalmente riconosciuti dallo Stato Italiano secondo l'articolo 2 dell'intesa sottoscritta dal Governo della Repubblica Italiana con la Congregazione dei Testimoni di Geova il 20 marzo 2000.\nD'altronde la cerimonia attuata nei funerali \u00e8 allo stesso modo, semplice. Il luogo dove si svolge tale cerimonia, sia essa la Sala del Regno o la stanza di un obitorio, \u00e8 per lo pi\u00f9 disadorno e privo di addobbi funebri. In queste occasioni viene scelto un Testimone che pronuncia un discorso di alcune decine di minuti. L'oratore usando le Sacre Scritture incoraggia i presenti ed in particolar modo i famigliari ad avere fede nella risurrezione dei morti dando risalto che il Dio della Bibbia manterr\u00e0 quanto promesso e risusciter\u00e0 tutti coloro che sono morti. La cerimonia non si concentra quindi su decorazioni esterne, sullo svolgimento di uno specifico rito o sulla emotivit\u00e0 del momento, bens\u00ec su un incoraggiante discorso biblico in cui si evidenzia la speranza per tutti i cari morti di tornare in vita qui sulla terra in un mondo retto da un governo teocratico. I morti, secondo i Testimoni, sono solo \"addormentati\" nella morte e sono in una condizione paragonata ad un sonno profondo in attesa che giunga il tempo in cui essi udranno la voce di Colui che domina e sconfigge per sempre la morte. ()\nAssemblee e Congressi.\nTre volte l'anno i Testimoni di Geova tengono assemblee (nelle apposite \"Sale delle Assemblee\" di loro propriet\u00e0 o in impianti sportivi affittati per l'occasione) per le comunit\u00e0 presenti in un dato territorio (tipo le parrocchie presenti nell'ambito di una diocesi cattolica) per ascoltare discorsi biblici presentati da oratori qualificati. I discorsi sono incentrati su diverse tematiche: Come rimanere fedeli adoratori nonostante la pressione di \"questo mondo\", come far fronte alle varie difficolt\u00e0 seguendo i consigli della Bibbia, come mantenersi moralmente puri, come essere mariti e mogli esemplari, perch\u00e9 \u00e8 saggio che i figli siano ubbidienti e non frequentino cattive compagnie...Ci sono: \"Assemblee di Circoscrizione\" (che contengono un certo numero di congregazioni, in media 12 riunite in una sola circoscrizione - dura un giorno e si tengono due volte l'anno), i \"Congressi di Zona\" (in precedenza Assemblee di DIstretto), contenenti i componenti di pi\u00f9 circoscrizioni (dalla durata di tre giorni) e di tanto in tanto \"Assemblee Internazionali\", con fedeli provenienti da diverse nazioni del mondo e con un programma multilingue affidato ad oratori e traduttori competenti. Queste ultime di solito si svolgono in location capienti come gli stadi. Durano 3 o pi\u00f9 giorni.\nI Congressi di zona del 2018 in Italia.\nTema: \"Sii coraggioso!\"\nLe date ed i luoghi delle assemblee possono essere visualizzate nella sezione \"Chi siamo\" sul sito JW.ORG.\nI Congressi di zona del 2017 in Italia.\nTema: \"NON TI ARRENDERE!\"\nLe date ed i luoghi delle assemblee possono essere visualizzate nella sezione \"Chi siamo\" sul sito JW.ORG.\nLe Assemblee di Circoscrizione nel 2017-2018.\nTema: \"NON SMETTIAMO DI FARE CI\u00d2 CHE \u00c8 ECCELLENTE\"\n\"Perch\u00e9 \u00e8 difficile fare ci\u00f2 che \u00e8 eccellente, ma come possiamo riuscirci?\"\nTema: \"NON SMETTIAMO DI ADEMPIERE LA LEGGE DEL CRISTO\"\n\"L'Assemblea spiegher\u00e0 cos'\u00e8 la legge del Cristo e come possiamo adempierla\"\nLe date ed i luoghi delle assemblee possono essere visualizzate nella sezione \"Chi siamo\" sul sito jw.org\nLe Assemblee di Distretto del 2012 in Italia.\nTema: \"Salvaguarda il tuo cuore\"\nDiscorso pubblico: \"Le cose precedenti non saliranno in cuore\"\nNel 2012, le Assemblee di Distretto in Italia hanno avuto inizio nel mese di giugno e sono durate tre giorni. L'Italia ha ospitato anche sessioni in lingua albanese, amarico, bulgaro, cinese, romeno, singalese, lingua dei segni italiana, inglese e francese solo per citarne alcune. Il tema di queste assemblee \u00e8 stato: \"Salvaguarda il tuo cuore\" ed ha spiegato cosa rappresenta il cuore simbolico cui la Bibbia fa riferimento un migliaio di volte. A questa assemblea sono stati presentati due DVD e due opuscoli formato rivista (vedi i titoli nell'elenco delle Pubblicazioni dei Testimoni di Geova)\nL'Assemblea Internazionale dei Testimoni di Geova del 2009.\nL'ultima assemblea internazionale tenuta dai Testimoni di Geova si \u00e8 tenuta nel 2009 ed ha avuto come tema \"Siate Vigilanti!\". Tenuta in diverse citt\u00e0 del mondo (compresa l'Italia), ha visto la partecipazioni di migliaia di delegati da paesi esteri, membri del Corpo Direttivo e moltissimi nuovi battezzati.\nL'assemblea \u00e8 stata preceduta da una campagna mondiale dalla durata di tre settimane per la distribuzione dell'invito (in Italia dal 19 luglio 2009 fino alla vigilia dell'assemblea).\nIn Italia l'assemblea si \u00e8 svolta dal 6 al 9 agosto 2009 nei seguenti luoghi:\nImpianti sportivi\nSale delle Assemblee dei Testimoni di Geova\nTema e programma erano identici in ogni citt\u00e0 che ospitava l'assemblea. Ci sono stati in questa assemblea momenti di condivisione\nquando tra i vari contenitori (stadi e sale di assemblee) si sono effettuati collegamenti via satellite per ascoltare discorsi o esperienze avute nella predicazione di casa in casa in diversi luoghi del mondo nonch\u00e9 rapporti di alcuni Testimoni sui singoli stati.\nUna delle principali assemblee per numero di partecipanti si \u00e8 tenuta a Roma ed ha visto la partecipazione di 70.000 Testimoni e simpatizzanti. Migliaia di delegati provenivano da questi paesi: Australia, Belgio, Inghilterra, Germania, Giappone, Lussemburgo, Svizzera, Stati Uniti, Filippine, Ghana, Nigeria, Sierra Leone, Kenya, Benin e Camerun.\nPrincipali argomenti trattatiIl discorso principale \u00e8 stato pronunciato domenica mattina ed era il discorso pubblico dal tema \"Come potete sopravvivere alla fine del mondo?\".Alcuni altri temi sono stati:\nBattesimo e dramma\nIl momento pi\u00f9 emozionante per i Testimoni \u00e8 stato il battesimo, tenuto come di consueto il sabato mattina. In Italia hanno abbracciato la nuova fede oltre 1.700 persone. Il battesimo \u00e8 stato fatto, cos\u00ec come \u00e8 di rito per i Testimoni di Geova, per immersione completa in acqua\nLa domenica dell'assemblea ha raggiunto il suo apice di interesse con il dramma moderno \"Tuo fratello era morto ed \u00e8 tornato alla vita\", basato sulla parabola del figliol prodigo. Tale dramma interpretato da \"attori\" Testimoni non professionisti, metteva in risalto come un giovane Testimone influenzato da cattive compagnie abbandonava dapprima la fede e la congregazione, per farvi quindi ritorno pentito ed accolto con calore ed amore da coloro che aveva abbandonato, prima di tutti Geova stesso (il Padre simboleggiato dalla parabola stessa)\nNuove pubblicazioni presentate all'assemblea"}
{"id": "2397817", "revid": "287204", "url": "https://it.wikipedia.org/wiki?curid=2397817", "title": "Rinze Eto", "text": "Rinze Eto (conosciuto in Italia come \"Ronnie Lupescu\") \u00e8 un personaggio dell'anime e manga Batticuore notturno - Ransie la strega. Personaggio minore nella prima parte della serie, diventa protagonista nella seconda parte della storia presente nel fumetto.\nPersonaggio.\nRinze \u00e8 il fratello minore di Ranze e nella prima serie appare come un bambino generoso, molto coraggioso e maturo per la sua et\u00e0 ed inseparabile dal pappagallo Peck. Durante la prima serie conoscer\u00e0 la piccola Narumi Ichihashi, destinata a diventare la sua fidanzata nella seconda serie della storia. Durante questo periodo Rinze s'iscriver\u00e0 (con grande orrore del padre) alla scuola cattolica frequentata da Narumi.\nNella seconda parte della storia, Rinze (ormai quindicenne) si trover\u00e0 implicato in molte situazioni difficili. Prima di tutto dovr\u00e0 cercare di proteggere il segreto della sua famiglia dopo che un fotografo l'ha ripreso mentre usava i suoi poteri, dalla stampa e da uno scienziato malvagio che ha intenzione di utilizzare le persone dotate di poteri paranormali per dominare il mondo. Purtroppo il segreto degli Eto sar\u00e0 scoperto e loro dovranno fare ritorno nel mondo magico per un po', in seguito Aron (fratello del marito di Ranze Shun e re del mondo magico) conceder\u00e0 a Rinze e alla sua famiglia di far ritorno sulla Terra, ed il ragazzo potr\u00e0 riabbracciare Narumi.\nSulla Terra, per\u00f2, Rinze e Narumi si troveranno impegnati ad aiutare il loro amico Tipple (principe del mondo delle fate) a combattere il perfido Dusa, usurpatore del regno. Durante una battaglia, Rinze subir\u00e0 un incantesimo che (pur aumentandone i poteri magici) gli far\u00e0 dimenticare i suoi sentimenti per Narumi. Fortunatamente Rinze riuscir\u00e0 a ricordare ed aiuter\u00e0 Narumi, Tipple e Mana (figlia adottiva della matrigna di Narumi e cugina di Tipple, quindi fata anch'essa) a sconfiggere Dusa e a liberare le fate imprigionate.\nNella terza parte, Rinze (diventato ormai maestro elementare) riuscir\u00e0 a convolare a giuste nozze con Narumi, dopo averle salvato la vita grazie ad un piccolo aiuto della nipote Aira (figlia di Ranze), rinunciando per\u00f2 alla sua natura magica. Dal suo matrimonio nasceranno due bambini: Hyu e Chiki.\nNel capitolo speciale pubblicato nel volume conclusivo della serie (dal titolo \"Nei pressi di una stella\") dedicato alla famiglia Eto, Rinze recupera la sua natura magica grazie ai ciondoli di Aira e del suo fidanzato Kairi, mentre Narumi (che nella seconda serie aveva ottenuto poteri speciali, pur rimanendo umana) e i suoi figli saranno trasformati in abitanti del mondo magico.\nPoteri.\nRinze sviluppa per la prima volta i suoi poteri nel volume quattro del manga, quando si trasforma in lupacchiotto per salvare la sorella che sta per essere investita. Sempre in quest'occasione si scoprir\u00e0 che la formula che lo fa tornare umano \u00e8 \"Grattagratta Baubau\". Come lupo mannaro, Rinze possiede inoltre il potere di emettere un potente ululato anche in forma umana, mettendo cos\u00ec in difficolt\u00e0 i nemici e pi\u00f9 avanti sar\u00e0 anche in grado di teletrasportarsi. Come abitante del mondo magico, Rinze ha una vita pi\u00f9 lunga dei normali esseri umani e in et\u00e0 adulta il suo aspetto esteriore pu\u00f2 apparire solo su pellicole e foto provenienti dalla sua dimensione d'origine.\nDopo la sua rinascita, Rinze diventer\u00e0 uno dei personaggi pi\u00f9 potenti della serie, sviluppando cos\u00ec grandi poteri psichici che in un primo momento non riuscir\u00e0 a controllare (ossia quando dimentica i suoi sentimenti per Narumi). Tali poteri gli consentiranno di distorcere lo spazio-tempo e di recarsi nel mondo delle fate per salvare Narumi e Coco, rapite da Dusa."}
{"id": "2397820", "revid": "357043", "url": "https://it.wikipedia.org/wiki?curid=2397820", "title": "Ministero del Regno", "text": ""}
{"id": "2397835", "revid": "113420453", "url": "https://it.wikipedia.org/wiki?curid=2397835", "title": "Libanza", "text": "Libanza, \u00e8 una divinit\u00e0 della mitologia delle popolazioni upoto del Congo.\nNel mito.\nAbitava nel cielo orientale, vicino a sua sorella Ntsongo che viveva in quello occidentale e si divertiva a viaggiare nel mondo per combattere, uccidere e talvolta resuscitare inviando una nave (la luna) a prendere le anime dei defunti per portali nel mondo dei morti, in cielo. Alla sua morte il cielo stess\u00f2 croller\u00e0 distruggendo il mondo in quanto \u00e8 lui a sorreggerlo."}
{"id": "2397839", "revid": "729019", "url": "https://it.wikipedia.org/wiki?curid=2397839", "title": "Caipora bambuiorum", "text": "La caipora (Caipora bambuiorum) \u00e8 un primate estinto, appartenente ai platirrini. Visse al termine del Pleistocene (circa 10.000 anni fa) e i suoi resti sono stati ritrovati in Brasile, nello stato di Bahia.\nDescrizione.\nQuesto primate \u00e8 conosciuto per uno scheletro quasi completo, che mostra notevoli somiglianze con le odierne scimmie ragno (gen. \"Ateles\"), tranne che per la struttura pi\u00f9 robusta. Le zampe di \"Caipora\" erano allungatissime e straordinariamente simili a quelle delle forme attuali, cos\u00ec come la forma della scatola cranica; quest'ultima, tuttavia, era leggermente pi\u00f9 tondeggiante. La caratteristica pi\u00f9 evidente rispetto alle attuali scimmie ragno, per\u00f2, risiedeva nella taglia: \"Caipora\" doveva superare facilmente i 20 chilogrammi di peso, quasi il doppio degli ateli attuali.\nClassificazione.\n\"Caipora\", il cui fossile \u00e8 stato scoperto in un deposito di grotta nel 1992, \u00e8 stata descritta scientificamente quattro anni pi\u00f9 tardi. Questo primate \u00e8 stato riconosciuto come un tipico rappresentante dei platirrini, e sembra che fosse il pi\u00f9 stretto parente (vivente o estinto) del genere \"Ateles\" (le odierne scimmie ragno). Un'altra grande scimmia platirrina, vissuta nello stesso periodo e negli stessi luoghi, \u00e8 \"Protopithecus brasiliensis\".\nSignificato dei fossili.\nLa scoperta di \"Caipora\" indica che, al termine del Pleistocene, il Nuovo Mondo ospitava una fauna di grandi scimmie platirrine endemiche, che erano parte della megafauna tipica del continente. La scoperta dell'esemplare ha esteso la conoscenza degli studiosi riguardo alla diversificazione delle platirrine, che andarono incontro a un notevole aumento di dimensioni verso la fine del Pleistocene, cos\u00ec come fecero molti altri mammiferi.\nStile di vita.\n\u00c8 probabile che \"Caipora\" fosse ben adattata alla vita fra gli alberi, cos\u00ec come i suoi parenti attuali. Le grandi dimensioni di questa scimmia e dell'analogo \"Protopithecus\" hanno fatto supporre gli studiosi che le foreste dell'epoca erano maggiormente diffuse e diversificate di quelle attuali, dal momento che potevano sostenere la presenza della biomassa di platirrine ben pi\u00f9 grandi delle attuali."}
{"id": "2397840", "revid": "726373", "url": "https://it.wikipedia.org/wiki?curid=2397840", "title": "L'apostolo del demone", "text": "L'apostolo del demone \u00e8 un romanzo fantasy di R.A. Salvatore, che conclude la prima trilogia del demone.\nTrama.\nA Caer Tinella fervevano i preparativi della carovana di coloni diretta nel nord, per rifondare Dundalis e ripopolare le Terre dei Boschi: un simile viaggio ora era possibile dopo l'eliminazione delle ultime bande di orchetti e powrie da parte di una brigata di soldati del Re, guidati da Shamus Kilronney. L'arrivo di un nuovo contingente di soldati guidati dalla vulcanica cugina di Shamus, Colleen Kilronney, capitano delle guardie cittadine di Palmaris rifer\u00ec agli abitanti del villaggio della brutale morte del barone Rocherfort Bildebourogh e del suo seguito, mentre viaggiavano verso Ursal per conferire con il sovrano degli strani omicidi avvenuti nella citt\u00e0 del nord. Preoccupata per la sorte di Roger Lockless, Pony decise di andare a Palmaris; in realt\u00e0 era la sete di vendetta contro la Chiesa Abellicana e la sua gravidanza a spingerla a dirigersi a sud.\nA St-Mere Abelle, Markwart progett\u00f2, ora che Collegio degli Abati aveva condannato per eresia Avelyn e giustiziato Jojonah, di espandere il potere della Chiesa; per questo motivo ordin\u00f2 all'abate Je'howith di spingere il Re a nominare Marcalo De Unnero ,abate di St.Precious, vescovo di Palmaris e affidare i problemi della citt\u00e0 del nord alla responsabilit\u00e0 della Chiesa: Re Danube Brock Ursal acconsent\u00ec a concedere il titolo a De'Unnero seppur in via temporanea. Giunta nella citt\u00e0 del nord, Pony si stabil\u00ec nella Via dell'Amicizia, la locanda appartenuta ai Chilichunk, i suoi genitori adottivi uccisi da Markwart, e prese le vesti di Carralee dan Aubrey, vecchia moglie di Belster, il nuovo proprietario del locale e amico di Elbryan e Jill. Qui osserv\u00f2 il vescovo incrementare il proprio potere sfruttando la scusa degli omicidi: perquisizioni e sequestri di pietre magiche si susseguivano senza tregua nei quartieri pi\u00f9 abbienti e numerose pattuglie di monaci e soldati mantenevano l'ordine con metodi brutali e intimidatori: come se ci\u00f2 non bastasse il vescovo foment\u00f2 l'odio contro la comunit\u00e0 behrenese, ora guardata con sospetto dai cittadini di Palmaris. \nIntanto, Fratello Francis, l'assistente di Markwart, scopr\u00ec i raduni segreti di Braumin Herde dei suoi giovani discepoli; egli aveva deciso di perpetuare la giusta lotta intrapresa dal suo mentore Jojonah e da Avelyn divulgando la verit\u00e0 sul loro conto ai suoi confratelli pi\u00f9 giovani. Anzich\u00e9 tradirli per\u00f2, terrorizzato dall'idea di assistere ad altre esecuzioni, Francis li avvert\u00ec che il Padre Abate Markwart stava rapidamente stringendo un cappio attorno al loro gruppo; il monaco aiut\u00f2 quindi Braumin Herde e i suoi seguaci a fuggire da St-Mere- Abelle, facendoli incontrare con Roger Lockless, che era giunto nell'abbazia al fine di trovare prove incriminanti contro la Chiesa a proposito della morte del barone Bildeborough.\nIncoraggiati dal tempo mite, Elbryan e la carovana di coloni partirono alla volta del nord e dopo pochi giorni di viaggio tranquilli arrivarono a Dundalis dove cominciarono l'opera di ricostruzione. Non pass\u00f2 molto tempo prima che il gruppo di Roger e Braumin Herde raggiungesse il nuovo insediamento, in cerca di rifugio dalle ire della Chiesa. Intanto Juraviel e il capitano Kilronney si erano diretti a sud: l'elfo incontr\u00f2 la sua signora, Lady Dasslerond, a cui rifer\u00ec della gravidanza di Pony; Shamus torn\u00f2 a Palmaris e fece un resoconto della sua missione al nuovo signore della citt\u00e0, ossia il vescovo De Unnero che saputo della presenza di Nightbird nel nord, ordin\u00f2 al capitano Kilronney di andare a tenerlo sotto stretta sorveglianza in quanto nemico della Chiesa.\nDopo le proteste dell'ambasciatore del Behren, che lamentava le persecuzioni subite dalla sua gente a Palmaris, Re Danube si decise a revocare il titolo di vescovo a De Unnero. Markwart avvisato dall'abate Je'howith si rec\u00f2 dal sovrano sotto forma di spirito e lo terrorizz\u00f2 nel cuore della notte intimandogli di non fare nulla sino al giorno del loro incontro nella citt\u00e0 di Palmaris. Il Re intimorito da una tale manifestazione di potere arcano acconsent\u00ec mestamente.\nBraumin Herde chiese a Elbryan di scortare lui e i suoi compagni nel nord, nel Barbacan, al fine di compiere un pellegrinaggio per vedere la gloria della tomba di Avelyn e ritrovare uno scopo, il ranger accett\u00f2 e comunic\u00f2 la sua decisione a Shamus Kilronney, che turbato dalla vista del ricercato Bradwarden e dalle intenzioni di Nightbird, invi\u00f2 un messaggio a De Unnero. Una volta ricevute le informazioni, il vescovo contatt\u00f2 immediatamente il padre abate che infine stabil\u00ec che era giunto il momento di scatenarlo contro gli eretici: ordin\u00f2 quindi a Fratello Francis di recarsi a Palmaris per diventare vescovo ad interim perpetuando la linea politica del suo predecessore ma allentando la presa sulla citt\u00e0 in modo da risultare ben gradito alla popolazione.\nDe Unnero part\u00ec per il nord e viaggiando sotto forma di tigre raggiunse velocemente Dundalis dove ordin\u00f2 al capitano Kilronney di ricongiungersi a lui non appena possibile.\nIntanto a Palmaris giunse il Padre Abate Markwart: imponenti festeggiamenti furono indetti in suo onore, e il Capo della Chiesa attravers\u00f2 la citt\u00e0 in una fastosa parata, ignaro che Jilsiponie Ault stava riversando tutte le sue forze e tutta la sua ira in una magnetite. La donna scagli\u00f2 la pietra magica con una tale violenza che le difese magiche del Padre Abate non poterono opporre alcuna resistenza: l'attentatrice aveva colpito in pieno il bersaglio. Successivamente, Pony seppe da Colleen che in realt\u00e0 il Padre Abate era vivo e vegeto, sopravvissuto grazie ad un miracolo, nonostante che gli stessi monaci che lo avevano soccorso asserivano che quel tipo di ferita non avrebbe lasciato scampo a nessuno. Quando Lady Dasslerond, seppe di queste notizie e di questo \u201cmiracolo\u201d non esit\u00f2 a pensare alla natura e ai poteri dei demoni dactyl di Corona. \nDe Unnero aggred\u00ec sulla strada per il Barbacan i due elfi che stavano accompagnando Elbryan: uno dei due mor\u00ec nella lotta, l'altro sopravvisse a stento costringendo l'intera compagnia a fermarsi e ad aspettare il prossimo attacco del vescovo. Il prelato si confront\u00f2 con il ranger durante una seduta della bi'nelle dasada, la danza da combattimento elfica, tuttavia ne usc\u00ec sconfitto: l'arrivo di Kilronney non cambi\u00f2 la sorte dello scontro, in quanto il capitano si ribell\u00f2 al suo superiore riconoscendolo colpevole dell'omicidio del barone di Palmaris. Il ranger e la sua compagnia si rimisero in marcia alla volta del Monte Aida; una volta l\u00ec si trovarono ad affrontare centinaia e centinaia di orchetti, ma avvenne un miracolo che salv\u00f2 l'intero gruppo, annientando tutti i mostri. \nMarkwart incontr\u00f2 Re Danube nell'abbazia di St.Precious: l'attentato alla sua persona gli aveva offerto l'occasione d'oro per giustificare alla corona un programma di recupero delle pietre magiche esteso all'intero regno di Honce-the-Bear. Intanto il Padre Abate si dedic\u00f2 alla caccia del suo aggressore, ovvero Jill, la discepola di Avelyn Desbris: fuori dalle mura della citt\u00e0 i due intrapreso uno scontro spirituale titanico che per\u00f2 si concluse con la sconfitta della donna. Pony riusc\u00ec a salvarsi solo grazie all'intervento di Lady Dasslerond che con i propri poteri scacci\u00f2 via lo spirito malvagio di Markwart.\nNello scontro Jill aveva perso il bambino, ferito mortalmente dalla magia del Padre Abate, e stanca e disillusa dalla lotta contro la Chiesa, finalmente decise di ricongiungersi a Elbryan nel nord.\nQuando Markwart vide De Unnero tornare sconfitto a Palmarisa, non esit\u00f2 un solo momento ad andare personalmente a cercare il famoso Nightbird con un contingente di cento monaci abellicani fra cui l'ex vescovo; il re dal canto suo si un\u00ec alla caccia con un nutrito gruppo di uomini della Brigata Coraggiosa, deciso a non concedere terreno al padre abate. Durante il tragitto, la carovana riusc\u00ec a catturare Pony e Colleen e quando giunse nel Barbacan costrinse alla resa Elbryan e i suoi compagni, trascinando tutti i nuovi prigionieri direttamente nelle segrete di St. Precious.\nAlla cattura era per\u00f2 scampato Roger Lockless che, insieme a Juraviel e al Maestro Engress (un vecchio amico di Jojonah) liber\u00f2 i suoi amici dalle grinfie di Markwart, nascondendoli successivamente nelle grotte segrete usate dai behrenesi per salvarsi dalle persecuzioni. Pony tuttavia, ha altre idee, e decide che sarebbe meglio andare a combattere il padre abate in persona. Quindi, lei si fece largo in citt\u00e0 scatenando i suoi poteri, travolgendo soldati e monaci che le bloccavano la strada per Chasewind Manor, la residenza di Markwart; naturalmente i suoi amici decisero di seguirla nella reggia.\nElbryan si scontr\u00f2 nuovamente con Marcalo De Unnero: riusc\u00ec ad avere la meglio sul monaco gettandolo da una finestra, ma viene ferito mortalmente dagli artigli di tigre generati dalla magia dell'ex vescovo; il ranger a quel punto aiut\u00f2 Pony nella lotta contro lo spirito di Markwart.\nInsieme i due riescono a sopraffare il padre abate ma Elbryan ormai privo di forze e troppo debilitato mor\u00ec tragicamente tra le braccia di Juraviel, che gli rivel\u00f2 che lui e Lady Dasslerond avevano salvato suo figlio e lo stavano allevando con amore a Caer' alfar. Markwart, sconfitto, percep\u00ec per la prima volta la nitida presenza dello spirito malvagio del demone e con orrore si rese conto del male che aveva causato: prima di morire rinneg\u00f2 il suo operato e ripristin\u00f2 l'onore di Avelyn.\nElbryan venne seppellito accanto alla tomba di suo zio Mather, dopo che Bradwarden e Symphony lo portarono nel nord a Dundalis, la citt\u00e0 che aveva cos\u00ec amato e a lungo difeso dal male che tuttavia ancora vive: De Unnero, il suo carnefice vaga nelle terre settentrionali ancora forte e temibile, mentre un bagliore sinistro, simile a quello dei demoni dactyl, splende negli occhi del figlio del ranger. "}
{"id": "2397841", "revid": "1649409", "url": "https://it.wikipedia.org/wiki?curid=2397841", "title": "Ordine della Casata d'Orange", "text": "L'Ordine della Casata d'Orange (in olandese \"Huisorde van Oranje\"), \u00e8 un ordine dinastico della casa d'Orange che nei Paesi Bassi si perpetua alla reggenza del trono attraverso il ramo degli Orange-Nassau. L'Ordine venne fondato nel 1905 dalla Regina Guglielmina dei Paesi Bassi e non \u00e8 soggetto ad influenza ministeriale, ma viene ancora oggi concesso ad esclusiva discrezione del solo monarca olandese.\nStoria.\nNel 1905, la regina Guglielmina sent\u00ec il bisogno di creare un nuovo ordine specifico per la casa regnante olandese in quanto l'Ordine della Corona di Quercia del Granducato del Lussemburgo, usato da suo padre e da suo nonno per ricompensare anche i valorosi e meritevoli olandesi, non poteva pi\u00f9 essere da lei utilizzato in quanto essa aveva dovuto costituzionalmente rinunciare anche alla reggenza del Lussemburgo in quanto in quel paese vige la legge salica che impedisce alle donne di salire al trono e, come tali, di mantenere la reggenza degli ordini dinastici o statali lussemburghesi.\nL'ordine disponeva di una serie di ben 18 classi di benemerenza cos\u00ec ripartite:\nInsegna.\nL'insegna consisteva essenzialmente in una croce latina stondata e smaltata di rosso, attorniata da una corona d'alloro con al centro un medaglione dorato riportante le insegne della casa d'Orange (un corno da caccia blu con laccio rosso).\nIl nastro, color arancio, \u00e8 un chiaro richiamo non solo ai Paesi Bassi, ma propria al cognome \"Orange\" della famiglia reggente.\nL'Ordine oggi.\nNel 1960 la regina Giuliana dei Paesi Bassi predispose una riforma totale dell'Ordine, con l'intento di semplificarne anche le classi di merito che vennero divise in tre:\nL'Ordine viene ancora oggi concesso unicamente su proposta del reggente e un insignito pu\u00f2 essere promosso al grado superiore solo dopo un periodo di tre anni di permanenza nell'Ordine."}
{"id": "2397843", "revid": "599013", "url": "https://it.wikipedia.org/wiki?curid=2397843", "title": "Bj\u00f6rn Waldeg\u00e5rd", "text": "Carriera da pilota.\nWaldeg\u00e5rd debutt\u00f2 nel 1962 per iniziare una carriera che durer\u00e0 trent'anni. Dopo aver vinto il Campionato Svedese Rally nel 1967/68, ha continuato a competere al massimo livello fino al 1992 quando la rottura di un braccio subita nel corso di un incidente nel 1992 al Safari lo costrinse al pensionamento. La sua prima vittoria internazionale, al volante di una Porsche 911, avvenne nel Rally di Monte Carlo del 1969, mentre l'ultima fu con la Toyota Celica al Safari del 1990. \nLo svedese detiene il record del vincitore pi\u00f9 anziano di un rally valido per il campionato mondiale (Safari '90) nonch\u00e9 una curiosa unicit\u00e0: aver vinto rallies di importanza mondiale in 4 decenni diversi.\nA met\u00e0 degli anni '70 ha preso parte nel neonato Campionato Europeo di Rallycross con una Porsche Carrera RSR privata. \nL'Alitalia, squadra Lancia degli anni settanta affianc\u00f2 Waldeg\u00e5rd al primo pilota della scuderia, l'italiano Sandro Munari. Waldeg\u00e5rd e Munari furono testa a testa nel Rally di Sanremo 1976; Waldeg\u00e5rd aveva un vantaggio di quattro secondi su Munari. Dopo aver perso i 4 secondi Waldeg\u00e5rd, tuttavia, emerse come vincitore recuperando ancora quattro secondi, dopo aver trasgredito gli ordini squadra e superato Munari. Dopo questo sinistro alla Lancia lo svedese pass\u00f2 alla Ford per la fine del 1976.\nAlla guida della Ford Escort RS1800, Waldeg\u00e5rd vinse tre rally nel 1977, l'East African Safari Rally, il Rally dell'Acropoli, e il RAC Rally.\nEgli fu poi vincitore del campionato mondiale di rally inaugurale della stagione nel 1979 per la Ford e la Mercedes-Benz, riusc\u00ec a battere Hannu Mikkola grazie al 2\u00ba posto finale al Rally della Costa d'Avorio proprio dietro il suo rivale.\nNel settembre 2008, Waldeg\u00e5rd ha preso parte al Colin McRae Forest Stages, la gara a cui hanno preso parte gli ex-campioni del mondo in memoria di McRae, morto nel 2007. In questa manifestazione Bj\u00f6rn ha guidato una Porsche 911."}
{"id": "2397845", "revid": "92723", "url": "https://it.wikipedia.org/wiki?curid=2397845", "title": "Protopithecus", "text": "Protopithecus (il cui nome significa \"prima scimmia\") \u00e8 un genere estinto di scimmia del Nuovo Mondo di grandi dimensioni vissuto durante il Pleistocene superiore, circa 0.126\u20130.012 milioni di anni fa, i cui fossili sono stati ritrovati nelle caverne di Toca da Boa Vista in Brasile, cos\u00ec come in altri luoghi del paese. Nello stesso sito di Toca da Boa Vista sono stati anche scoperti i fossili di un'altra grande scimmia atelina, ma meno robusta, \"Caipora\".\nDescrizione.\nCon un peso stimato di 22,6 chilogrammi (50 libbre), \"Protopithecus\" rappresenta la pi\u00f9 grande scimmia del Nuovo Mondo conosciuta. Con braccia leggermente pi\u00f9 lunghe delle gambe, \"Protopithecus\" aveva probabilmente un aspetto simile a quello delle scimmie ragno, sebbene le ossa degli arti fossero quasi il doppio di spessore. La sua testa, invece, era pi\u00f9 simile a quella di una scimmia urlatrice, che presenta una mascella inferiore protesa in avanti per fare spazio alla grossa golare delle dimensioni di una mela, con cui producono il loro iconico richiamo. In quanto tale, \"Protopithecus\" stesso potrebbe essere stato in grado di emettere versi simili.\nClassificazione.\n\"Protopithecus\" fu il primo primate fossile proveniente dalle Americhe a venire descritto, nel 1838. Tuttavia, gli unici resti noti erano un femore e un omero parziali; solo in seguito venne descritto uno scheletro completo, proveniente da una grotta nello stato di Bahia (la stessa localit\u00e0 dove furono rinvenuti i primi fossili). \"Protopithecus\" \u00e8 considerato un membro dei Platyrrhini, ma il suo scheletro mostra una curiosa combinazione di caratteristiche, presentando caratteristiche presenti sia nelle scimmie ragno che nelle scimmie urlatrici. Sebbene strettamente imparentate, le scimmie urlatrici e le scimmie ragno si sono separate dal loro antenato comune molto prima dell'evoluzione di \"Protopithecus\". Ci\u00f2 significa che le caratteristiche distintive di queste scimmie moderne si sono evolute pi\u00f9 di una volta.\nPaleobiologia.\nSebbene le sue grandi dimensioni abbiano indotto a supporre uno stile di vita parzialmente o principalmente terrestre, Halenar (2011) nei suoi studi non ha trovato alcun adattamento alla locomozione terrestre nello scheletro di \"Protopithecus\", che mostra invece una morfologia caratteristica delle scimmie arboricole, sebbene, dato il peso stimato, \u00e8 improbabile che fosse in grado di nutrirsi mentre rimaneva sospeso dai rami, come i generi \"Ateles\" e \"Brachyteles\". \u00c8 possibile, quindi, che si trattasse di un quadrupede arboricolo in grado di muoversi anche a terra nei momenti di necessit\u00e0, paragonabile ad un ominide o ai grandi lemuri estinti del Madagascar.\nPaleoecologia.\nAltri animali fossili ritrovati a Toca da Boa Vista includono un altro grande atelide, \"Caipora bambuiorum\", cos\u00ec come l'orso \"Arctotherium brasiliensis\", i bradipi terricoli \"Catonyx cuvieri\" e \"Nothrotherium maquinense\", il pipistrello vampiro \"Desmodus draculae\", il canide \"Protocyon troglodytes\", il machairodonte \"Smilodon populator\", formichieri giganti, pecari dal collare, volpi e procioni cancrivori, puzzole delle amazzoni e guanachi.\nNon \u00e8 chiaro in che ambiente vivesse \"Protopithecus\". Originariamente, si pensava che durante il Pleistocene superiore la maggior parte del Brasile fosse ricoperta da una vegetazione tropicale aperta a cerrado; tuttavia, se \"Protopithecus\" e \"Caipora\" fossero stati effettivamente scimmie arboricole, la loro presenza suggerisce che la regione presentasse anche una fitta foresta chiusa durante questo periodo. \u00c8 possibile che la regione presentasse un ambiente alternato tra savane aperte e secche e foreste umide chiuse durante il cambiamento climatico del Pleistocene superiore.\nCuriosit\u00e0.\nTra il 1917 e il 1920 una spedizione capitanata dallo svizzero Francois de Loys uccise uno strano primate al confine tra Colombia e Venezuela. L'animale, , assomiglia incredibilmente a una scimmia ragno, ma secondo i resoconti aveva un'altezza di almeno un metro e mezzo, ben superiore a quella degli ateli attuali. Secondo de Loys il primate era anche privo di coda, e quindi costituirebbe una sorta anello mancante tra le scimmie del Nuovo e le scimmie antropomorfe del Vecchio Mondo. L'esemplare ricevette anche un nome scientifico, \"Ameranthropoides loysi\". Molti dubitarono di questa scoperta, speculando che si trattasse di una scimmia ragno, mentre altri ipotizzarono che potesse trattarsi di una forma gigante, affine a \"Caipora\" e \"Protopithecus\".\nUno scritto datato 1962, firmato da Enrique Tejera, uno dei partecipanti alla spedizione di De Loys, e apparso nel 1962 sul giornale \"Diario El Universal\" di Caracas sembra tuttavia dirimere definitivamente la questione, attestando la tesi del falso.\nTejera afferma che la scimmia altro non era che una scimmia ragno addomesticata, che era stata regalata a De Loys dopo che, per una malattia, le era stata amputata la coda. Tempo dopo la scimmietta era morta, e De Loys, che Tejera definiva \"un burlone\", aveva deciso di scattarle una fotografia in posa come se fosse ancora viva. Anche dalla lettera di Tejera emergerebbe che l'autore dello \"scherzo\" zoologico fosse Montandon, che avrebbe sapientemente ritoccato l'istantanea facendo sparire, nello sfondo, un arbusto dal confronto col quale si sarebbero facilmente potute desumere le piccole dimensioni della scimmia."}
{"id": "2397847", "revid": "226458", "url": "https://it.wikipedia.org/wiki?curid=2397847", "title": "Crazy (pattinaggio)", "text": "Il Crazy, noto anche come Passo di Ala, \u00e8 una figura del pattinaggio freestyle.\nSi tratta di una successione di incrociati avanti e indietro, questa volta eseguiti in senso perpendicolare, legati tra loro da papera e anti-papera, eseguiti in modo da spostarsi lateralmente dopo ogni incrocio"}
{"id": "2397849", "revid": "486946", "url": "https://it.wikipedia.org/wiki?curid=2397849", "title": "Vozd\u00fa\u0161no-des\u00e1ntnye vojsk\u00e1", "text": ""}
{"id": "2397850", "revid": "62748", "url": "https://it.wikipedia.org/wiki?curid=2397850", "title": "FA Cup 1960-1961", "text": "L\u2019edizione 1960-61 della FA Cup \u00e8 stata l'ottantesima edizione della competizione calcistica pi\u00f9 antica del mondo. Il torneo \u00e8 stato vinto per la sesta volta dal Tottenham Hotspur che, sconfiggendo in finale il Leicester City, centr\u00f2 il \"double\", il primo ottenuto da una squadra inglese nel dopoguerra.\nIncontri.\nOttavi di finale.\nGli incontri si sono svolti il 18 febbraio 1961. La ripetizione dell'incontro tra Leicester City e Birmingham City si \u00e8 svolta il 22 febbraio 1961.\nQuarti di finale.\nGli incontri si sono svolti il 4 marzo 1961. Le ripetizioni si sono svolte il 7 e l'8 marzo 1961\nSemifinali.\nGli incontri si sono svolti il 18 marzo 1961. Le ripetizioni dell'incontro tra Sheffield United e Leicester City si sono svolte il 23 e il 27 marzo 1961"}
{"id": "2397854", "revid": "682976", "url": "https://it.wikipedia.org/wiki?curid=2397854", "title": "Moyna", "text": "Moyna era un eroe di cui si raccontano le geste nella mitologia delle popolazioni dogon del Mali.\nNel mito.\nFamoso per aver inventato un oggetto in legno chiamato \"toro che muggisce\", esso appeso ad una corda veniva fatto girare producendo un suono. Fu utilizzato durante una danza mascherata di soli uomini, le donne di nascosto osservarono la scena e al sentire il suono fuggirono, Moyna disse che al sentire quel suono donne e bambini dovevano trovare riparo dentro casa per salvarsi. Veniva utilizzato quando moriva una persona ritenuta in vita importante. Tale strumento viene utilizzato anche in epoca moderna, nelle societ\u00e0 segrete africane."}
{"id": "2397856", "revid": "1723025", "url": "https://it.wikipedia.org/wiki?curid=2397856", "title": "Ordine per Lealt\u00e0 e merito", "text": "L'Ordine per Lealt\u00e0 e Merito \u00e8 un'onorificenza della casata reale olandese degli Orange-Nassau. L'Ordine venne fondato nel 1969 dalla regina Giuliana dei Paesi Bassi dopo la sua riorganizzazione dell'Ordine della Casata d'Orange.\nDa statuto, esso viene concesso a quanti \"abbiano lealmente e fedelmente servito lo stato ed il capo dello stato o i membri della famiglia reale durante il loro lavoro quotidiano.\"\nL'Ordine consta di due gradi:\nLe decorazioni vengono concesse normalmente dopo 25 e dopo 40 anni di servizio.\nMolti membri del personale diretto della regina hanno negli anni ottenuto questa onorificenza."}
{"id": "2397858", "revid": "26630", "url": "https://it.wikipedia.org/wiki?curid=2397858", "title": "Krauser", "text": "La Michael Krauser GmbH \u00e8 un'azienda tedesca. Fondata nel 1924 a Monaco di Baviera come officina di rettifica cilindri e riparazioni di motocicli, \u00e8 attiva nei settori degli accessori per motocicli, oltre che in quello della costruzione in serie limitata di motocicli e di sidecar.\nDal 1972 inizi\u00f2 la produzione di quello che diverr\u00e0 il prodotto pi\u00f9 noto della Krauser, una motovaligia che diverr\u00e0 un \"must\" per i possessori delle BMW a partire dalle .\nVeicoli da strada.\nIl 1980 vede l'entrata in produzione, in serie limitata, della MKM 1000, special spinta dal motore BMW R 100 (1000\u00a0cm\n\u00b3 bicilindrico boxer) modificato con testata a 4 valvole e con telaio a traliccio. La testata a 4 valvole permetteva di incrementare la potenza dai 70 CV del motore di serie ad 85-90 CV.\nNel 1989 venne presentato il \"Domani\", un sidecar dotato di un'avvolgente carenatura integrale dalle linee futuristiche, mosso dal 4 cilindri BMW K100 e sviluppato insieme alla LCR, come anche il successivo \"Dopo Domani\". Caratteristiche fondamentali di tali veicoli, derivate dai sidecar da competizione impiegati nel motomondiale, erano il telaio unico per la moto e il carrozzino, a differenza delle motocarrozzette tradizionali che hanno telai separati per i due elementi (che vengono poi uniti tra loro) e la sospensione anteriore a bracci oscillanti, di derivazione automobilistica. Questi modelli sono ancora in produzione, spinti per\u00f2 dal motore delle BMW K1200.\nCompetizioni.\nNel 1980 inizi\u00f2 anche l'impegno nelle competizioni della Krauser, sponsorizzando la Kawasaki KR 250-350 di Anton Mang, campione del mondo della 250 in quell'anno. L'attivit\u00e0 del \"Krauser Racing Team\" si espanse con l'acquisizione dei Reparti Corse delle case tedesche Kreidler (1982) e della Z\u00fcndapp (1984). Le ex Z\u00fcndapp \"RM 80\" rimarchiate Krauser vinceranno nel 1985 il Mondiale Piloti classe 80 con lo svizzero Stefan D\u00f6rflinger e il Mondiale Marche nella stessa categoria nelle stagioni 1985 e 1989. Nel 1985 inizi\u00f2 anche lo sviluppo di un motore 4 cilindri 2 tempi (derivato da quello della Yamaha TZ 500) da impiegare sui sidecar da corsa. Questo motore, inserito in un telaio LCR, vincer\u00e0 6 Mondiali consecutivi nella sua categoria, dal 1989 al 1994, grazie a piloti come Steve Webster (prima con il copilota Tony Hewitt e poi con Gavin Simmons), Alain Michel (con Simon Birchall) e Rolf Biland (con Kurt Waltisperg).\nOltre le competizioni mondiali, nel 1988 il pilota bulgaro Bogdan Nikolov vinse il campionato Europeo Velocit\u00e0 della classe 80 alla guida di una Krauser."}
{"id": "2397859", "revid": "697352", "url": "https://it.wikipedia.org/wiki?curid=2397859", "title": "Roberto Ghidoni", "text": "Biografia.\nNasce a Brescia nel 1952, ma si trasferisce bambino a Milano a causa di un trasferimento lavorativo del padre. Non riesce per\u00f2 ad abituarsi alla vita urbana e rimane con il cuore in montagna. La nostalgia per la natura e per la montagna \u00e8 tanta da portarlo ad abbandonare gli studi universitari al terzo anno per trasferirsi nel paese dei nonni paterni (Ludizzo di Bovegno), dove inizialmente lavora come operaio in una trafileria e in seguito apre una piccola azienda agricola."}
{"id": "2397867", "revid": "204012", "url": "https://it.wikipedia.org/wiki?curid=2397867", "title": "Dispareunie", "text": ""}
{"id": "2397870", "revid": "223320", "url": "https://it.wikipedia.org/wiki?curid=2397870", "title": "Paparazzi (film 2004)", "text": ""}
{"id": "2397871", "revid": "125288040", "url": "https://it.wikipedia.org/wiki?curid=2397871", "title": "Sir Breunor", "text": "Sir Breunor (o Brunor), detto il Nero o Cavaliere dalla cotta maltagliata o Valletto dalla cotta maltagliata \u00e8 un personaggio del Ciclo arturiano.\nOrigini del personaggio.\nBreunor il nero \u00e8 un personaggio presente in alcune delle pi\u00f9 importanti opere manoscritte del XII-XIII secolo costituenti il Ciclo arturiano o bretone: \"Il romanzo di Tristan\", \"Il romanzo de Palam\u00e8de\" e la \"Compilazione\" dI Rustichello da Pisa, Lo ritroveremo, due secoli dopo, nell'opera \"La Morte di Art\u00f9\" di Thomas Malory.\nSir Breunor era il figlio di un nobile cavaliere assassinato nel sonno, che per vendicare l'infame morte del padre si present\u00f2 alla corte di Art\u00f9 nella speranza di ricevere l'investitura di cavaliere, indossando la ricca cotta del padre, bucata dai colpi di pugnale dell'assassino. Ci\u00f2 fu oggetto di scherno di sir Kay che lo soprannomin\u00f2 \"Sir La Cotta Maltagliata\". Il giorno seguente, avvistato un magnifico cervo, il sovrano si mise subito all'inseguimento insieme ad altri prodi cavalieri. Ma mentre il re era fuori, un leone fugg\u00ec e irruppe nella sala dov'era la regina: molti cavalieri fuggirono, ma tra i pochi rimasti a difendere la regina c'era anche Breunor, che dopo aver maledetto i codardi, uccise il leone con un colpo di spada in mezzo alla testa. In segno di ringraziamento, Art\u00f9 lo invest\u00ec subito cavaliere.\nL'indomani, una damigella si present\u00f2 alla corte con in mano uno scudo nero, decorato con una spada impugnata da una mano bianca, appartenuto ad un cavaliere che stava compiendo una grande impresa: prima di morire a seguito di una sfida, lo scudo le venne affidato per donarlo a qualcun altro che portasse a compimento la sfida non terminata. Sir La Cotta Maltagliata fu l'unico che si offr\u00ec volontario.\nSir Kay ordin\u00f2 al buffone di corte, Dagonet, di giostrare contro di lui, ma il buffone fu buttato malamente a terra. La dama inizi\u00f2 per\u00f2 a deridere pesantemente il povero Breunor. In seguito il cavaliere giostr\u00f2 con Sir Bleoberis e con Sir Palamede il saraceno: entrambi lo abbatterono da cavallo, ma nessuno volle poi continuare a piedi. La damigella continu\u00f2 a deriderlo sempre pi\u00f9 amaramente, ma Sir La Cotta Maltagliata non se ne cur\u00f2 e non fu amareggiato per le cadute, poich\u00e9 entrambi si erano rifiutati di proseguire a piedi.\nPoco dopo Mordred si un\u00ec a loro e insieme giunsero al Castello Orgoglioso, da cui uscirono due cavalieri pronti a giostrare con Breunor, il quale li uccise entrambi. Per vendicare i due cavalieri, ne uscirono dal castello altri cento, che si avventarono su Breunor.\nQuesti cerc\u00f2 di difendersi come un leone, uccidendo dodici avversari e riuscendo a mettersi in salvo. La Damigella Maldicente, non credendogli, invi\u00f2 un corriere per verificare quanto riferito. La risposta fu che quel cavaliere non era un uomo, bens\u00ec un diavolo, poich\u00e9 aveva ucciso dodici dei loro migliori guerrieri e compiendo cose ritenute impossibili pure per Lancillotto o Tristano di Liones. Cos\u00ec la damigella non ottenne che un rimprovero da Mordred.\nIntanto Lancillotto giunse a corte e apprense che un giovane cavaliere aveva ucciso un leone e accettato l'impresa considerata pi\u00f9 ardua del mondo e destinata ai campioni pi\u00f9 provati e si mise subito in marcia per raggiungerlo. Lancillotto raggiunse la Damigella Maldicente, Sir La Cotta Maltagliata e Mordred dopo sette giorni, ma quest'ultimo lasci\u00f2 la compagnia non appena vede il nobile cavaliere venirgli incontro.\nIl viaggio prosegu\u00ec, ma la damigella, inizi\u00f2 a prendere in giro il Cavaliere del Lago (non l'aveva riconosciuto) poich\u00e9 prese le parti di Sir Breunor.\nTempo dopo una messaggera rec\u00f2 una lettera per Lancillotto in cui Tristano si scusava per aver tradito Isotta la Bella sposando Isotta dalle Bianche Mani. Perci\u00f2 Lancillotto rimase indietro per rispondere.\nIntanto il resto della compagnia raggiunse il castello di Pendragon, dove sei cavalieri catturarono Sir La Cotta Maltagliata e la damigella Maldicente.\nDopo aver risposto, Lancillotto si rimise in marcia per raggiungere la dama e il cavaliere, ma incontr\u00f2 un cavaliere che lo sfid\u00f2 a giostrare. Vennero sbalzati entrambi da cavallo e si prosegu\u00ec a piedi.\nLa battaglia fu lunga, ma alla fine \u00e8 Lancillotto che con un colpo magistrale ha la meglio. Il cavaliere vinto disse di chiamarsi Sir Nerovens di Lile, che fu investito proprio da Lancillotto e si pent\u00ec amaramente quando scopr\u00ec che aveva combattuto contro colui che gli aveva amministrato l'investitura.\nRivel\u00f2 inoltre che Breunor e la dama erano stati catturati il giorno prima da Sir Brian delle isole, bravo cavaliere ma acerrimo nemico di re Art\u00f9.\nLancillotto si avvi\u00f2 dunque verso quel castello e uccise tutti i sei cavalieri di Brian, il quale dopo averlo visto compiere ci\u00f2 si mette in arcioni e va contro il nuovo venuto.\nAppena sceso gi\u00f9, Brian inizi\u00f2 a giostrare contro Lancillotto, col risultato che entrambi vennero sbalzati da cavallo e inizi\u00f2 una furiosa battaglia a piedi dalla quale ne usc\u00ec vincitore dopo molto tempo con un poderoso colpo Lancillotto che mise in ginocchio Sir Brian e gli offr\u00ec mercede a patto che per la Pentecoste si presenti alla corte di Art\u00f9 e diventi suo cavaliere e liberi tutti i prigionieri tra cui oltre il resto della sua compagnia si trovano trenta cavalieri di Art\u00f9 e quaranta dame.\nGiunse inoltre una dama per avere notizie sull'accaduto da dare al suo padrone, ovvero Sir Nerovens e rivelando l'identit\u00e0 di Sir Lancillotto.\nLa damigella Maldicente apprese quindi con dolore di aver insultato il cavaliere pi\u00f9 nobile del mondo. Cos\u00ec, quando lo incontrano nuovamente si scus\u00f2 ed espresse tutto il suo disappunto, ricevendo rimproveri per come aveva ingiustamente trattato il povero cavaliere.\nMa la sua risposta fu che gli si rivolgeva cos\u00ec perch\u00e9 era sicura che sarebbe morto e sperava schernendolo di farlo desistere dal suo intento, poich\u00e9 ne era innamorata di lui e non voleva che perisse cos\u00ec giovane.\nLancillotto la lod\u00f2 per queste parole e le mut\u00f2 il nome da damigella Maldicente a damigella Bempensante.\nDopo aver cavalcato molto tempo, giunsero nel paese di Surluse.\nQui gli dissero che poteva passare solo una persona per volta. Sir La Cotta Maltagliata \u00e8 il primo a passare. Si scontra contemporaneamente contro due fratelli e li vince, poi anche se ferito in pi\u00f9 parti sfida Sir Plenorius. La battaglia dura due ore, ma Plenorius partendo fresco e privo di ferite, alla fine ha la meglio.\nRimasto stupito dalla possenza di Breunor che partendo ferito e stanco, lo fa riposare egli offre del vino, ma viene subito sfidato da Lancillotto che oltre a battere lui batte anche i suoi tre fratelli, offrendogli mercede alle stesse condizioni che aveva imposto Sir Brian.\nRipartono e Lancillotto dona a Sir La Cotta Maltagliata le terre di Sir Brian delle Isole, che non aveva mantenuto la parola data.\nDopo aver portato a termine la fantomatica impresa, per la Pentecoste tornano alla corte insieme a Plenorius. Qui sia lui che Breunor (che fu quasi sempre chiamato Sir La Cotta Maltagliata) furono fatti cavalieri della Tavola Rotonda e si dimostrarono tra i pi\u00f9 nobili e arditi del mondo, sempre devoti a Lancillotto del Lago.\nInoltre Breunor spos\u00f2 la damigella che da allora fu chiamata damigella Bendicente e riusc\u00ec a vendicare la morte del padre."}
{"id": "2397873", "revid": "287204", "url": "https://it.wikipedia.org/wiki?curid=2397873", "title": "Delray Beach International Tennis Championships 2009", "text": "Il Delray Beach International Tennis Championships 2009 \u00e8 stato un torneo di tennis giocato sul cemento nella categoria ATP World Tour 250 series nell'ambito dell'ATP World Tour 2009.\n\u00c8 stata la 17\u00aa edizione del Delray Beach International Tennis Championships. \nSi \u00e8 giocato al Delray Beach Tennis Center a Delray Beach in Florida, dal 23 febbraio al 1\u00ba marzo 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori Special Extected:\nGiocatori passati dalle qualificazioni:\nCampioni.\nSingolare.\n Mardy Fish ha battuto in finale Evgenij Korol\u00ebv 7\u20135, 6\u20133\nDoppio.\n Bob Bryan / Mike Bryan hanno battuto in finale Marcelo Melo / Andr\u00e9 S\u00e1, 6\u20134, 6\u20134"}
{"id": "2397878", "revid": "729019", "url": "https://it.wikipedia.org/wiki?curid=2397878", "title": "Fiat 20-30 HP", "text": "La Fiat 20-30 HP \u00e8 un'autovettura prodotta dalla Fiat dal 1908 al 1910.\nAveva un motore a quattro cilindri di 4939 cm\u00b3 di cilindrata, erogante 35 cv di potenza a 1400 giri/min. Raggiungeva una velocit\u00e0 massima compresa tra i 70 e i 75 km/h.\nIl cambio era a quattro rapporti. I freni erano sull'albero di trasmissione, mentre il freno di stazionamento era sulle ruote posteriori. L'accensione era a magnete ."}
{"id": "2397885", "revid": "357043", "url": "https://it.wikipedia.org/wiki?curid=2397885", "title": "Adunanza dei Testimoni di Geova", "text": ""}
{"id": "2397887", "revid": "357043", "url": "https://it.wikipedia.org/wiki?curid=2397887", "title": "Adunanze Cristiane dei Testimoni di Geova", "text": ""}
{"id": "2397888", "revid": "767487", "url": "https://it.wikipedia.org/wiki?curid=2397888", "title": "Just Rambling Along", "text": "Just Rambling Along \u00e8 un cortometraggio muto del 1918, diretto e prodotto da Hal Roach con Stan Laurel. \nRappresenta l'ottavo film girato dall'attore Stan Laurel dopo il cortometraggio \"Bears and Bad Men\" girato sempre nel 1918.\nIl cortometraggio della durata di 9 minuti fu distribuito il 3 novembre 1918.\nTrama.\nUn povero diavolo (Laurel) vive di ci\u00f2 che trova.\nUn giorno dopo aver avuto una disputa con un ragazzino a causa di un portafoglio che aveva trovato per strada (alla fine vinse il ragazzino in quanto figlio di un poliziotto che si intromette nella questione ed allontana Stan), incontra una giovane donna, la quale lo invita a seguirla in un ristorante, accompagnato da altri uomini, ma viene cacciato perch\u00e9 non ha un soldo.\nNon sapendo cosa fare, si ritrova davanti il ragazzino di prima, gli ruba un soldo che il poliziotto gli aveva dato in premio e ritorna nel ristorante. All'interno si fa preparare solo un caff\u00e8 e corre a sedersi vicino alla donna, la quale scambia furtivamente il suo conto con quello di Stan, molto meno costoso. Quando questa se ne va, Stan, inseguendola, scopre alla cassa lo scambio del conto e si accorge che non sarebbe riuscito a pagare quello della donna. Cerca di scappare, ma viene acciuffato, picchiato e sbattuto fuori dove lo attendono il ragazzino e un poliziotto che nel frattempo aveva chiamato.\nCuriosit\u00e0.\nGran parte del cortometraggio verr\u00e0 ripreso per \"Sotto zero\", un remake del 1930 sempre interpretato da Laurel al fianco di Oliver Hardy con cui dar\u00e0 vita al duo \"Stanlio e Ollio\"."}
{"id": "2397903", "revid": "126257", "url": "https://it.wikipedia.org/wiki?curid=2397903", "title": "Fiat 20/30 hp", "text": ""}
{"id": "2397904", "revid": "1305772", "url": "https://it.wikipedia.org/wiki?curid=2397904", "title": "Scanner (sicurezza informatica)", "text": "In informatica uno scanner (o vulnerability scanner) \u00e8 un programma progettato per ricercare e mappare le debolezze di un'applicazione, di un computer o di una rete. Step 1: tipicamente lo scanner inizialmente cercher\u00e0 indirizzi attivi, porte aperte, sistemi operativi ed ogni applicazione in esecuzione. Step 2:a questo punto \u00e8 possibile creare un report o andare avanti con il passo successivo. Step 3: tenta di determinare il livello delle patch del sistema operativo o delle applicazioni. In questo processo lo scanner pu\u00f2 tentare di violare il sistema tramite exploit, con la possibilit\u00e0 di causare blocchi (crash) del sistema o dell'applicazione. Step 4: nella fase finale lo scanner pu\u00f2 tentare di sfruttare la vulnerabilit\u00e0. Gli scanner possono essere malevoli o amichevoli. Quelli amichevoli solitamente si interrompono allo step 2 e occasionalmente al 3, ma non vanno mai allo step 4.\nEsplorazione della rete.\nGli scanner possono essere usati per condurre esplorazioni della rete, che sono svolte tipicamente da un attaccante che tenta di reperire informazioni o accedere ad una rete in cui non \u00e8 autorizzato. L'esplorazione della rete (o network reconnaissance) viene usata sempre pi\u00f9 per violare i protocolli di rete e i metodi di comunicazione al fine di determinare che tipi di computer sono presenti, insieme ad informazioni addizionali su questi stessi computer, come il tipo e la versione del sistema operativo.\nQuesta informazione pu\u00f2 essere analizzata al fine di trovare vulnerabilit\u00e0 note o di nuova scoperta al fine di avere accesso a reti e computer protetti. L'esplorazione \u00e8 una delle pi\u00f9 comuni applicazioni dell'analisi passiva dei dati. Tecniche di nuova generazione, come il TCP/IP fingerprint passivo, hanno dei limiti sull'accuratezza che li rendono inefficaci. Ad oggi esistono numerosi tool su Internet che sono stati sviluppati per rendere l'esplorazione pi\u00f9 facile e pi\u00f9 efficace."}
{"id": "2397906", "revid": "287204", "url": "https://it.wikipedia.org/wiki?curid=2397906", "title": "Albendazolo", "text": "L'albendazolo \u00e8 un principio attivo che viene utilizzato per il trattamento di varie parassitosi. In combinazione con interventi chirurgici \u00e8 efficace nel trattamento di cisti causate da \"Echinococcus granulosus\". Viene somministrato per via orale nel trattamento della giardiasi, tricocefalosi, filariasi, neurocisticercosi, idatidosi, ossiuriasi, e ascaridiasi, e tante altre.\n\u00c8 un agente antielmintico ad ampio spettro di tipo benzimidazolico.\nGli effetti indesiderati pi\u00f9 comuni comprendono nausea, dolori addominali e mal di testa. Tra effetti collaterali pi\u00f9 gravi spiccano la soppressione del midollo osseo, che di solito migliora con l'interruzione del trattamento, e l'infiammazione del fegato dei pazienti con simili problemi precedenti. Pu\u00f2 causare danni se assunto da donne in gravidanza.\nL'albendazolo \u00e8 stato sviluppato per la prima volta nel 1975. \u00c8 incluso nell'elenco dei farmaci essenziali dell'Organizzazione Mondiale della Sanit\u00e0.\nUsi.\n\u00c8 un antiparassitario\nControindicazioni.\nOccorre controllare la funzionalit\u00e0 epatica durante il lungo periodo in cui viene somministrato il farmaco.\nGravidanza.\nL'albendazolo \u00e8 controindicato nel primo trimestre di gravidanza e dovrebbe essere evitato fino a un mese prima del concepimento. Studi su ratti e conigli gravidi hanno dimostrato che l'albendazolo \u00e8 teratogeno, ma sembra sicuro negli esseri umani durante il secondo e il terzo trimestre. Pu\u00f2 causare eczema infantile se somministrato durante la gravidanza. Nelle donne gravide, l'uso di albendazolo ha portato a neonati con peso ridotto e palatoschisi. Negli uccelli abbassa i tassi di deposizione delle uova e schiusa.\nL'albendazolo sulfosidico viene secreto nel latte materno, sebbene l'assorbimento per via orale non sia tale da rendere probabile l'effetto sui lattanti.\nEffetti indesiderati.\nFra gli effetti collaterali pi\u00f9 frequenti si riscontrano alopecia, febbre, vertigini, vomito, cefalea, nausea."}
{"id": "2397912", "revid": "767487", "url": "https://it.wikipedia.org/wiki?curid=2397912", "title": "Frauds and Frenzies", "text": "Ridolini al bagno penale (\"Frauds and Frenzies\") \u00e8 un cortometraggio muto del 1918, diretto da Larry Semon con Larry Semon e Stan Laurel. \nRappresenta il nono film girato dall'attore \"Stan Laurel\" dopo il cortometraggio Just Rambling Along girato sempre nel 1918.\nIl cortometraggio della durata di 16 minuti fu pubblicato l'11 novembre 1918.\nTrama.\nRidolini (Larry) e Stanlio (Simp) si ritrovano a lavorare in una prigione come scavaterra. I due escogitano un modo per non affaticarsi tanto nascondendosi dietro una grande roccia e muovendo a vuoto il piccone, facendo sembrare che stiano scavano. Per\u00f2 tutti i poliziotti li scoprono e malmenandoli li conducono a lavorare. Mentre stanno scavano Ridolini e Stanlio incominciano a bisticciare e a farsi sgarbi l'un l'altro, finch\u00e9 non esagerano tirandosi addosso delle pietre. Una colpisce per sbaglio un prigioniero che si stava ribellando puntando un fucile contro una guardia che, contentissima, ringrazia i due pasticcioni, ma non li rilascia. Cos\u00ec Stanlio e il compare Ridolini nascondendosi in un grosso tronco cavo che fanno rotolare addosso a tutte le guardie riescono a fuggire. In citt\u00e0 i due abbandonano le divise da carcerati e indossano vesti da veri signori per camuffarsi, ma la polizia \u00e8 sempre in agguato, specialmente quando sia Ridolini che Stanlio cercheranno di parlare con una bella ragazza che scopriranno essere la figlia del capo dei poliziotti della prigione. Ma l'amore \u00e8 troppo forte e i due amici si riconciliano l'un l'altro per darsi da fare nel corteggiare la ragazza. L'arrivo delle guardie roviner\u00e0 tutto e Stanlio e Ridolini, costretti a fuggire, si arrampicano da acrobati su pali della luce, su nastri trasportatori e su ruspe finch\u00e9 Ridolini, perso l'amico, non riesce ad eludere le guardie rifugiandosi su un'auto in movimento. Sar\u00e0 la vettura del capitano delle guardie che ha gi\u00e0 arrestato Stanlio."}
{"id": "2397915", "revid": "599013", "url": "https://it.wikipedia.org/wiki?curid=2397915", "title": "Liposuzione", "text": "La liposuzione (letteralmente: suzione dei lipidi) \u00e8 una tecnica chirurgica che consiste nell'asportazione di parte del tessuto adiposo sottocutaneo attraverso una cannula aspiratrice. Si tratta di uno degli interventi di chirurgia plastica pi\u00f9 richiesti. Si applica in molti casi per ridurre problemi di adiposit\u00e0 localizzate: lipedema, cellulite, ma anche per trattare il lipoma. La liposuzione viene spesso utilizzata in aggiunta ad altri interventi di chirurgia estetica (ad es. Addominoplastica), riduzione del seno, ecc. per migliorare i risultati.\nStoria.\nAnche se il primo che ipotizz\u00f2 e realizz\u00f2 la procedura di asportazione del tessuto adiposo tramite un lungo cucchiaio inserito sotto pelle fu il medico tedesco Schrudde, seguito poi da Kesselring e Meyer, la tecnica della Liposuzione venne inventata in Italia nel 1974 e poi pubblicata sul \"Bullettin of International Academy of Cosmetic Surgery\" nel 1976 dal dottor Arpad Fischer e dal dottor Giorgio Fischer per finalit\u00e0 estetiche, dopodich\u00e9 negli anni successivi il dottor Pierre Fournier e il dottor Yves Gerard Illouz contribuirono nel divulgarla nel 1977. Inizialmente gli effetti collaterali riscontrati dai medici tedeschi erano gravi e si pensava che la tecnica non avesse futuro: ematoma, necrosi della cute e linforragia. Poi, grazie al dottor Arpad Fischer e al dottor Giorgio Fischer la tecnica venne rivoluzionata e tutt'ora utilizzata in tutto il mondo.\nCriteri.\nNon esistono criteri per cui i pazienti vengono scelti, generalmente i risultati migliori si hanno quando la persona ha meno di 40 anni. La maggioranza sono di sesso femminile. Occorre un'anamnesi relativa a ci\u00f2 che il paziente desidera e si aspetta dall'operazione.\nProcedura.\nLa liposuzione consente di eliminare porzioni di grasso tramite aspirazione, con piccole incisioni di alcuni mm a cui segue l'inserimento sottocutaneo nel tessuto di cannule. Per quanto riguarda la grandezza del diametro delle cannule sono state utilizzate di varie forme. L'aspirazione pu\u00f2 avvenire con diversi strumenti: aspiratore, siringa semplice da azionare manualmente. L'intervento viene eseguito in day hospital, in anestesia locale nel caso vengano aspirate poche decine di ml, oppure totale.\nAlcune morti per questo tipo d'intervento negli anni passati sono avvenute per embolia polmonare.\nLa quantit\u00e0 di grasso asportata cambia a seconda dei casi. Si parla di steataferesi quando si viene a superare i 10 litri; in tali casi occorre seguire la persona anche i 2-3 giorni successivi all'intervento.\nAltre tecniche.\nSono state introdotte varie modifiche della tecnologia utilizzata per realizzare la liposuzione, soprattutto con l'obiettivo di fluidificare le masse grasse da aspirare: .\nOgni tecnologia e metodo \u00e8 caratterizzato da suoi vantaggi e svantaggi e nessun metodo pu\u00f2 vantare una superiorit\u00e0 scientificamente provata nel risultato estetico o nell'efficacia, ma, se necessario, pu\u00f2 rendere il lavoro pi\u00f9 facile per il chirurgo.\nComplicanze.\nFra le possibili complicazioni si riscontrano: \nLe complicanze gravi o con esito letale sono oggi relativamente rare anche se una indagine, oggetto di controversie per l'allarme che produsse, ha rilevato negli USA un tasso di mortalit\u00e0 conseguente alla liposuzione alla fine degli anni '90 relativamente alto: 1/5000.\nI trattamenti con finalit\u00e0 estetiche possono poi comportare una sovra correzione o una sotto correzione dell'inestetismo che pu\u00f2 comportare l'insoddisfazione della persona trattata.\nI rischi e le potenziali complicanze che si registrano dopo l'operazione devono essere comunicati al paziente e considerati accettabili. Alcune complicanze dipendono dalla parte del corpo interessata, ad esempio la liposuzione localizzata alla caviglia rimane una delle pi\u00f9 difficili dove l'edema post-operatorio si risolve molto pi\u00f9 lentamente rispetto al resto del corpo. Altre complicanze dipendono dal volume delle masse aspirate, l'ipotensione pu\u00f2 venir registrata se si aspirano almeno 2000 ml."}
{"id": "2397919", "revid": "1226", "url": "https://it.wikipedia.org/wiki?curid=2397919", "title": "Il Sicario", "text": ""}
{"id": "2397925", "revid": "729019", "url": "https://it.wikipedia.org/wiki?curid=2397925", "title": "Tyler Saint", "text": "Biografia.\nNato nel Vermont, ha trascorso una difficile infanzia in affidamento, una volta cresciuto ha prestato servizio nell'Aeronautica militare. Dopo che un produttore lo contatta tramite un suo profilo su internet, debutta nell'industria della pornografia gay nel 2006. Dopo soli tre anni di attivit\u00e0 ha partecipato ad oltre 20 film con i pi\u00f9 importanti studios, come Falcon Studios, Hot House, Raging Stallion, Jet Set Men e molti altri, ottenendo numerose candidature ai premi dedicati al settore pornografico.\nEgli diviene ben presto noto per le dimensioni del suo pene circonciso di 20\u00a0cm, ma soprattutto diviene noto per i modi dominanti delle sue prestazioni sessuali, dove si esibisce principalmente come attivo, tranne alcuni casi in cui si esibito come passivo. Egli predilige le scene di gruppo e sovente partecipa a pellicole sadomaso sempre nel ruolo del dominatore.\nDal 2009 collabora con il sito \"Boundgods.com\", che propone video dai contenuti bondage e BDSM. Nel 2010 ha preso parte ad alcuni film bareback, sia come attivo che come passivo, sotto lo pseudonimo Austin Martin.\nDopo pi\u00f9 di dieci nomination ai pi\u00f9 noti premi del settore pornografico, nel 2009 vince un Grabby Awards come \"Hottest Cock Cut\".\n risiede a West Hollywood con il compagno Rob Peters, con il quale si \u00e8 unito in matrimonio il 17 giugno del 2008."}
{"id": "2397927", "revid": "113213676", "url": "https://it.wikipedia.org/wiki?curid=2397927", "title": "Angolo di resistenza al taglio", "text": "L'angolo di resistenza al taglio (a volte anche definito angolo di attrito interno) \u00e8 una caratteristica propria dei terreni. Esso \u00e8 funzione dell'attrito, della coesione e della forma dei granuli.\nUn esempio pratico di questo significato fisico pu\u00f2 essere compreso versando il materiale su una superficie orizzontale: il materiale si disporr\u00e0 secondo una forma conica. L'angolo descritto dalla generica retta che congiunge il vertice alla base con il piano orizzontale \u00e8 l'angolo di resistenza al taglio.\nQuesta propriet\u00e0 riveste particolare importanza nell'ambito della geotecnica, in quanto rappresenta un importante mezzo per conoscere le caratteristiche meccaniche dei terreni.\nAngolo di resistenza al taglio e angolo di resistenza al taglio ultimo.\nL'angolo di resistenza a taglio \u00e8 una caratteristica propria (cio\u00e8 una propriet\u00e0) del terreno. Nei terreni granulari (sabbie e ghiaie) esso manifesta un valore di picco, dovuto alla dilatanza (aumento di volume dovuto alla riorganizzazione delle particelle sotto la pressione delle azioni esterne) e in tal caso esso \u00e8 un parametro dipendente dalle condizioni di esperienza e non una propriet\u00e0; e un valore ultimo (o di stato critico) che definisce una vera e propria propriet\u00e0 del terreno. In altri tipi di terreni (come le argille tenere) non si manifesta la dilatanza e la curva sforzo-deformazione tende direttamente al valore ultimo.\nL'angolo di resistenza al taglio in ultima analisi \u00e8 una costruzione matematica basata sull'ipotesi del criterio di rottura di Coulomb (o di Mohr-Coulomb) che individua tramite il metodo dei cerchi di Mohr due curve che inviluppano tutti gli stati tensionali possibili.\nNel suo stato ultimo, esso coincide con l'angolo di riposo (o angolo di natural declivio): esso misura la capacit\u00e0 che ha il terreno di opporsi allo scorrimento lungo una superficie, ma solamente in presenza di componenti di forza perpendicolari alla superficie stessa (quale \u00e8 ad esempio la forza di gravit\u00e0).\nLa resistenza al taglio di un terreno \u00e8 dovuto a due componenti principali:\nSu alcuni libri si trova spesso la spiegazione dell'angolo di resistenza a taglio, come angolo di natural declivio, vale a dire il massimo angolo di inclinazione per cui un pendio realizzato dall'accumulo di un dato materiale risulta stabile. Nel momento in cui un terreno viene rimaneggiato si cambia la distribuzione spaziale dei granelli, quindi si riduce l'effetto dell'interconnessione, (si pu\u00f2 arrivare ad annullarlo del tutto) di conseguenza si riduce il valore dell'angolo di resistenza al taglio.\nDurante una frana rotazionale o planare, ad esempio, e pi\u00f9 precisamente lungo la superficie di scorrimento, le particelle subiscono un riallineamento e viene di conseguenza annullato l'effetto dell'interconnessione. La resistenza al taglio di conseguenza diminuisce e quindi il terreno rimasto ha ancora una maggiore probabilit\u00e0 di subire ulteriori scorrimenti.\nUn terreno molto rimaneggiato ha dunque una resistenza al taglio che tiene conto solamente dell'attrito, perch\u00e9 l'effetto dell'interconnessione \u00e8 venuto meno; si parla in questo caso di \"resistenza a taglio ultimo\"' (nel senso dell'inglese \"ultimate\" che si pu\u00f2 intendere, in italiano, come \"residuo\").\nL'effetto dell'attrito non pu\u00f2 essere annullato, quindi la resistenza a taglio non pu\u00f2 scendere al di sotto del valore dell'angolo di resistenza al taglio ultimo."}
{"id": "2397928", "revid": "154326", "url": "https://it.wikipedia.org/wiki?curid=2397928", "title": "Casati di Casate", "text": ""}
{"id": "2397929", "revid": "287204", "url": "https://it.wikipedia.org/wiki?curid=2397929", "title": "Il sicario", "text": ""}
{"id": "2397933", "revid": "15756", "url": "https://it.wikipedia.org/wiki?curid=2397933", "title": "Amiodarone", "text": "L'amiodarone \u00e8 un farmaco anti-aritmico usato in alcune tachiaritmie come la fibrillazione atriale e nella prevenzione delle tachicardie ventricolari ricorrenti.\nStoria.\nIn seguito alla scoperta, nel 1961 da parte di Tondeur e Binon, due chimici belgi, l'amiodarone venne usato soprattutto in Europa come anti-anginosi. In seguito all'esperienza e alle ricerche del dott. Bramah Singh, universit\u00e0 di Oxford, venne riconsiderato il ruolo dell'amiodarone che, unitamente al sotalolo, venne classificato come farmaco anti-aritmico di classe III (^vedi oltre), gruppo caratterizzato dalla capacit\u00e0 di allungare il periodo refrattario mediante il blocco dei canali del potassio.\nIl dott. Mauricio Rosenbaum, medico argentino, basandosi sui lavori del dott. Singh, us\u00f2 l'amiodarone per il trattamento dei pazienti che soffrivano di aritmie sopraventricolari e/o ventricolari, con risultati sorprendenti. In accordo con i risultati di Singh e Rosenbaum, i medici americani cominciarono a usare l'amiodarone come terapia cronica nei pazienti aritmici a partire dal 1970. Dal 1980 l'amiodarone cominci\u00f2 a essere prescritto anche negli stati europei. In seguito ai gravi effetti collaterali polmonari, cardiaci e tiroidei (^vedi oltre) associati all'uso cronico, venne riconsiderato l'impiego clinico dell'amiodarone nelle tachiaritmia. Nel dicembre 1985 l'amiodarone venne approvato dalla Food and Drug Administration per il trattamento della fibrillazione atriale e nella profilassi della tachicardia ventricolare ricorrente.\nClassificazione.\nNella classificazione di Vaughan-Williams per gli antiaritmici, basata sul tipo di canale ionico bloccato, l'amiodarone viene comunemente considerato come antiaritmico di classe III, bench\u00e9 abbia un'attivit\u00e0 sui canali del sodio (classe I), del calcio (classe IV) e sui recettori \u03b1 e \u03b2-adrenergici.\nFarmacocinetica.\nL'amiodarone \u00e8 un farmaco altamente lipofilo, con un elevato volume di distribuzione e un'emivita lunga e difficilmente prevedibile; in particolare, il farmaco \u00e8 in grado di accumularsi nel polmone, nella pelle, nel tessuto adiposo e nel sistema nervoso. L'imprevedibilit\u00e0 dell'emivita e dell'azione farmacologica \u00e8 dovuta alla continua ridistribuzione del farmaco immagazzinato nei tessuti e al fatto che il principale prodotto di catabolismo epatico dell'amiodarone, il desetil-amiodarone o DEA, \u00e8 ancora farmacologicamente attivo.\nFarmacodinamica.\nL'amiodarone esplica il suo principale effetto bloccando le correnti I (correnti del potassio \"rapide\"), bench\u00e9 in somministrazione cronica venga bloccata anche la corrente I (correnti del potassio \"lente\"); tale fenomeno \u00e8 testimoniato nella pratica clinica dal prolungamento dell'intervallo QT. Il blocco dei canali per il potassio comporta una incapacit\u00e0 da parte della cellula miocardica di ritornare nei tempi fisiologici al potenziale di riposo; in particolare, viene a essere prolungato il periodo refrattario (vedi immagine), condizione che comporta un impedimento elettrico nella genesi di nuovi potenziale d'azione nelle cellule con bassa soglia di eccitabilit\u00e0, con conseguente marcato effetto anti-aritmico.\nTuttavia l'amiodarone ha anche un'intrinseca capacit\u00e0 di condizionare altri fenomeni biochimici. \u00c8 infatti capace di bloccare i canali per il sodio (classe Ia), del calcio e fungere da betabloccante (classe II). Non di meno, prove in vitro indicano che pu\u00f2 anche condizionare l'attivit\u00e0 di alcune protein chinasi calcio/fosfolipide-dipendenti (PKCs), della fosfolipasi A2 e della sfingomielinasi neutra.\nNon si conosce tuttavia l'importanza di questi fenomeni.\nSe questi dati potessero essere confermati in vivo o su soggetti umani, si comprenderebbe il perch\u00e9 questo farmaco \u00e8 capace di interferire con i processi di degenerazione miocardica e di conducibilit\u00e0 AV post-ischemica. L'ischemia, infatti, mette in moto la degradazione di fosfolipidi (tramite la fosfolipasi A2) e sfingolipidi (sfingomielinasi neutra che genera il lipide citotossico ceramide) di membrana, che usa come secondi messaggeri per attivare bersagli a valle per la risposta ischemica.\nProfilo clinico.\nAttualmente, basse dosi di amiodarone (100\u2013200\u00a0mg) sono approvate per il trattamento della fibrillazione atriale e nella prevenzione delle tachicardie ventricolari recidivanti; in quest'ultimo caso si \u00e8 rilevato particolarmente utile nel ridurre gli episodi di scarica del defibrillatore cardiaco impiantabile (ICD). Nella chirurgia cardiaca trova impiego nel limitare gli episodi di fibrillazione atriale post-operatoria.\nEffetti collaterali.\nL'amiodarone presenta una pletora di effetti collaterali e avversi che sovente si accompagnano al suo uso cronico.\nEffetti sul metabolismo tiroideo.\nL'amiodarone \u00e8 un composto analogo della tiroxina e rappresenta una notevole fonte di iodio inorganico. Inoltre, \u00e8 in grado di bloccare la conversione periferica della tiroxina in triiodotironina, inducendo notevoli alterazioni sul funzionamento degli ormoni tiroidei. In virt\u00f9 di queste considerazioni, i livelli della frazione libera della tiroxina e i livelli di TSH dovrebbero essere controllati ogni 6 mesi nei pazienti in trattamento cronico. Le alterazioni a carico della tiroide possono manifestarsi come\nEffetti gastro-intestinali ed epatici.\nElevati livelli sierici di enzimi epatici sono comuni nei pazienti in trattamento cronico con amiodariore. Raramente si manifesta ittero, epatomegalia ed epatite. Tuttavia, basse dosi di amiodarone sono state chiamate in causa nella genesi di cirrosi pseudo-alcolica.\nEffetti sull'occhio.\nIl 90% dei pazienti in terapia cronica mostrano depositi corneali assolutamente non sintomatici, bench\u00e9 1 paziente su 10 possa lamentare la presenza di aloni opachi nel campo visivo. La neurite ottica che pu\u00f2 esitare in cecit\u00e0 \u00e8 una rara complicazione non correlata alla dose.\nEffetti sulla pelle.\nUn colorito grigio-bluastro, accompagnato a dermatite e foto sensibilit\u00e0 delle zone foto esposte (es. regione malare) \u00e8 un segno tipico del trattamento cronico da amiodarone. Tuttavia la comparsa del fenomeno \u00e8 benigna e in grado di risolversi in seguito alla sospensione del trattamento.\nControindicazioni.\nL'amiodarone \u00e8 un substrato del citocromo CYP3A4, enzima snodo del metabolismo di numerosi farmaci come la cimetidina e la rifampicina (rispettivamente in grado di aumentare o diminuire le concentrazioni di amiodarone). Il farmaco entra anche in conflitto con il metabolismo di molte sostanze inibendo l'espressione e la funzionalit\u00e0 degli enzimi predisposti all'eliminazione; non deve essere inoltre sottovalutata la capacit\u00e0 interferente fisiologica nei confronti di farmaci anti-aritmici. In particolare sono state riportante interazioni con:\nAvvertenze.\n\"Esacerbazione dell'aritmia:\" i farmaci antiaritmici, fra cui l'amiodarone, possono provocare un peggioramento dell'aritmia preesistente, tale effetto \u00e8 definito pro-aritmico La somministrazione per via endovenosa dell'amiodarone nel trattamento acuto della fibrillazione atriale con preeccitazione ventricolare non \u00e8 indicata perch\u00e9 pu\u00f2 comportare l'accelerazione della risposta ventricolare aumentando il rischio di fibrillazione ventricolare (i farmaci di riferimento sono gli antiaritmici di classe IA e IC). Questo effetto \u00e8 da attribuire all'azione \"verapamile-simile\" sul nodo atrioventricolare dell'amiodarone ev. in base alla quale l'impulso elettrico tende a passare attraverso le vie accessorie di collegamento atrio-ventricolo, che in condizioni normali non sono presenti, accentuando la risposta ventricolare.\n\"Prolungamento dell'intervallo QT:\" l'amiodarone pu\u00f2 indurre prolungamento dell'intervallo QT che si associa ad aritmie ventricolari gravi, quale la torsione di punta. Oltre agli antiaritmici esistono altre categorie di farmaci che possono indurre un prolungamento dell'intervallo QT, come gli antibiotici macrolidici, i fluorochinoloni e gli azolici: l'associazione di questi farmaci con amiodarone aumenta il rischio di prolungamento QT e di grave aritmie ventricolari inclusa torsione di punta.\n\"Dispositivi cardiaci impiantabili:\" l'amiodarone pu\u00f2 modificare il valore soglia per la stimolazione o la defibrillazione dei dispositivi cardiaci quali pacemaker e i defibrillatori cardiaci impiantabili. Nei pazienti in terapia cronica orale con amiodarone \u00e8 stato osservato un aumento della soglia di defibrillazione ventricolare, indipendente dalla dose di mantenimento del farmaco e presente anche a concentrazioni plasmatiche subterapeutiche di amiodarone e DEA (metabolita attivo).\n\"Funzionalit\u00e0 polmonare:\" valutare qualsiasi sintomo che potrebbe essere messo in relazione con un'eventuale tossicit\u00e0 polmonare come tosse, dispnea, dolore pleurico, broncospasmo, apnea. Tali sintomi possono comparire anche a distanza di diversi anni dal trattamento farmacologico con amiodarone e sono poco specifici, sovrapponibili a quelli causati dalla patologia per cui si assume l'antiaritmico, in particolare nei pazienti anziani che presentano altre co-morbidit\u00e0 quali ridotta funzionalit\u00e0 dell'apparato respiratorio o preesistenti patologie cardio-respiratorie.\nIl monitoraggio periodico delle vie aeree, tramite radiografia, e della funzionalit\u00e0 polmonare possono evidenziare precocemente la tossicit\u00e0 polmonare indotta da amiodarone, pertanto si raccomanda di effettuare all'inizio della terapia un esame radiografico del torace ed eseguire i test di funzionalit\u00e0 respiratoria, inclusa la determinazione della DLco (capacit\u00e0 di diffusione alveolo-capillare del CO), da utilizzare come dati di riferimento in caso compaia tossicit\u00e0 polmonare. Il rapporto plasmatico DEA/amiodarone aumenta nei primi mesi di terapia fino a un valore di 0,85 per rimanere poi stabile. Aumenti del valore di questo rapporto superiori a 1 sono indicativi di una condizione di rischio di tossicit\u00e0 polmonare.\nL'incidenza di tossicit\u00e0 polmonare diminuisce notevolmente con dosi inferiori o uguali a 200\u00a0mg/die, ma non pu\u00f2 essere esclusa. Nei pazienti che presentano insufficienza respiratoria grave, l'amiodarone deve essere somministrato con cautela."}
{"id": "2397936", "revid": "124501819", "url": "https://it.wikipedia.org/wiki?curid=2397936", "title": "Romano Amerio", "text": "Le sue posizioni fortemente critiche sugli sviluppi post-conciliari nella liturgia e nell'ecclesiologia cattolica l'hanno portato in vita a un lungo periodo di isolamento culturale .\nBiografia.\nNacque il 17 gennaio 1905 a Lugano, da padre astigiano e madre svizzera. Conclusi gli studi al ginnasio e poi al liceo di Lugano, s'iscrisse all'Universit\u00e0 Cattolica del Sacro Cuore di Milano, dove, nel 1927, consegu\u00ec la laurea in filosofia, e successivamente, nel 1934, quella in filologia classica. Dal 1928 al 1970 insegn\u00f2 prima latino e greco e poi filosofia al liceo cantonale di Lugano. Nel 1951 divenne libero docente di storia della filosofia all'Universit\u00e0 Cattolica del Sacro Cuore di Milano.\nPrese parte come \"perito\" al Concilio Vaticano II, e fu consulente del cardinale Giuseppe Siri; le sue forti posizioni critiche prendono le mosse dalla maniera stessa in cui si svolsero gli eventi di quelle assise e i lavori delle commissioni conciliari.\nNei suoi scritti, l'Amerio individua tre documenti del magistero che, a suo dire, sono stati implicitamente negati, sul piano intellettuale, durante i lavori conciliari: l'enciclica \"Quanta cura\" di papa Pio IX, che condannava l'ideologia massonico-liberale, il decreto \"Lamentabili sane exitu\" di san Pio X, che metteva in guardia dai radicalismi in materia di critica biblica, e l'enciclica \"Humani generis\" di Pio XII, che, nel 1950, criticava fortemente le nuove antropologie ed ecclesiologie proprie del neo-modernismo o \"nuova teologia\".\nL'Amerio fu poi decisamente critico verso la nuova \"creativit\u00e0 liturgica\" postconciliare. Il suo pensiero su questo tema fu sostanzialmente in linea con l'enciclica \"Mediator Dei\" di papa Pio XII, secondo la quale l'essenza della liturgia \u00e8 il \"cultus\", l'adorazione di Dio, e non un'autocelebrazione antropocentrica. Esamin\u00f2 inoltre le modifiche istituzionali nel Sant'Uffizio, ritenendo che il pratico quasi abbandono del termine \"eresia\" nelle indagini ufficiali e nelle procedure avrebbe condotto a conseguenze drammatiche sia nella vita della Chiesa sia negli studi accademici cristiani.\nFu un deciso promotore dell'apologetica, e rimase costernato di fronte all'abbandono delle nozioni di conversione e \"disputationes\", in favore di un approccio esclusivamente dialettico tra la Chiesa e il mondo. Rimase fortemente legato alla tradizione tomistica e agostiniana, fu un neotomista e disapprov\u00f2 profondamente il rivolgersi di molti intellettuali cattolici al kantismo, all'hegelismo e finanche allo spinozismo.\nGli studi dell'Amerio furono dapprima elogiati da alcuni studiosi cattolici, vicini alle posizioni tradizionali. Successivamente, a causa della questione lefebvriana che contrappose l'allora arcivescovo tradizionalista a capo della Fraternit\u00e0 San Pio X e il papa Giovanni Paolo II, si venne a creare una situazione assai difficile per lo studioso luganese (che, pur vicino alle sue tesi, non manc\u00f2 di prendere le distanze dagli atti di insubordinazione di Lefebvre). In seguito a ci\u00f2, le sue ricerche e i suoi libri furono in gran parte ignorati o trascurati all'interno della Chiesa.\nFu tra i soci fondatori della prima associazione di cattolici tradizionalisti, \"Una Voce\".\nFu presidente del pre-comitato promotore e in seguito vicepresidente, con funzioni di coordinatore, del consiglio direttivo dell'Istituto Ticinese di Alti Studi, dal 1970 al 1973.\nNel 1977 la citt\u00e0 di Lugano gli confer\u00ec la cittadinanza onoraria.\nL'Amerio \u00e8 morto il 16 gennaio 1997, nella sua casa di via Cattedrale a Lugano.\nDurante il pontificato di Benedetto XVI s\u2019\u00e8 iniziata una lenta opera di rivalutazione e di parziale riabilitazione del teologo svizzero. Il papa, in collaborazione col liturgista Klaus Gamber, ha promosso un'ermeneutica della continuit\u00e0 riguardo al Concilio Vaticano II, pi\u00f9 in sintonia con la Chiesa storica e col suo patrimonio culturale. Anche in seguito alla pubblicazione del \"motu proprio\" \"Summorum Pontificum\", per la liberalizzazione della messa tridentina, il pensiero dell'Amerio \u00e8 stato sorprendentemente riscoperto, nel 2007, dalla rivista dei gesuiti \"La civilt\u00e0 cattolica\".\nSecondo fonti recenti, il segreto ispiratore dell'enciclica papale \"Caritas in veritate\" sarebbe stato proprio l'Amerio. Emanata nel 2009, quest'enciclica conferma le idee e i concetti che furono al centro dei lavori e degli studi teologici e filosofici dell'Amerio.\nGli studi teologici.\nLa sua opera pi\u00f9 importante \u00e8 \"Iota Unum. Studio delle variazioni della Chiesa Cattolica nel secolo XX\", uno studio dedicato alle relazioni filosofiche tra Verit\u00e0 e Vita. Il libro, pubblicato nel 1985 e tradotto in sei lingue, \u00e8 riconosciuto complessivamente come il massimo contributo all'individuazione della crisi della Chiesa, a partire dagli anni successivi all'ultimo Concilio ecumenico ma anche alla conservazione della grande tradizione filosofica tomistica.\n\"Stat Veritas\" \u00e8 un'opera postuma del teologo svizzero. Il libro \u00e8 costituito da \" 55 chiose da noi radunate a commento di alcune proposizioni della Lettera apostolica \"Tertio Millennio Adveniente\", uscito dalle tipografie vaticane l'11 novembre del 1994 \".\nGli studi filosofici.\nI suoi studi hanno riguardato soprattutto la figura di Tommaso Campanella, delle cui opere ha curato decine di edizioni. Importanti anche le edizioni delle opere di Giordano Bruno e gli studi su Cartesio, su Leopardi e sull'Epicureismo.\nLe due edizioni pi\u00f9 importanti da lui curate sono quelle degli \"Scritti filosofici e teologici\" di Paolo Sarpi, usciti nel 1951 nella prestigiosa collana laterziana degli \"Scrittori d'Italia\", e quella delle \"Osservazioni sulla morale cattolica\" di Alessandro Manzoni, uscita nel 1965 presso Riccardo Ricciardi.\nAltre pubblicazioni.\nNon si deve dimenticare il suo libro \"Introduzione alla Valsolda\", che rivela tutto il suo amore per il paesaggio e l'arte di quella terra in cui suo padre fu medico condotto, n\u00e9 i tre volumetti pubblicati dal 1990 al 1992 e ripubblicati nel 2010 in un volume unico, col titolo \"Zibaldone\", che raccolgono una scelta di 470 tra 4300 pensieri su var\u00ee argomenti, scritti a partire dal 1939 per pi\u00f9 di mezzo secolo."}
{"id": "2397939", "revid": "104458", "url": "https://it.wikipedia.org/wiki?curid=2397939", "title": "Denaro tornese", "text": ""}
{"id": "2397940", "revid": "287204", "url": "https://it.wikipedia.org/wiki?curid=2397940", "title": "U.S. Men's Clay Court Championships 2009", "text": "Lo U.S. Men's Clay Court Championships 2009 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2009. \u00c8 stata la 41\u00aa edizione dell'U.S. Men's Clay Court Championships. Si \u00e8 giocato al River Oaks Country Club di Houston in Texas dal 6 al 12 aprile 2009.\nCampioni.\nSingolare.\n Lleyton Hewitt ha battuto in finale Wayne Odesnik 6-2, 7-5\nDoppi.\n Bob Bryan / Mike Bryan hanno battuto in finale Jesse Levine / Ryan Sweeting 6\u20131, 6\u20132"}
{"id": "2397943", "revid": "125441659", "url": "https://it.wikipedia.org/wiki?curid=2397943", "title": "Elio Crovetto", "text": "Biografia.\nGiovanissimo si trasfer\u00ec da Milano a Genova dove frequent\u00f2 l\u2019Istituto Tecnico Vittorio Emanuele, iniziando a lavorare nel campo dello spettacolo: la sua carriera lo port\u00f2 dalle prime esibizioni musicali all\u2019Avanspettacolo, poi alla Prosa passando per la Grande Rivista: attore d'operetta a Trieste, lavor\u00f2 nel teatro di rivista a fianco di Ugo Tognazzi, Walter Chiari, Fanfulla, Macario, le sorelle Nava).\nEsord\u00ec al cinema nel 1949 con la partecipazione al film \"Briscola, i ricchi e i poveri\" realizzato da Rossaldo, ma fu con il 1958 che la sua attivit\u00e0 cinematografica di grande caratterista divenne regolare: specializzato in ruoli da comico caratterista, \u00e8 stato impiegato in una cinquantina di film di vario genere dal musicarello, all'avventura, dalla parodia western alla commedia all'italiana o alla commedia erotica all'italiana. Ha lavorato anche nel cinema di produzione tedesca.\nViene ricordato particolarmente per il ruolo di \"Bartolo il Monzese\" nel film \"Delitto a Porta Romana\", personaggio ricordato anche nel film del 2005 \"Il ritorno del Monnezza\". In televisione, oltre che in spettacoli di fiction (anche a fianco di Ernesto Calindri, o in lavori per la televisione francese), \u00e8 comparso in programmi televisivi di intrattenimento come \"Settevoci\" (1971-1972), a fianco di Pippo Baudo e Tuccio Musumeci. Ha inoltre partecipato a numerosi episodi della rubrica pubblicitaria televisiva su Rai1 \"Carosello\".\nMuore a Genova l'8 novembre 2000, un mese prima di compiere 74 anni."}
{"id": "2397948", "revid": "1812835", "url": "https://it.wikipedia.org/wiki?curid=2397948", "title": "Giorgio Tozzi", "text": "Biografia.\nDi origine italiana, fu allievo di Rosa Raisa e di Giacomo Rimini a Chicago, debuttando come baritono nel 1948 allo Ziegfield Theatre di New York in \"The Rape of Lucretia\" di Benjamin Britten, seguita l'anno successivo dal debutto londinese nella commedia musicale \"Tough at the top\" di Vivien Ellis.\nProsegu\u00ec gli studi a Milano con Giulio Lorandi, passando al registro di basso e debuttando nel 1950 al \"Teatro Nuovo\" della stessa citt\u00e0 ne \"La sonnambula\". In seguito cant\u00f2 in diversi teatri italiani (Torino Firenze, Parma) e in particolare al Teatro alla Scala, nel 1953 (Stromminger ne \"La Wally\" e Lodovico in \"Otello\"), 1958 e 62 (Conte di Saint-Bris ne \"Les Huguenots\").\nNel 1955, con \"La Gioconda\", cominci\u00f2 l'avventura al Metropolitan, che fu il suo teatro d'elezione e dove cant\u00f2 in pi\u00f9 di 500 recite, tra gli altri nei ruoli di Figaro ne \"Le nozze di Figaro\", Sarastro ne \"Il flauto magico\", Don Basilio ne \"Il barbiere di Siviglia, \"Pimen in \"Boris Godunov\", Ramfis in \"Aida\", Fiesco in \"Simon Boccanegra\", Silva in \"Ernani\", Banco in \"Macbeth\", Gremin in \"Eugenio Onieghin\", M\u00e9phistoph\u00e9l\u00e8s in \"Faust\", Colline ne \"La boh\u00e8me\". Nel 1958 gli fu affidato il ruolo del Dottore nella prima mondiale di \"Vanessa\" di Samuel Barber, interpretato anche l'anno successivo nella prima europea a Salisburgo. Fu presente frequentemente anche alla San Francisco Opera.\nIncise la colonna sonora del film musicale \"South Pacific\", che fu un successo mondiale. Nel 1992 pubblic\u00f2 un libro di racconti dal titolo \"The Golem of the Golden West\".\nCome appare dalla vastit\u00e0 del repertorio, Giorgio Tozzi fu artista versatile, in grado di spaziare dai ruoli di basso cantabile a quelli di basso drammatico. Svolse fino al 2006 un'intensa attivit\u00e0 di insegnante di canto in importanti scuole americane, quali la Juilliard School, la Brigham Young University e l'Indiana University a Bloomington, dove scomparve all'et\u00e0 di 88 anni."}
{"id": "2397950", "revid": "599013", "url": "https://it.wikipedia.org/wiki?curid=2397950", "title": "Giorgio Fogar", "text": "Carriera.\nCresce calcisticamente nel C.R.D.A. dove a 19 anni non compiuti segna 22 gol nel campionato dell'allora chiamata quarta serie ( la recente serie C2).In breve tempo entra nel mirino dei pi\u00f9 prestigiosi club italiani tra cui il Milan, fresco campione d'Italia. La sua scelta ricade sui rossoneri e con le giovanili del conquista l'edizione del Torneo di Viareggio del 1960.\nPoi Giuseppe Viani lo fa esordire in Serie A il 20 marzo 1960 in -Milan (2-2). La settimana seguente gioca ala destra nel derby vinto contro l' per 5-3.\nIn seguito diventa titolare ma gioca poche partite perch\u00e9 viene convocato assieme ad altri giocatori del Milan nella Nazionale che preparer\u00e0 le Olimpiadi di Roma del 1960.\nEsordisce in Nazionale il 9 marzo 1960 a Berna in Svizzera-Italia (1-4). Gioca poi titolare ad Ankara contro la Turchia (0-1), a Brescia contro il Regno Unito (5-1), a Catania nuovamente contro la Turchia.\nIl 5 giugno 1960 a Grosseto segna il primo gol in Nazionale nel pareggio (1-1) contro la Francia.\nTuttavia nonostante le buone prestazioni viene estromesso dai convocati per l'Olimpiade per motivi disciplinari.\nL'anno successivo si accorda con la Lazio in serie A ma il Milan per punizione lo dirotta in Serie B al Brescia, poi alla Triestina, quindi in Serie C prima con il Barletta e quindi con il per tornare in Serie B, nel 1963, con il .\nPoi \u00e8 la volta della Reggiana e nel novembre 1969 scende di nuovo in Serie C nella SPAL di Paolo Mazza. Successivamente, assieme a Roberto Ranzani, viene ceduto al Benevento in Serie D, dove concluder\u00e0 la sua carriera nel 1971."}
{"id": "2397952", "revid": "124958632", "url": "https://it.wikipedia.org/wiki?curid=2397952", "title": "Procainamide", "text": "La procainamide \u00e8 un farmaco di indicazione specifica contro le anomalie del ritmo cardiaco (aritmie), rientra nella classe IA della classificazione di Vaughan Williams. La sua azione si svolge tramite blocco dei canali del sodio voltaggio dipendente che si trovano nello stato attivo e/o refrattario della cellula cardiaca. Inizialmente lo sviluppo della procainamide fu stimolato dall'osservazione di un anestetico, la procaina (l'estere bioisostero della procainamide) che somministrato per via endovenosa provocava effetti antiaritmici significativi anche se di breve durata. L'uso della procaina era limitato a causa: degli effetti tossici a livello del sistema nervoso centrale, della breve durata d'azione dovuta alla sua inibizione enzimatica attraverso l'idrolisi chimica o da esterasi plasmatiche e della sua inattivit\u00e0 per via orale. Con la sostituzione isostera del gruppo estereo con quello ammidico \u00e8 stata biosintetizzata la Procainamide che risulta pi\u00f9 resistente all'idrolisi sia chimica che enzimatica. \nPropriet\u00e0 farmacodinamiche.\nLa procainamide \u00e8 un agente antiaritmico, agisce bloccando i canali del sodio che si trovano nello stato attivo provocando una moderata diminuzione della pendenza della fase 0 del potenziale d'azione. Essa riduce la velocit\u00e0 di depolarizzazione a livello delle fibre del Purkinje e rallenta la velocit\u00e0 del potenziale d'azione cardiaco. La procainamide prolunga il periodo refrattario del muscolo cardiaco ed esercita un effetto inotropo negativo sulle cellule muscolari cardiache. In particolare, questo farmaco rallenta la conduzione a livello del fascio di His (fascio atrioventricolare) e sopprime l'automatismo del sistema costituito dalle fibre del Purkinje e dal fascio atrioventricolare, diminuendo la forza di contrazione del miocita.\nLa procainamide ha azione simile alla chinidina, entrambe possiedono un'attivit\u00e0 anticolinergica che pu\u00f2 modificare il loro effetto terapeutico. Riassumendo la procainamide deprime l'eccitabilit\u00e0 del muscolo cardiaco alla stimolazione elettrica e rallenta la conduzione nell'atrio, nel fascio di His e nel ventricolo.\nL'attivit\u00e0 ganglioplegica che la procainamide possiede riduce le resistenze vascolari periferiche e pu\u00f2 provocare ipotensione. Generalmente si osserva ipotensione solo durante infusione eccessivamente rapida di procainamide o in presenza di preesistenti serie di disfunzioni del ventricolo sinistro.\nPropriet\u00e0 farmacocinetiche.\nAssorbimento.\nIn seguito a somministrazione per via endovenosa la quantit\u00e0 di procainamide presente a livello ematico corrisponder\u00e0 alla dose introdotta. Nel caso in cui sia preferita la somministrazione per via orale, l\u2019effettiva concentrazione di farmaco che raggiunger\u00e0 il circolo sanguigno sar\u00e0\nquantitativamente inferiore a causa di una possibile eliminazione pre-sistemica a livello epatico e/o gastrointestinale.\nDistribuzione.\nLa procainamide si distribuisce ampiamente a livello di tessuti con un volume di distribuzione compreso tra 1,48 \u2013 4,30 L/Kg di massa corporea.\nPossiede la capacit\u00e0 di superare la barriera placentare con possibili effetti teratogeni sul feto oppure pu\u00f2 riversarsi nel latte materno sfavorendo il nutrimento naturale del neonato durante i primi mesi di vita.\nRisulta, invece, poco legato alle proteine plasmatiche, in percentuale non superiore al 20%. Questo pu\u00f2 determinare un accumulo di farmaco \na livello di organi e tessuti dell\u2019organismo causando tossicit\u00e0.\nMetabolismo.\nCon l\u2019assunzione per via orale, e non parenterale, il 50% della Procainamide subisce eliminazione pre-sistemica a livello epatico subendo prevalentemente reazioni di acetilazione, i cui metaboliti mantengono ugualmente attivit\u00e0 anti-aritmica.\n\u00c8 importante, quindi, valutare eventuali tossicit\u00e0 durante il trattamento.\nIl principale metabolita \u00e8 noto come N-acetilprocainamide, ma sono generati anche metaboliti minori e/o privi di attivit\u00e0 clinica.\nLa velocit\u00e0 di acetilazione della procainamide \u00e8 un parametro genetico per cui ciascuna persona risponder\u00e0 in modo variabile alla terapia.\nPazienti che presentano acetilazione rapida saranno maggiormente predisposti all\u2019accumulo del metabolita attivo con eventuale riscontro di tossicit\u00e0.\nStudi clinici evidenziano che Cina e Giappone hanno per l\u201980/90% nativi con attivit\u00e0 acetilatoria rapida; Caucasici, Africani ed Indiani, invece, mostrano \nnel 50% dei casi un metabolismo pi\u00f9 rallentato.\nPazienti con patologia epatica avranno un metabolismo inadeguato con conseguente e possibile accumulo di procainamide attiva e tossicit\u00e0 ad essa associata.\nEliminazione.\nL\u2019assunzione via endovenosa prevede che la procainamide sia escreta nel 50/70% in forma immodificata attraverso le urine.\nLa restante quantit\u00e0 percentuale in forma metabolizzata pu\u00f2 seguire eliminazione renale e biliare.\nI metaboliti hanno un maggior tempo di permanenza nell\u2019organismo rispetto alla procainamide con tendenza ad accumularsi anch\u2019essi a livello di tessuti \ned organi.\nLa tossicit\u00e0 in termini di accumulo di metaboliti, ma anche di farmaco stesso, pu\u00f2 essere aggravata in caso di insufficienza renale perch\u00e9 il rene risulta incapace nella sua attivit\u00e0 di eliminazione.\nGeneralmente il tempo per la completa depurazione della Procainamide dall\u2019organismo rientra nell\u2019intervallo tra le 3 \u2013 5 ore mentre i suoi metaboliti tra le \n4\u20137 ore; ci\u00f2 significa che sono necessarie pi\u00f9 somministrazioni al giorno al fine di mantenere l\u2019effetto terapeutico antiaritmico desiderato.\nIndicazioni.\nLa procainamide viene utilizzata come terapia contro le aritmie ventricolari, specialmente dopo infarto miocardico e tachicardie atriali.\nSono preferite le terapie a breve termine a causa della tossicit\u00e0 ad essa associata tra cui gli effetti collegabili al lupus. \nPertanto, viene suggerito come un farmaco di seconda o terza scelta.\nViene inoltre utilizzato nel controllo della frequenza cardiaca nei pazienti con fibrillazione atriale e sindrome di Wolf-Parkinson-White, ai quali non possono essere somministrati farmaci come b-bloccanti e digitalici.\nControindicazioni.\nL'utilizzo \u00e8 controindicato in soggetti con scompenso cardiaco, ipotensione e lupus eritematoso sistemico. Da evitare in caso di allattamento materno.\nLa procainamide pu\u00f2 essere controindicata in caso di blocco cardiaco completo, lupus, alcune anomalie del ritmo cardiaco e in caso di assunzione di astemizolo, cisapride, dofetilide, fenotiazine, inibitori della fosfodiesterasi di tipo 5, terfenadina o ziprasidone. L'assunzione di alcolici pu\u00f2 ridurre l'efficacia del farmaco.\nPrima di assumere procainamide \u00e8 importante informare il medico:\nLa procainamide pu\u00f2 compromettere le capacit\u00e0 di guidare e di manovrare macchinari pericolosi.\nGravidanza ed allattamento.\nPer quanto riguarda la gravidanza sono disponibili dati clinici relativi a gestazioni esposte. Gli studi su animali non indicano effetti dannosi diretti o indiretti sulla gravidanza, sullo sviluppo embrionale/fetale, sul parto e sullo sviluppo post-natale.\nLa procainamide, per\u00f2, pu\u00f2 attraversare la placenta \u00e8 i suoi metaboliti possono riversarsi nel latte materno quindi una piccola quota del farmaco pu\u00f2 raggiungere il neonato. \nPertanto \u00e8 necessario prestare cautela quando si usa il medicinale durante la gravidanza e l'allattamento.\nInterazioni.\nLa Procainamide \u00e8 un farmaco che pu\u00f2 interagire con i seguenti prodotti medicinali:\nEmerge il rischio di aritmie ventricolari quindi \u00e8 preferito evitare l'uso concomitante con amiodarone.\nLa procainamide pu\u00f2 interagire con l'alcol, perch\u00e9 quest'ultimo va ad incrementare l'eliminazione della procainamide, riducendo l'emivita del farmaco e aumentando la sua velocit\u00e0 di acetilazione con conseguente aumento della produzione del principale metabolita N-acetilprocainamide (NAPA).\nTossicit\u00e0.\nGli effetti cardiotossici della Procainamide comprendono: eccessivo prolungamento del potenziale di azione, prolungamento dell'intervallo QT e induzione di torsioni di punta e sincope. Possono essere indotte nuove aritmie.\nPosologia.\nPer iniezione endovenosa lenta:\nPer infusione endovenosa:\n\u00c8 preferibile diluire le fiale di Procainamide cloridrato S.A.L.F. prima della somministrazione per permettere un miglior controllo della velocit\u00e0 della somministrazione. Per la diluizione \u00e8 consigliabile utilizzare una soluzione di sodio cloruro 0,9% (soluzione fisiologica) rispetto ad una soluzione di glucosio 5%. Se viene usata quest\u2019ultima \u00e8 preferibile neutralizzare la soluzione con sodio bicarbonato.\nDose iniziale.\nIl controllo iniziale dell\u2019aritmia pu\u00f2 essere effettuato tramite somministrazione in boli ripetuti ogni 5 min di 100 mg mediante iniezione diretta in vena o in una linea di infusione a una velocit\u00e0 non superiore a 50 mg/min, fino alla risoluzione dell\u2019aritmia o fino al raggiungimento di una dose complessiva di 500 mg. Successivamente bisogna attendere 10 min o pi\u00f9 per permettere una maggiore distribuzione nei tessuti prima di riprendere le somministrazioni. In alternativa Procainamide cloridrato pu\u00f2 essere somministrata per infusione endovenosa di una soluzione di 20 mg/ml (ottenuta diluendo una fiala di Procainamide cloridrato S.A.L.F. 500 mg/5 ml a 25 ml) a una velocit\u00e0 costante di 1 ml/min per 25-30 min, fino a raggiungere la dose di 500-600 mg. Raramente sono necessari dosaggi superiori a 600 mg. La dose massima consigliata di procainamide cloridrato \u00e8 di 1 g. \nDose di mantenimento.\nInfusione endovenosa di una soluzione di 2 mg/ml (ottenuta diluendo una fiala di procainamide cloridrato S.A.L.F. 500 mg/5 ml a 250 ml). L\u2019infusione deve avvenire a una velocit\u00e0 di 1-3 ml/min. \nPazienti con insufficienza renale : in pazienti con ridotta clearance della creatinina o con anamnesi di insufficienza renale, per ottenere una risposta clinica ottimale e ridurre il rischio di reazioni avverse, potrebbe essere necessario un dosaggio inferiore somministrato a una minore velocit\u00e0 di infusione. \nPazienti con insufficienza epatica : in pazienti con insufficienza epatica potrebbero essere necessari intervalli pi\u00f9 lunghi tra le somministrazioni per raggiungere livelli ematici adeguati e limitare il rischio di reazioni avverse. \nPazienti anziani (di et\u00e0 superiore a 50 anni): in pazienti con pi\u00f9 di 50 anni la dose deve essere aggiustata in funzione della risposta individuale, dell\u2019et\u00e0 del soggetto e della funzionalit\u00e0 cardiaca e renale. Dosaggi inferiori o intervalli pi\u00f9 ampi tra le dosi possono essere necessari per raggiungere livelli ematici adeguati e ridurre il rischio di reazioni avverse. \nPazienti in emodialisi: potrebbero essere necessari aggiustamenti di dosaggio in seguito ad emodialisi.\nEffetti indesiderati.\nFra gli effetti collaterali pi\u00f9 frequenti si riscontrano rash, febbre, agranulocitosi dopo trattamento prolungato, angioedema, nausea, diarrea, depressione miocardica, scompenso cardiaco. Sono stati riportati come effetti avversi anche psicosi ed angiodema.\nUn effetto collaterale preoccupante associato alle terapie a lungo termine \u00e8 una sindrome molto simile al lupus eritematoso, generalmente caratterizzata da artralgie e artrite. In alcuni pazienti si riscontrano anche pleuriti e/o pericarditi.\nRaramente la Procainamide induce lupus renale. In seguito a terapie prolungate si riscontrano, in quasi tutti i pazienti, anomalie sierologiche; circa un terzo dei pazienti sottoposti a terapie a lungo termine a base di procainamide presentano sintomi riferibili al lupus. Durante la terapia \u00e8 necessario effettuare i normali screening per la presenza di anticorpi antinucleari relativi al lupus erimatoso sistemico. Il lupus erimatoso sistemico si risolve con la sospensione del trattamento e con l'impiego di corticosteroidi.\nLa procainamide pu\u00f2 ridurre il numero di piastrine nel sangue e la capacit\u00e0 dell'organismo di combattere le infezioni. Inoltre pu\u00f2 interferire con i risultati di alcune analisi di laboratorio.\nFra gli altri suoi possibili effetti avversi sono inclusi dolore, gonfiore e arrossamenti al sito di iniezione. \u00c8 importante contattare subito un medico in caso di: rash (anche sul volto, dalla forma simile a una farfalla), orticaria, difficolt\u00e0 respiratorie, senso di oppressione o dolore al petto, gonfiore di bocca, volto, labbra o lingua, urine scure, depressione, diarrea, capogiri o sensazione di avere la testa leggera, svenimenti, battito cardiaco accelerato, rallentato o irregolare, febbre, brividi o mal di gola, allucinazioni, perdita dell'appetito, cambiamenti d'umore o del comportamento, piaghe in bocca o irritazione del cavo orale, dolori o debolezza muscolari, nausea feci pallide, convulsioni, mal di stomaco, stanchezza forte o persistente, fiato corto, articolazioni gonfie o sensibili al tatto, lividi o emorragie, stanchezza o debolezza insolite, vomito e respiro sibilante, ittero."}
{"id": "2397954", "revid": "767487", "url": "https://it.wikipedia.org/wiki?curid=2397954", "title": "Vittorio Malagoli", "text": "Carriera.\nGiocatore.\nHa esordito in Serie A con la maglia del il 25 ottobre 1941 in -Bologna (3-2).\nAllenatore.\nHa allenato il portandolo dalla Serie C alla Serie A in due sole stagioni tra il 1961 al 1962.\nNella stagione 1963-1964 \u00e8 stato allenatore del ."}
{"id": "2397957", "revid": "75104188", "url": "https://it.wikipedia.org/wiki?curid=2397957", "title": "Slovacche", "text": ""}
{"id": "2397960", "revid": "154326", "url": "https://it.wikipedia.org/wiki?curid=2397960", "title": "Casati Spino", "text": ""}
{"id": "2397965", "revid": "1632387", "url": "https://it.wikipedia.org/wiki?curid=2397965", "title": "Confesso che ho vissuto", "text": "Confesso che ho vissuto \u00e8 un libro di memorie del poeta cileno Pablo Neruda pubblicato postumo nel 1974.\nPubblicato dopo un anno dalla morte del poeta, il libro \u00e8 il risultato di una revisione fatta nei primi anni settanta dallo stesso Neruda che aveva raccolto e riordinato tutto il materiale (appunti, pensieri, riflessioni, ricordi) che aveva accumulato nel corso della sua vita.\nCome scrive nella nota introduttiva Jaime Riera Rehren \n\"\"Confesso che ho vissuto\" \u00e8 una raccolta di pezzi di vita che in periodi e circostanze molto diverse e in un arco di tempo molto lungo tendono a ricostruire costantemente un personaggio fatto di ricordi e nostalgie di se stesso\".\nStruttura.\nIl libro \u00e8 diviso in dodici quaderni: \"Il giovane provinciale\", \"Perduto nella citt\u00e0\", \"Le strade del mondo\", \"La solitudine luminosa\", \"La Spagna nel cuore\", \"Andai a cercar caduti\", \"Messico fiorito e spinoso\", \"La patria in tenebre\", \"Inizio e fine di un esilio\", \"Navigazione con ritorno\", \"La poesia \u00e8 un mestiere\", \"Patria dolce e dura\".\nQuaderno 1: Il giovane provinciale.\nInfanzia e poesia.\nIn questo quaderno il poeta ricorda la sua infanzia e dice che la sua unica compagna era la pioggia australe che cadeva per mesi e mesi trasformando la strada di fronte alla sua casa in un \"immenso mare di fango\". Ricorda il nonno, don Jos\u00e9 Angel Reyes, che come tutti i piccoli agricoltori della zona conduceva una vita dura con poca terra e tanti figli.Ricorda il padre, Jos\u00e9 del Carmen, che si era allontanato molto giovane dalla sua terra di origine per diventare ferroviere a Temuco e che si era sposato in seconde nozze con Trinidad Candia Marverde, la sua matrigna, che lo aveva allevato con grande bont\u00e0. Parla poi della casa in cui abitava, una casa di frontiera, dove gli appartamenti delle varie famiglie erano comunicanti e ricorda le feste che si celebravano, le scoperte fatte curiosando in un baule, le stanze e gli oggetti.\nRicorda l'inizio della scuola, luogo che definisce \"territorio di sconfinati orizzonti per i miei sei anni\", gli amici, i giochi, l'interesse crescente per i libri e i primi amori.\nL'arte della pioggia.\nRicorda ancora l'arrivo dell'estate e le vacanze nella casa di Bajo Imperial che il padre era riuscito ad avere in prestito da un amico. Con nostalgia ricorda lo sgomento provato quando si era trovato per la prima volta di fronte alle grandi onde spumeggianti dell'Oceano e descrive le meraviglie della regione araucana e il fascino dei cavalli normanni che aveva imparato a cavalcare.\nLa mia prima poesia.\nIn questa sezione il poeta racconta la storia di un cigno che aveva cercato di salvare e che gli era morto tra le braccia e cerca di ricordare quale sia stata la sua prima poesia e rammenta che quando aveva appena imparato a scrivere, un giorno, provando una forte emozione aveva scritto alcune parole semirimate che aveva poi trascritto in bella copia su un foglio e sottoposte al giudizio del padre che, dopo averle lette distrattamente, gli aveva chiesto da dove le avesse copiate. Ricorda che la poesia era dedicata alla sua matrigna che considerava sua madre.\nRammenta poi la lettura disordinata e avida di libri fatta in quel periodo e la conoscenza della nuova direttrice del liceo femminile di Temuco che gli imprestava da leggere romanzi per lo pi\u00f9 di autori russi, come Tolstoj, Dostoevskij, Cechov, che ben presto divennero i suoi preferiti.\nLa casa delle tre vedove.\nIn questo sottocapitolo il poeta ricorda, dopo quarantacinque anni, della volta che venne invitato ad una trebbiatura a cavallo in una localit\u00e0 in alto tra i monti e lontano da Bajo Imperial. In quell'occasione, essendosi perduto tra i boschi, conobbe tre signore francesi vestite a lutto che vivevano in quei luoghi da trent'anni e che lo ospitarono nella loro bella casa con grande gentilezza e onori. Ebbe cos\u00ec occasione di parlare con loro di Baudelaire, di assaggiare i loro preziosi vini e gustarne la raffinata cucina. All'alba si era alzato ed era ripartito per raggiungere il luogo della mietitura ma non aveva osato salutare \"quelle dame gentili e a lutto\" perch\u00e9 qualcosa gli diceva che forse era stato tutto un sogno e che era meglio non svegliarsi \"per non rompere l'incantesimo\".\nL'amore vicino al grano.\nAl campo degli Hernandez, dove era stato invitato per la trebbiatura, ricorda di essere giunto prima di mezzogiorno, riposato e felice. Descrive la sensazione di allegria che si prova a vedere la trebbiatura del grano, dell'avena e dell'orzo che a quei tempi veniva ancora fatta a cavallo e ricorda gli Hernandez, uomini di frontiera, che \"\"Erano insuperabili nell'arrostire interi animali in mezzo ai campi, nelle grandi bevute di vino rosso e nel lamento delle chitarre\".\"Il ricordo pi\u00f9 bello di quei giorni \u00e8 per\u00f2 quello di una notte quando, al buio dell'aia dove dormiva tra la paglia con gli altri ragazzi, venne svegliato all'improvviso da un corpo sconosciuto che si avvicinava al suo e da una mano di donna che lo accarezzava. Con quella donna, dalla cui bocca non usc\u00ec mai una parola, fece l'amore e al mattino, allungando la mano per cercarla, trov\u00f2 \"\"solo un tiepido incavo, la sua tiepida assenza\".\" Quando poi, a mezzogiorno, si trov\u00f2 insieme agli altri a mangiare, ricorda che aveva guardato le donne cercando di indovinare quale fosse tra quelle la sua \"visitatrice notturna\" e che fu certo di riconoscerla nella bella donna dalle lunghe trecce entrata con un pezzo di arrosto per il marito, uno degli Hernandez, che l'aveva guardato con \"un rapido sguardo\" e gli aveva sorriso \"\"con un lievissimo sorriso\".\"\nQuaderno 2: Perduto nella citt\u00e0.\nLe pensioni.\nIl ricordo del poeta ora si concentra sulla sua nuova esperienza di studente - poeta universitario a Santiago. Ricorda i lunghi viaggi sul treno stipato dai contadini dal poncho bagnato e dai silenziosi mapuche e soprattutto ricorda i luoghi dove ha abitato, dalla pensione per studenti in calle Mamuri 513, dove visse in quegli anni facendo la fame e scrivendo molto, alla prima stanza presa in affitto vicino all'istituto di Pedagogia dalla quale se ne and\u00f2 presto perch\u00e9 il padrone di casa lo controllava ogni momento e spiava i suoi libri e la sua corrispondenza, fino alla sua ultima sistemazione in una stanza dal soffitto altissimo dove rimase a lungo.Descrive poi la vita stravagante che faceva, il mantello di pesante panno grigio che indossava e l'amicizia con \"una vedova indimenticabile dagli immensi occhi azzurri\" che lo annienta concedendosi con ardore.\nLa timidezza.\nIl poeta ricorda la timidezza di quei primi anni, quando non osava avvicinare le ragazze, vestiva di nero, non osava salutare gli adulti che aveva frequentato la sera prima e spesso cambiava strada per non incontrarli, ma ricorda anche l'amicizia di due snob del tempo, Pilo Yanez e la moglie Mina, che lo invitavano spesso a casa loro, una casa dalle luci diffuse, dai comodi divani e dalle pareti foderate di libri. In questa casa egli vide per la prima volta alcuni quadri cubisti tra i quali uno di Juan Gris, amico dei suoi ospiti.\nRicorda di aver poi perso di vista per diversi anni questi amici perch\u00e9 si erano separati, ma ricorda di aver rincontrato Pilo Yanez, che nel frattempo aveva cambiato il suo nome in Juan Emar, che era diventato uno scrittore e con il quale rimase amico per tutta la vita.\nLa Federazione degli Studenti.\nIl poeta inizia raccontando di essere stato il corrispondente della rivista \"Claridad\", un organo della \"Federaci\u00f2n de Estudiantes\" a Temuco e di essere stato negativamente segnato dagli avvenimenti di quel periodo, il 1920. Infatti, l'assalto di un gruppo di giovani alla sede della Federazione, gli ingiusti arresti della legge e la morte in seguito alla tortura del poeta cileno Domingo Gomez Rojas ebbero una forte eco sugli abitanti del posto.\nNel marzo del '21 Neruda si trasferisce a Santiago per entrare all'universit\u00e0: la capitale cilena ha pochi abitanti, la maggior parte degli abitanti sono sconosciuti e i mezzi di trasporto sono obsoleti.\nIl locale della Federazione era frequentato da molti personaggi che appartenevano alla ribellione studentesca del tempo- Juan Gandolfo, tra questi, \u00e8 la personalit\u00e0 che pi\u00f9 colpisce il poeta: uomo di bassa statura, ma di carattere forte e deciso. A queste personalit\u00e0 politiche vi era un corrispettivo letterario, la corrente dei letterati rivoluzionari rappresentati dal suo esponente Roberto Meza Fuente, direttore della \"Juventud\", rivista che faceva capo anch'essa alla Federazione degli Studenti. Collaboratori della rivista erano anche Gonzalez Vera e Manuel Rojas.\nAlberto Rojas Jim\u00e9nez.\nIn questa sezione viene presentata la figura di Alberto Rojas Jim\u00e9nez, direttore della rivista a cui lavora il poeta. La descrizione del direttore rispecchia totalmente quella del nuovo dandy: dedito alle donne, all'alcool e saggio nel dispensare consigli a coloro che lo circondavano. Come nella vita, anche nel mondo letterario Alberto Rojas Jim\u00e9nez rispetta la propria attitudine tendente alla trasgressione: Neruda lo definisce un \"pendolare perpetuo\". Egli segue gli insegnamenti di Apollinaire e della corrente ultraista spagnola, fonda lui stesso una scuola poetica chiamata \"Agu\" ossia il primo verso che fa un bambino appena viene messo al mondo.\nNeruda \u00e8 influenzato da questa persona che riesce a modificare il suo tono sobrio e composto, tuttavia mantiene intatto quella parte di s\u00e9 che lo porta a non farsi coinvolgere nella vita dandy.\u00ab Nunca me contagi\u00f3 con su apariencia esc\u00e9ptica, ni con su torrencial alcoholismo, pero hasta ahora recuerdo con intensa emoci\u00f3n su figura que lo iluminaba todos, que hac\u00eda volar la belleza de todas partes, como si animara a una mariposa escondida. \u00bb Successivamente l'autore introduce Miguel De Unamuno. Poeta di animo talmente grande che un giorno uno sconosciuto lo ferm\u00f2 chiedendogli di poter \"saltarlo\" , nel senso di \"saltarlo da morto\", era infatti cos\u00ec che lo sconosciuto si comportava con ogni persona da lui stimata. Di l\u00ec a poco avvenne ci\u00f2 e, come promesso, lo sconosciuto si present\u00f2 per mantenere la parola. Poco dopo se ne and\u00f2 anche Jim\u00e9nez.\nNeruda si trovava in quel momento a Barcellona e racconta il profondo dolore provato alla notizia dell'accaduto. Si sente dunque di onorarlo iniziando a scrivere la sua elegia \"Alberto Rojas Jim\u00e9nez viene volando\" e pubblic\u00f2 successivamente in una rivista.\nPazzi d'inverno.\n\"Spesso la pazzia va a braccetto con la poesia\" cos\u00ec esordisce il poeta in questa sezione. Tra i poeti pazzi ricorda Alberto Valdivia, \"il cadavere Valdivia\" per le sue movenze silenziose, i suoi atteggiamenti misteriosi e la sua passione per i cimiteri.\nA Buenos Aires Neruda incontra lo scrittore argentino Omar Vignole, un agronomo che, tra gli episodi raccontati, si present\u00f2 ad un convegno con la sua mucca.\nA Parigi, nel periodo antecedente alla seconda guerra, Neruda incontra \u00c1lvaro Guevara. Ricorda particolarmente la chiamata ricevuta da quest'ultimo in cui lo incitava a fare l'unica cosa che uno scrittore possa fare per avvertire la popolazione del pericolo imminente: scrivere."}
{"id": "2397970", "revid": "486946", "url": "https://it.wikipedia.org/wiki?curid=2397970", "title": "Santuario Francescano di San Francesco e Sant'Antonio", "text": ""}
{"id": "2397972", "revid": "287204", "url": "https://it.wikipedia.org/wiki?curid=2397972", "title": "Sahag\u00fan", "text": ""}
{"id": "2397974", "revid": "4252", "url": "https://it.wikipedia.org/wiki?curid=2397974", "title": "Argilla normalconsolidata", "text": "Un'argilla normalconsolidata \u00e8 un'argilla che nel corso della sua storia geologica \u00e8 stata sottoposta ad una tensione efficace massima pari a quella attuale. Perch\u00e9 un'argilla abbia tale caratteristica \u00e8 necessario che nel corso della sua storia geologica non abbia subito processi di scarico tensionale, ad esempio causati da erosione di parte del terreno sovrastante che lo caricava.\nIn realt\u00e0 tutte le argille naturali sono almeno leggermente preconsolidate per effetto del creep che si viene a generare all'interno di un deposito.\nUsualmente si indica questo tipo di argilla con la sigla \"NC\".\nStato tensionale.\nConsiderando una condizione di assialsimmetria il generico elemento di terreno posto a profondit\u00e0 \"z\" dal piano campagna sar\u00e0 sottoposto alle tensioni principali assiale (verticale) e radiali (orizzontali):\nformula_1\nformula_2\ndove formula_3 rappresenta il peso specifico del terreno (eventualmente sostituito dal \"peso specifico alleggerito\" formula_4 nel caso di terreno saturo) e formula_5 il coefficiente di spinta a riposo.\nTale coefficiente risulta da evidenze sperimentali legato all'angolo di resistenza al taglio dalla relazione di Jaky:\nformula_6\nStato deformativo.\nUn'argilla normalconsolidata presenta una correlazione biunivoca tra indice dei vuoti e tensione verticale. Dato un deposito di una determinata argilla, infatti, il valore dell'indice dei vuoti decresce all'aumentare della profondit\u00e0 e, quindi, della tensione verticale. Traducendo quanto detto in un piano cartesiano avente in ascisse la tensione verticale e in ordinate l'indice dei vuoti tutti i punti rappresentativi di argille normalconsolidate si dispongono secondo una curva chiamata \"linea di normalconsolidazione\". Tale curva diventa una retta nel piano semilogaritmico formula_7\nComportamento meccanico.\nUn'argilla normalconsolidata presenta un comportamento principalmente plastico. Tale caratteristica pu\u00f2 essere facilmente verificata operando uno scarico nel terreno: la risposta del materiale sar\u00e0 in misura estremamente ristretta di tipo elastico, mentre buona parte della deformazione risulter\u00e0 essere irreversibile.\nConsiderando queste azioni nel piano formula_8 \u00e8 immediato verificare questa analisi: il provino sottoposto a scarico tensionale seguir\u00e0 un percorso molto meno inclinato rispetto alla linea di normalconsolidazione, per cui buona parte della deformazione (nel piano considerato assimilabile alla variazione dell'indice dei vuoti) rester\u00e0 irreversibile.\nIn seguito a tale scarico, naturalmente, non si potr\u00e0 pi\u00f9 parlare di argilla normalconsolidata poich\u00e9 la tensione attuale non \u00e8 la massima cui il terreno \u00e8 stato sottoposto: l'argilla sar\u00e0 cio\u00e8 sovraconsolidata.\nAnalizzando la relazione tra sforzi e deformazioni a seguito di una prova con l'apparecchio triassiale si pu\u00f2 notare che la curva risultante \u00e8 tipica di un materiale incrudente, con un aumento dello sforzo deviatorico all'aumentare della deformazione fino ad arrivare ad una condizione stazionaria denominata stato critico. A questo processo si accompagna una progressiva diminuzione del volume del provino (o un progressivo aumento della sovrapressione interstiziale in caso di prova non drenata), che termina esattamente allo stesso modo dello sforzo nella condizione definita stato critico."}
{"id": "2397975", "revid": "4252", "url": "https://it.wikipedia.org/wiki?curid=2397975", "title": "Argilla sovraconsolidata", "text": "Un'argilla sovraconsolidata \u00e8 un'argilla che nel corso della sua storia geologica \u00e8 stata sottoposta ad una tensione efficace massima superiore a quella attuale. Perch\u00e9 un terreno abbia tale caratteristica \u00e8 necessario che nel corso della sua storia geologica abbia subito processi di scarico tensionale, ad esempio causati da erosione di parte del terreno sovrastante che lo caricava.\nUsualmente si indica questo tipo di argilla con la sigla \"OC\".\nPer realizzare una quantificazione di quanto l'argilla sia sovraconsolidata si prende in considerazione il rapporto di preconsolidazione (\"OCR Over Consolidation Ratio\"), definito come il rapporto tra la massima tensione cui il deposito \u00e8 stato sottoposto e la sua tensione attuale.\nStato tensionale.\nConsiderando una condizione di assialsimmetria il generico elemento di terreno posto a profondit\u00e0 \"z\" dal piano campagna sar\u00e0 sottoposto alle tensioni principali assiale (verticale) e radiali (orizzontali):\nformula_1\nformula_2\ndove formula_3 rappresenta il peso specifico del terreno (eventualmente sostituito dal \"peso specifico alleggerito\" formula_4 nel caso di terreno saturo) e formula_5 il coefficiente di spinta a riposo.\nQuest'ultimo coefficiente \u00e8 legato al coefficiente di spinta a riposo dell'argilla normalconsolidata dalla relazione:\nformula_6\nStato deformativo.\nPer un'argilla sovraconsolidata non esiste una correlazione biunivoca tra indice dei vuoti e stato tensionale attuale. Prendendo tuttavia in considerazione la massima tensione verticale cui il terreno \u00e8 stato sottoposto (definita \"tensione di preconsolidazione\" formula_7) \u00e8 possibile notare che provini di terreno sottoposti in passato alla stessa tensione massima si dispongono nel piano formula_8 lungo una medesima curva definita \"curva di scarico\". \nComportamento meccanico.\nLe argille sovraconsolidate presentano un comportamento in buona parte assimilabile ad un comportamento elastico: in seguito ad un ciclo di carico-scarico tutte le deformazioni (peraltro di modesta entit\u00e0) vengono recuperate, cio\u00e8 il percorso tensionale nel piano formula_8 pu\u00f2 essere assimilato alla curva di scarico.\nQueste considerazioni sono vere a patto che non venga superata la tensione di preconsolidazione: in caso contrario il percorso si discoster\u00e0 dalla curva di scarico per seguire la linea di normalconsolidazione. In termini deformativi questo si traduce nell'insorgere di deformazioni plastiche, cio\u00e8 il materiale si comporter\u00e0 come un'argilla normalconsolidata dal momento che la tensione massima cui \u00e8 stato sottoposto nella sua storia \u00e8 quella attuale.\nLa tensione di preconsolidazione pu\u00f2 essere vista quindi come una \"tensione di snervamento\", oltre la quale si ha l'insorgenza di deformazioni plastiche.\nQuesta soglia ha un'importante valenza nell'ambito progettuale, dal momento che un sovraccarico nel terreno generato ad esempio da una sovrastruttura generer\u00e0 deformazioni elevate o ridotte a seconda che sia o meno superata.\nLa valutazione della tensione di preconsolidazione \u00e8 comunque un problema dal momento che i risultati sperimentali non presentano una variazione puntuale dell'angolazione del percorso di carico nel piano formula_10 a cui corrisponderebbe naturalmente il valore formula_11, ma ha un tratto a curvatura crescente. Per risolvere questo problema si adotta la \"procedura di Casagrande\", che pu\u00f2 essere sintetizzata in questo modo:\nSe attraverso una prova triassiale si relazionano gli sforzi alle deformazioni e queste ultime alla variazione volumetrica del campione ci si trova dinanzi ad un comportamento completamente diverso delle diverse argille in relazione al grado di sovraconsolidazione: se quest'ultimo \u00e8 ridotto (in questo caso si parla di argilla \"poco OC\"), il comportamento \u00e8 molto simile a quello di un'argilla normalconsolidata.\nLe argille fortemente sovraconsolidate (\"molto OC\") presentano un comportamento dapprima incrudente e poi rammollente: lo sforzo deviatorico aumenta all'aumentare della deformazione fino a raggiungere un picco, oltre il quale decresce fino a raggiungere una condizione stazionaria definita stato critico. Al tempo stesso il volume del campione dapprima si riduce per poi aumentare all'aumentare della deformazione fino a raggiungere la condizione stazionaria propria dello stato critico (allo stesso modo per una prova non drenata la sovrapressione interstiziale dapprima aumenta per poi diminuire).\nLa presenza di una condizione di resistenza definita \"di picco\" rappresenta uno degli elementi pi\u00f9 importanti in fase di progettazione, dal momento che l'argilla presenter\u00e0 caratteristiche di resistenza proprie della condizione di picco in presenza di deformazioni non troppo elevate, mentre presenter\u00e0 resistenza ridotta all'aumentare delle deformazioni indotte sul terreno."}
{"id": "2397981", "revid": "76963", "url": "https://it.wikipedia.org/wiki?curid=2397981", "title": "Alessandro Valerio", "text": "Biografia.\nApparteneva al gruppo di cavalieri che diffusero il sistema di equitazione naturale ideato da Caprilli. Come ufficiale del Reggimento Artiglieria a Cavallo conquist\u00f2 la medaglia d'argento alle spalle di Tommaso Lequio di Assaba alle Olimpiadi di Anversa del 1920 nel gran premio nazioni individuale (Sport equestri), montando il cavallo \"Cento\".\nPrima delle olimpiadi e prima della guerra 1915/1918 venne chiamato dallo Zar di Russia per insegnare il metodo Capriili .\nVenne poi mandato in America per comprare cavalli per l'esercito. Riposa al Cimitero Monumentale di Milano nell'edicola di famiglia, assieme al progettista dello stadio di San Siro ingegner Giulio Valerio."}
{"id": "2397984", "revid": "109252771", "url": "https://it.wikipedia.org/wiki?curid=2397984", "title": "Georgij Feodos'evi\u010d Voronoj", "text": ""}
{"id": "2397985", "revid": "343572", "url": "https://it.wikipedia.org/wiki?curid=2397985", "title": "Francesco Procopio De' Coltelli", "text": ""}
{"id": "2397987", "revid": "237256", "url": "https://it.wikipedia.org/wiki?curid=2397987", "title": "Georgy Voronoy", "text": ""}
{"id": "2397988", "revid": "237256", "url": "https://it.wikipedia.org/wiki?curid=2397988", "title": "Georgii Voronoy", "text": ""}
{"id": "2397989", "revid": "237256", "url": "https://it.wikipedia.org/wiki?curid=2397989", "title": "Georgy Voronoi", "text": ""}
{"id": "2397990", "revid": "237256", "url": "https://it.wikipedia.org/wiki?curid=2397990", "title": "Voronoi", "text": ""}
{"id": "2397991", "revid": "2225", "url": "https://it.wikipedia.org/wiki?curid=2397991", "title": "Diagramma di Voronoj", "text": ""}
{"id": "2397993", "revid": "2225", "url": "https://it.wikipedia.org/wiki?curid=2397993", "title": "Tassellatura di Voronoi", "text": ""}
{"id": "2397995", "revid": "2225", "url": "https://it.wikipedia.org/wiki?curid=2397995", "title": "Decomposizione di Voronoi", "text": ""}
{"id": "2397996", "revid": "2225", "url": "https://it.wikipedia.org/wiki?curid=2397996", "title": "Tassellatura di Dirichlet", "text": ""}
{"id": "2397999", "revid": "932277", "url": "https://it.wikipedia.org/wiki?curid=2397999", "title": "Scatola di taglio", "text": "La scatola di taglio \u00e8 un apparecchio utilizzato in ambito geotecnico per valutare le caratteristiche di resistenza di un terreno allo sforzo di taglio.\nEsso \u00e8 costituito da una scatola a forma di parallelepipedo a base quadrata divisa in due parti in grado di scorrere l'un l'altra.\nUna prova con questo apparecchio si realizza applicando dapprima un carico assiale di compressione che mantenga il provino integro dal momento che, in caso contrario, la resistenza al taglio sarebbe nulla. In seguito si applicano sforzi di taglio centrati gradualmente maggiori e si misurano gli spostamenti tra le due parti della piastra, che coincidono con le deformazioni del provino. \nQuesto tipo di prova consente di controllare la resistenza al taglio di un terreno secondo un piano assegnato, dal momento che il piano di rottura sar\u00e0 sicuramente quello che divide le due parti della scatola. Tuttavia tale valutazione \u00e8 solo qualitativa in quanto non \u00e8 possibile costruire il cerchio di Mohr relativo allo stato tensionale del provino.\nRealizzando pi\u00f9 volte questa procedura \u00e8 possibile valutare la resistenza residua delle argille, facendo tuttavia attenzione al fatto che tale resistenza sar\u00e0 sicuramente sovrastimata in quanto il continuo cambio di direzione delle piastre provoca un riarrangiamento delle particelle di argilla che opporranno quindi maggiore resistenza."}
{"id": "2398002", "revid": "770813", "url": "https://it.wikipedia.org/wiki?curid=2398002", "title": "CASA C-295", "text": "Il C-295 \u00e8 un aereo da trasporto tattico sviluppato dall'azienda aeronautica spagnola CASA (diventata dal 1999 EADS-CASA), sviluppato dalla collaudata piattaforma del CN-235.\nStoria del progetto.\nIl C-295 \u00e8 un ulteriore sviluppo dell'aereo da trasporto tattico CASA CN-235 con una fusoliera allungata, con una capacit\u00e0 di carico utile del 50% in pi\u00f9 e con i nuovi motori a turboelica Pratt &amp; Whitney Canada PW127G con eliche Hamilton Standard 568F-5 a 6 pale ciascuna. Il programma fu avviato nella met\u00e0 anni novanta e il prototipo ha volato per la prima volta nel 1998. Il principale utilizzatore del velivolo \u00e8 l'Ej\u00e9rcito del Aire spagnolo."}
{"id": "2398008", "revid": "438678", "url": "https://it.wikipedia.org/wiki?curid=2398008", "title": "Partner (film 1968)", "text": "Partner \u00e8 un film italiano del 1968 diretto da Bernardo Bertolucci.\nIl film fu presentato alla 33\u00aa Mostra del cinema di Venezia e alla Quinzaine des R\u00e9alisateurs del 22\u00ba Festival di Cannes."}
{"id": "2398009", "revid": "35707", "url": "https://it.wikipedia.org/wiki?curid=2398009", "title": "Partner (film Bertolucci)", "text": ""}
{"id": "2398010", "revid": "1543377", "url": "https://it.wikipedia.org/wiki?curid=2398010", "title": "Tim Severin", "text": "Attivit\u00e0.\nNel 1960, studente universitario, Severin cerc\u00f2 di ripercorrere la rotta di Marco Polo in motocicletta, con Stanley Johnson e Michael de Larrabeiti. Il tentativo falli per problemi ai visti di ingresso alla frontiera della Cina.\nIn seguito Severin ricre\u00f2 un certo numero di viaggi famosi per determinare quanto delle storie leggendarie sia basato su un'esperienza reale.\nPer indagare la leggenda di Sinbad, Severin costru\u00ec un'imbarcazione tradizionale araba cucita con spago di palma da cocco, con la quale part\u00ec da Oman in direzione della Cina. Il viaggio, finanziato dal sultano di Oman, \u00e8 descritto nel libro\"The Sinbad Voyage\".\nil suo \"The Brendan Voyage\", del 1978, racconta i dettagli della sua ricostruzione del viaggio di un monaco irlandese che aveva viaggiato dall'Irlanda fino a Terranova in una piccola \"currach\", tradizionale imbarcazione irlandese in legno e pelle.\nRiconoscimenti.\nSeverin ha ricevuto la \"Gold Medal\" della Royal Geographical Society e la \"Livingstone Medal\" della Royal Scottish Geographical Society. Ha ricevuto il Thomas Cook Travel Book Award per il suo \"The Sinbad Voyage\" del 1982."}
{"id": "2398021", "revid": "92723", "url": "https://it.wikipedia.org/wiki?curid=2398021", "title": "Diocesi di S\u00e3o Jo\u00e3o del-Rei", "text": ""}
{"id": "2398023", "revid": "371529", "url": "https://it.wikipedia.org/wiki?curid=2398023", "title": "Rock 'n' Roll Heart", "text": "Rock and Roll Heart \u00e8 il settimo album solista di Lou Reed ed \u00e8 stato pubblicato nel 1976. \n\u00c8 il primo album di Lou Reed a uscire per la Arista Records. La canzone \"A Sheltered Life\" risale al 1967, quando i Velvet Underground ne registrarono un provino. Il demo \u00e8 stato pubblicato in seguito sul box \"Peel Slowly and See\". I Velvet Underground avevano eseguito dal vivo anche \"Follow the Leader\", altro brano del disco.\nLa grafica di copertina \u00e8 di Mick Rock.\nDisco.\nAllo scadere del contratto con la RCA, Lou Reed segu\u00ec il suo manager Steve Katz alla Arista Records (BMG) e pubblic\u00f2 il suo album pi\u00f9 commerciale degli anni settanta. I dodici brani che compongono l'album sono perlopi\u00f9 brani di musica leggera soft-rock (\"stupid songs\" come le defin\u00ec in seguito lo stesso Lou Reed), molto lontani dall'abituale stile di Reed. Per una volta le tematiche del \"lato selvaggio\" vengono accantonate per concentrarsi sul divertimento, sul rock'n'roll e sull'amore. Dest\u00f2 curiosit\u00e0 la canzone \"Banging On My Drum\" il cui testo poteva essere interpretato come un inno alla masturbazione.\nCritica.\nQuando l'album fu pubblicato in ottobre, le reazioni non furono entusiastiche. Nick Kent su \"New Musical Express\" scrisse: \"\u00abQuesto disco \u00e8 trascurabile, a meno che non siate il tipo di persona che si entusiasma a veder asciugare la vernice. A pensarci bene, \"Rock 'n' Roll Heart\" fornirebbe il sottofondo perfetto per questa attivit\u00e0\u00bb.\" Anche il riscontro di pubblico non fu il massimo, le vendite furono scarse e vennero criticati gli arrangiamenti troppo \"morbidi\" dei brani.\nTracce.\nTesti e musica di Lou Reed."}
{"id": "2398029", "revid": "1543377", "url": "https://it.wikipedia.org/wiki?curid=2398029", "title": "Johann Adolph Scheibe", "text": "Biografia.\nJohann Adolf Scheibe nacque a Lipsia, figlio del costruttore di organi Johann Scheibe (circa 1675-1748). \nStudi\u00f2 legge, filosofia all'Universit\u00e0 di Lipsia e musica inizialmente con il padre organista e poi come autodidatta, approfondendo le proprie conoscenze sul cembalo.\nNel 1736 si trasfer\u00ec ad Amburgo dove strinse amicizia con Mattheson e Telemann, e l'anno dopo fond\u00f2 una delle prime riviste musicali, chiamata \"Der Critische Musicus\", che attir\u00f2 l'attenzione perch\u00e9 approfond\u00ec tematiche di estetica musicale importanti in quel momento, come la difesa della musica tedesca dalle influenze straniere.\nNel 1739 ottenne l'incarico di maestro di cappella a Brandeburgo dal margravio Friedrich Ernst, l'anno successivo fu nominato dalla sorella del margravio, la regina danese Sofia Maddalena, kapellmeister e compositore di corte reale alla pietistica corte danese sotto Cristiano VI al castello di Christiansborg, e nel 1744 ricopr\u00ec il ruolo di direttore d'orchestra di corte a Copenaghen.\nScheibe divent\u00f2 una figura di spicco nella vita musicale della capitale, nella quale introdusse musica orchestrale, vocale, sacra, strumentale, e fu fondamentale per la fondazione della prima societ\u00e0 musicale danese, la Det Musikalske Societet, che organizz\u00f2 concerti pubblici tra il 1744 e il 1749.\nNel 1746 entr\u00f2 in Massoneria, nella loggia \"Zorobabel\" di Copenaghen e nel 1749 pubblic\u00f2 una raccolta di canzoni \"Neue Freymaurerlieder mit bequemen Melodien\" (Nuove arie massoniche con melodie convenienti). \nSuccessivamente Scheibe lavor\u00f2 a S\u00f8nderborg come educatore musicale e traduttore di scrittori danesi in tedesco. Tuttavia, conserv\u00f2 i suoi contatti con la scena musicale di Copenaghen, componendo \"Musikalske Selskab\" e in occasione delle celebrazioni reali pezzi per la corte; le cantate funebri per re Federico V e per la regina Luisa risultarono tra le sue opere pi\u00f9 importanti.\nCome compositore possiamo menzionare l'opera \"Thusnelda\" (Copenhagen, 1749), Cantate a due voce per clavicembalo, sei sonate per flauto e basso continuo (\"Musikalische Erquikstunden\"), duecento composizioni di musica sacra. \nFu molto attivo negli studi sulla teoria e sulla critica musicale, e tra le sue pubblicazioni annoveriamo \"Abhandlung \u00fcber dasRecitativ\".\nIl critico musicale Scheibe consider\u00f2 Johann Sebastian Bach e Georg Friedrich H\u00e4ndel come i principali compositori di musica strumentale, anche se critic\u00f2 alcuni elementi delle composizioni di Bach, tra i quali l'innaturalezza, l'artificialit\u00e0 e lo stile confusionario."}
{"id": "2398030", "revid": "762947", "url": "https://it.wikipedia.org/wiki?curid=2398030", "title": "Franz Schreker", "text": "Biografia.\nFu il figlio maggiore di una famiglia di origine ebraica convertita al cattolicesimo.\nDopo la morte del padre, la famiglia si trasfer\u00ec, nel 1888, a Vienna dove Schreker entr\u00f2 nell'Universit\u00e0 di Musica e Arti.\nStudi\u00f2 violino e composizione con Robert Fuchs e in breve tempo compose il suo primo successo: \"Intermezzo\" op.8 per archi che ottenne importanti riconoscimenti e premi. \nIntorno al 1907 fond\u00f2 la Societ\u00e0 Corale Filarmonica, che diresse per tredici anni, e nello stesso anno assunse la condirezione del \"Volksoper\" di Vienna.\nNel 1912 l'opera \"Der ferne Klang\" (Il suono lontano) riscosse una buona accoglienza e nello stesso anno ricevette l'incarico di insegnare composizione alla Akademie f\u00fcr Musik viennese. \nDal 1920 divenne direttore della Hochschule f\u00fcr Musik berlinese. Tra i suoi allievi menzioniamo: Ilmari Hannikainen, Ernst Krenek, Jascha Horenstein, Alois H\u00e1ba, Max Brand, Hans Schmidt-Isserstedt.\nNel 1920 avvenne la premi\u00e8re nel Nationaltheater (Monaco di Baviera) di \"Das Spielwerk\", mistero in atto unico di sua composizione su libretto del compositore diretto da Bruno Walter.\nFondamentalmente \u00e8 stato un compositore di opere, e il suo stile si \u00e8 caratterizzato da un insieme di varie tendenze, dal romanticismo al simbolismo, passando attraverso l'impressionismo e la sperimentazione dei timbri e delle tonalit\u00e0. \nTra le composizioni principali, annoveriamo: musiche per il teatro (\"Der ferne Klang\" 1903, \"Die Gezeichneten\" 1912); musiche per orchestra (\"Andante\" 1900, \"Intermezzo\" 1902); musiche per coro; musiche da camera (Lieder e sinfonie per 23 strumenti)."}
{"id": "2398031", "revid": "1362086", "url": "https://it.wikipedia.org/wiki?curid=2398031", "title": "Bernard Sarrette", "text": "Biografia.\nFiglio di Jean Sarrette, calzolaio di Bordeaux e di Marie Orcival, Bernard Sarrette durante la rivoluzione francese fece parte della Guardia nazionale, raggiungendo il grado di capitano. Nel 1789 riusc\u00ec nell'impresa di assemblare quarantacinque strumentisti per istituire il primo gruppo della Banda musicale della Guardia nazionale stessa con Fran\u00e7ois-Joseph Gossec come direttore artistico. \nNel maggio del 1790 il consiglio comunale di Parigi ampli\u00f2 questa formazione a settantotto musicisti e in occasione delle grandi celebrazioni rivoluzionari questo corpo fu ulteriormente rafforzato con una formazione composta di dieci flauti, trenta clarinetti, diciotto fagotti, quattro trombe, cinque tromboni, dodici corni, otto serpentoni, dieci percussioni, grandi e piccoli tamburi, timpani, piatti, un triangolo. Fu prevista l'aggiunta di trecento batteristi per feste particolarmente prestigiose.\nDato che, nel corso degli anni, scarseggiarono i fondi per mantenere questo corpo, decise di fondare un centro didattico educativo libero per musicisti (1792), che piano piano si svilupp\u00f2 e si espanse fino a formare una vera e propria \"Scuola di musica\" (Ecole gratuite de Musique de la Gard Nationale Parisienne), capace di accogliere centoventi studenti, per lo pi\u00f9 figli di membri della Guardia Nazionale, di et\u00e0 compresa tra dieci e venti anni, per insegnare loro a suonare gli strumenti musicali.\nInizialmente l'istituto musicale venne denominato Institut national de musique e solo nel 1795 assunse la definizione di Conservatoire (Conservatorio).\nNel 1814, a causa delle alterne vicende politico-sociali francesi, il suo incarico vacill\u00f2 e durante il periodo della restaurazione venne licenziato. Fu anche arrestato pi\u00f9 volte, dapprima nel marzo 1794 a causa di inimicizie politiche, successivamente nel 1814 fu imprigionato per due mesi durante i quali la scuola venne chiusa.\nSpos\u00f2 Marie-Catherine-P\u00e9lagie Maill\u00e8re figlia di Gabriel Maill\u00e8re."}
{"id": "2398032", "revid": "1543377", "url": "https://it.wikipedia.org/wiki?curid=2398032", "title": "Aleksandr Nikolaevi\u010d Serov", "text": "Biografia.\nAleksandr Serov nacque a San Pietroburgo l'11 gennaio 1820, figlio di Nikolaj Ivanovi\u010d Serov, funzionario del ministero delle Finanze. Il nonno materno di Serov, Carl Ludwig Hablitz, era un naturalista di origine ebraico-tedesca, che nacque a K\u00f6nigsberg e si trasfer\u00ec in Russia durante l'infanzia, quando suo padre fu assunto come ispettore del reparto stampa dell'Universit\u00e0 di Mosca. In Russia, Hablitz divenne membro dell'Accademia russa delle scienze oltre ad assumere altri alti incarichi ufficiali. \nIl padre di Serov, Nikolaj, voleva che anche il figlio diventasse un avvocato e lo iscrisse alla Scuola imperiale di giurisprudenza. Serov era per\u00f2 pi\u00f9 interessato alla musica, e divenne amico di un altro studente della scuola di legge, Vladimir Stasov, che successivamente divent\u00f2 un famoso critico d'arte. \nSerov spos\u00f2 la compositrice Valentina Bergman; nel 1865 la coppia ebbe un figlio, Valentin (19 gennaio 1865 - 5 dicembre 1911), che divent\u00f2 un illustre pittore ed uno dei primi ritrattisti russi della sua era. Tra i suoi dipinti degni di nota figurano \"Ragazza con le pesche\" (1887) e \"Ragazza coperta dal sole\" (1888), entrambi esposti nella galleria Tret'jakov, e molti ritratti di personaggi famosi.\nLa prima attivit\u00e0 professionale di Aleksandr Serov fu quella di avvocato, e solo nel 1850 si dedic\u00f2 a quella di critico musicale. Sei anni dopo assunse l'incarico di insegnante di storia della musica all'Universit\u00e0 statale di Mosca e quindi in quella di San Pietroburgo. Non fu solamente uno dei pi\u00f9 importanti critici musicali russi degli anni cinquanta e sessanta del XIX secolo, ma si distinse anche come compositore di opere nel periodo intermedio che intercorse fra \"Rusalka\" di Aleksandr Dargomy\u017eskij e le prime opere di Cezar' Kjui, Nikolaj Rimskij-Korsakov e Modest Petrovi\u010d Musorgskij.\nLa sua carriera come compositore inizi\u00f2 brillantemente con l'opera \"Giuditta\", che ebbe successo alla prima del 28 maggio 1863 al teatro Mariinskij di San Pietroburgo con Osip Petrov, cui segu\u00ec, l'8 novembre 1865, l'enorme successo della prima assoluta di \"Rogneda\", sempre al Mariinskij con Petrov, alla presenza dello zar Alessandro II di Russia. Compose anche un\"Ave Maria\", scritta nel 1868, la musica per il dramma \"Nerone\", la musica per orchestra \"Danse cosaque\" e vari pezzi per pianoforte.\nNel 1871 Aleksandr Serov mor\u00ec improvvisamente per un attacco di cuore. La sua vedova termin\u00f2 la sua ultima opera \"Il potere del Male\", e promosse i suoi lavori.\nCome critico, Serov non fu favorevole alla scuola nazionale russa. Come musicologo scrisse saggi su Mozart, Beethoven e Wagner."}
{"id": "2398033", "revid": "1543377", "url": "https://it.wikipedia.org/wiki?curid=2398033", "title": "Max von Schillings", "text": "Biografia.\nFratello del fotografo Carl Georg, Schillings da giovane studi\u00f2 violino, pianoforte e teoria musicale a Bonn, sotto la guida di Caspar Joseph Brambach e Otto von K\u00f6nigslow. In un secondo tempo si trasfer\u00ec a Monaco di Baviera per iscriversi al corso universitario di giurisprudenza, filosofia e storia dell'arte nell'universit\u00e0 locale.\nIl primo ottobre del 1892 a K\u00f6nigswinter spos\u00f2 Caroline Josefa Peil, dalla quale divorzi\u00f2 nel 1923. In seconde nozze spos\u00f2 la cantante lirica Barbara Kemp a Charlottenburg nel 1923.\nNel 1894 mise in scena con successo la sua opera \"Ingwelde\" a Karlsruhe e nel 1896 la prima delle sue fantasie sinfoniche \"Meergru\u00df\" e \"Seemorgen\" dirette da Richard Strauss a Monaco.\nNel 1899 effettu\u00f2 la prima della sua opera \"Der Pfeifertag\" a Schwerin e nel 1900 della sua tragedia lirica \"Orestie\" al Theater des Westens di Berlino.\nNel 1906 esegu\u00ec la prima della sua tragedia musicale \"Moloch\" diretta da Ernst von Schuch al Semperoper di Dresda.\nInizi\u00f2 la sua carriera come direttore d'orchestra a Monaco, prima di trasferirsi a Stoccarda, dove assunse l'incarico di intendente al \"K\u00f6niglichen Hoftheater\", nel periodo che va dal 1908 al 1918. \nA Stoccarda nel 1909 diresse la prima assoluta di \"Prinzessin Brambilla\" di Walter Braunfels, nel 1913 cur\u00f2 l'arrangiamento e diresse Les Troyens e la prima assoluta di \"Ulenspiegel\" di Braunfels, nel 1915 la prima del successo della sua opera \"Mona Lisa\" diretta anche all'Opera di Amburgo e nel 1917 la prima assoluta di Eine florentinische Trag\u00f6die.\nDal 1919 al 1925 prese il posto di Richard Strauss come direttore dello \"Staatsoper Unter den Linden\" di Berlino.\nNel 1923 effettu\u00f2 la prima americana al Metropolitan Opera House di New York di \"Mona Lisa\" con Barbara Kemp ed a Filadelfia sempre per il Metropolitan ancora con la Kemp che continu\u00f2 ad esibirsi per il Met fino al 1924.\nAl Teatro Regio di Torino nel 1932 diresse La Valchiria con Eva Turner e dopo un lungo tour europeo ed americano, al suo ritorno in Germania, ricevette la nomina di presidente della \"Accademia prussiana delle arti\" succedendo a Max Liebermann.\nNel 1933 a Torino diresse Lohengrin (opera) con Maria Caniglia, Aureliano Pertile e Giuseppe Danise ed Il crepuscolo degli dei ed \u00e8 stato il direttore artistico del Deutsche Oper Berlin fino alla morte per Embolia polmonare.\nTra le sue composizioni, annoveriamo diverse opere, melodrammi, musiche corali, musica da camera, concerti per violino e piano, musica sinfonica. \nMax von Schillings fu un oppositore della Repubblica di Weimar e un noto antisemita che partecip\u00f2 apertamente alla espulsione di vari artisti ebraici dall'accademia, quali Thomas Mann e Arnold Sch\u00f6nberg."}
{"id": "2398034", "revid": "938", "url": "https://it.wikipedia.org/wiki?curid=2398034", "title": "Vittorio Emanuele Agnoletto", "text": ""}
{"id": "2398035", "revid": "122278168", "url": "https://it.wikipedia.org/wiki?curid=2398035", "title": "Hans Sitt", "text": "Biografia.\nFiglio di Anton Sitt (originariamente Szytt) (1819-1878), un importante violinista di origine ungherese. \nHans Sitt studi\u00f2 dapprima in un ginnasio praghese e successivamente al Conservatorio della sua citt\u00e0 natale, dal 1861 al 1867, sotto la guida di Moritz Mildner (1812-1865) e di Anton\u00edn Bennewitz per il violino, di Josef Krej\u010d\u00ed (1821-1881) e Johann Friedrich Kittl (1806-1868) per la composizione.\nDivent\u00f2 primo violino dell'orchestra del teatro dapprima di Breslavia e poi di Praga.\nHa assunto il ruolo di direttore d'orchestra dell'Opera di Breslavia a Breslavia nel 1867 all'et\u00e0 di diciassette anni, successivamente a Chemnitz dal 1873 al 1880.\nInoltre effettu\u00f2 direzioni d'orchestra in numerosi Paesi europei: in Francia, in Austria e in Germania.\nDal 1883 ha insegnato violino al Conservatorio di Lipsia, incarico che ha conservato fino al 1921. Tra i suoi allievi si possono menzionare Fritz Stein, Franco Alfano, Pablo Soroz\u00e1bal, Frederick Delius, e il direttore V\u00e1clav Talich. \nDal 1885 al 1903 ha guidato il Bachverein di Lipsia ed ha suonato la viola nel \"Quartetto Brodsky\" dal 1883 al 1895 insieme a Hugo Becker, Julius Klengel e al fondatore Adolph Brodsky.\nOltre ad aver scritto numerosi lavori didattico-pedagogici, Sitt scrisse un considerevole numero di pezzi per violino e orchestra, inclusi sei concerti e un numero di sonate per vari strumenti, romanze. L'unica musica da camera di cui disponiamo sono due trii per pianoforte composti negli anni 80 del XIX secolo.\nSitt \u00e8 l'autore dell'orchestrazione pi\u00f9 conosciuta di \"Danze norvegesi\" op.35 di Edvard Grieg, un'opera del 1881 per pianoforte a quattro mani.\nAnche il fratello maggiore di Hans Sitt, Anton Sitt il Giovane (1847-1929) \u00e8 stato un noto violinista professionista e il direttore della Helsinki Orchestral Society, che ha eseguito la maggior parte delle principali opere orchestrali di Jean Sibelius."}
{"id": "2398036", "revid": "731511", "url": "https://it.wikipedia.org/wiki?curid=2398036", "title": "Nikolaj Leonidovi\u010d Slonimskij", "text": "Biografia.\nNicolas Slonimskij nacque in una famiglia di origine ebraica, convertita al Cristianesimo ortodosso.\nRicevette le sue prime lezioni di pianoforte da sua zia materna, Isabelle Vengerova.\nDopo la rivoluzione del 1917 si trasfer\u00ec dapprima a Kiev e successivamente nel 1923 emigr\u00f2 negli Stati Uniti d'America dove grazie all'aiuto di Vladimir Rosing entr\u00f2 all'Eastman School of Music Rochester di New York per perfezionare le sue conoscenze musicali.\nIn America Slonimskij svolse l'attivit\u00e0 di compositore, conferenziere e direttore d'orchestra.\nNei primi anni di soggiorno americano Slonimskij accompagn\u00f2 Rosing nei suoi recital, tra i quali un concerto alla Carnegie Hall nel mese di ottobre del 1924.\nDue anni pi\u00f9 tardi si trasfer\u00ec a Boston per diventare assistente di Serge Koussevitzky, allora direttore della Boston Symphony Orchestra, per insegnare teoria musicale al Conservatorio locale e scrivere articoli di musicologia per \"The Boston Evening Transcript\", \"The Christian Science Monitor\" e \"The Etude magazine\".\nNel 1927 costitu\u00ec la \"Boston Chamber Orchestra\" e tra i suoi fiori all'occhiello vi fu la direzione delle prime apparizioni di Edgard Var\u00e8se; Slonimskij divent\u00f2 cos\u00ec un \"paladino\" della musica d'avanguardia all'inizio del XX secolo.\nNel 1933 fu invitato a prendere la direzione della \"Los Angeles Symphony Orchestra\" i cui concerti erano eseguiti alla Hollywood Bowl.\nDopo questa attivit\u00e0 a Los Angeles si dedic\u00f2 alla musicologia, e le sue pubblicazioni influenzarono molti musicisti jazz e compositori come Frank Zappa, John Coltrane, John Adams, il chitarrista Buckethead, Jaco Pastorius e Allan Holdsworth.\nParticolarmente importante fu nel 1947 la pubblicazione del manuale \"Thesaurus of Scales and Melodic Patterns\".\nFu invitato nel 1981 dal chitarrista rock Frank Zappa a partecipare ad uno dei suoi concerti a Santa Monica con una delle sue composizioni. Questo fu l'inizio della loro amicizia. Slonimsky chiam\u00f2 il suo nuovo gatto \"Grody-to-the-Max\", ispirato da una frase inventata dalla figlia del musicista, Moon Zappa.\nTra le sue principali composizioni, annoveriamo: il balletto \"Prince Goes a-Hunting\", le musiche orchestrali \"My Toy Balloon\" e \"Tintinnabulations\", musica pianistica e suite fiati.\nHa collaborato alle pi\u00f9 importanti riviste musicali ed ha pubblicato: \"Music since 1900\" (1949), \"Music of Latin America\" (1945), \"A Thing of two about Music\" (1948).\nHa inoltre curato la V edizione del \"Biographical Dictionary of Musicians\"."}
{"id": "2398037", "revid": "830939", "url": "https://it.wikipedia.org/wiki?curid=2398037", "title": "Oscar Sonneck", "text": "Biografia.\nFiglio di George C. Sonneck, ingegnere civile, e di Julia Meyne. Suo padre mor\u00ec mentre Oscar Sonneck era ancora un bambino, e sua madre lo port\u00f2 con s\u00e9 in Germania, dove svolse un lavoro a Francoforte sul Meno. \nI suoi studi primari Sonneck li effettu\u00f2 alla Gelehrtenschule di Kiel e al Gymnasium di Francoforte.\nSonneck successivamente studi\u00f2 filosofia, composizione e musicologia alle Universit\u00e0 di Heidelberg e di Monaco di Baviera.\nPer quanto riguarda la musica studio il pianoforte sotto la guida di James Kwast, la composizione e l'orchestrazione con Iwan Knorr a Francoforte; composizione e musicologia con Melchior Ernest Sachs a Monaco.\nInizi\u00f2 la compilazione della \"Bibliography of Early Secular American Music\" nel 1900, e l'intera opera la pubblic\u00f2 a proprie spese. Questo suo lavoro fu apprezzato da Herbert Putnam, bibliotecario del Congress, che lo contatt\u00f2 per offrirgli una collaborazione.\nDifatti una parte importante degli studi sulla vita musicale americana fu effettuata da Sonneck alla Library of Congress a Washington, dove nel 1902 ottenne l'incarico di direttore della divisione musicale con il compito di riorganizzare e riordinare la parte musicale della Library; questa attivit\u00e0 si protrasse per quindici anni e gli consent\u00ec di organizzare e sviluppare una delle pi\u00f9 belle e complete raccolte di musica, manoscritti e libri sulla musica nel mondo.\nDal 1915 \u00e8 stato collaboratore del \"The Musical Quarterly\".\nNel 1917 si dimise dalla biblioteca e accett\u00f2 il posto di direttore del dipartimento di pubblicazione di G. Schirmer a New York.\nDopo la sua nomina a vicepresidente della compagnia (1921), si attiv\u00f2 per diffondere i compositori americani e diresse la pubblicazione delle nuove composizioni di Ernest Bloch, John Alden Carpenter, Charles Tomlinson Griffes, Rubin Goldmark, Charles Martin Loeffler e altri.\nCome scrittore, si \u00e8 specializzato nella storia della musica americana e le sue pubblicazioni gettarono le basi per lo studio scientifico della musica negli Stati Uniti. Sonneck cap\u00ec quanto fosse importante una base bibliografica per effettuare studi musicali. Come storico documentario, bibliografo, catalogatore, redattore e critico, Oscar Sonneck \u00e8 riconosciuto come il primo studioso della musica antica in America. \nTra gli scritti di storia e critica della musica, annoveriamo: \"Suum Cuique\", \"Essays in Music\", \"Miscellaneous Studies in the History of Music\", \"Beethoven, Impressions of Contemporaries\".\nIl suo lavoro pi\u00f9 apprezzato \u00e8 stato per\u00f2 il \"Catalogue of Opera Librethos printed before 1800\" del 1914 che \u00e8 un approfondito studio sulla storia dell'opera nei secoli XVII e XVIII.\nHa anche composto un buon numero di \"Lieder\" e musiche per canto e pianoforte."}
{"id": "2398038", "revid": "767487", "url": "https://it.wikipedia.org/wiki?curid=2398038", "title": "Philipp Spitta", "text": "Biografia.\nJulius August Philipp Spitta era figlio del teologo e poeta Philipp Spitta, che scrisse una collezione di inni protestanti, e di Johanna Maria Hotzen, oltrech\u00e9 fratello minore del teologo Friedrich Spitta, \nJulius August Philipp Spitta gi\u00e0 da bambino impar\u00f2 a suonare il pianoforte e l'organo.\nSpitta dopo aver ricevuto inizialmente un'istruzione primaria da insegnanti privati, si trasfer\u00ec nel 1856 al liceo di Hannover, e due anni dopo al ginnasio a Celle, dove si diplom\u00f2.\nNel 1860 si iscrisse ai corsi universitari di teologia e filologia presso la facolt\u00e0 di Gottinga, raggiungendo la laurea nel 1864 con una dissertazione su Tacito. Durante gli anni universitari diresse la societ\u00e0 musicale Studenten-Gesangvereins der Georgia-Augusta, scrisse una biografia di Robert Schumann e strinse amicizia con Johannes Brahms.\nSuccessivamente Spitta intraprese la carriera di insegnante di greco e di latino a Reval (Estonia), si interess\u00f2 sia alla storia della musica sia alla vita e alle opere di Johann Sebastian Bach.\nNel 1865 si spos\u00f2 a Gottinga con Mathilde Grupen (1841-1928), con la quale ebbe due figli: Marie Elisabeth (1866-1896) e Oscar (1870-1950), che divent\u00f2 professore di medicina a Berlino. \nSpitta da Reval si trasfer\u00ec a Sondershausen, nel 1867, per insegnare presso il liceo locale.\nNel 1873 Spitta pubblic\u00f2 il primo volume della sua biografia di Bach, che ricevette buoni consensi, e l'anno seguente ottenne l'incarico dapprima di insegnare e poi di dirigere la Nikolaischule di Lipsia. Nello stesso anno insieme a Heinrich von Herzogenberg, Franz von Holstein e Alfred Volkland, fond\u00f2 la Leipziger Bachverein. \nIl 6 aprile 1875 Spitta assunse un ruolo direttivo alla K\u00f6nigliche Akademie der K\u00fcnste (Accademia Reale delle Arti) di Berlino e pochi giorni dopo quello di docente universitario di musica presso la K\u00f6niglich akademischen Hochschule f\u00fcr Musik (Istituto accademico di Musica). Contemporaneamente ottenne il ruolo di insegnante di storia della musica alla Universit\u00e0 di Berlino e la direzione della Hochschule f\u00fcr Musik.\nTra i suoi allievi, si annoverano Oskar Fleischer, Max Friedlaender, Carl Krebs, Max Seiffert, Emil Vogel, Peter Wagner, e Johannes Wolf.\nTra i suoi lavori, vi \u00e8 una monumentale biografia di Bach, un'edizione completa delle opere d'organo di Dietrich Buxtehude, di quelle di Heinrich Sch\u00fctz. Insieme a Friedrich Chrysander e Guido Adler, pubblic\u00f2 dal 1885 a Lipsia il \"Vierteljahrsschrift f\u00fcr Musikwissenschaft\", oltrech\u00e9 un buon numero di saggi in riviste musicali, e alla decifrazione della notazione daseiana contenuta nei trattati musicali di anonimo del IX secolo, Musica enchiriadis e Scolica enchiriadis.\nPhilipp Spitta \u00e8 considerato uno dei fondatori della musicologia moderna."}
{"id": "2398039", "revid": "1543377", "url": "https://it.wikipedia.org/wiki?curid=2398039", "title": "John Stainer", "text": "Biografia.\nJohn Stainer era l'ottavo di nove figli nati da William Stainer e da sua moglie Ann Collier. \nSuo padre era un ebanista, un archivista, un cancelliere, e anche un musicista di pianoforte, violino e flauto. Costru\u00ec un piccolo organo da camera a casa su cui il giovane Stainer era solito accompagnarlo quando suonava il violino. Anche sua sorella Ann era musicista organista regolare del Magdalen Hospital a Streatham\nDall'et\u00e0 di nove anni cant\u00f2 nel coro della Cattedrale di San Paolo.\nNel 1855 gli fu offerto un contratto di sei mesi come organista al Saint Benet.\nAll'et\u00e0 di sedici anni, ottenne l'incarico di organista nel rifondato Saint Michael College.\nNel 1860 divent\u00f2 organista al Magdalen College di Oxford, inizialmente per un periodo di sei mesi, con un salario di centoventi sterline; contemporaneamente studi\u00f2 alla facolt\u00e0 ottenendo il Bachelor of Arts nel 1864 e due anni dopo il Magister artium.\nIn quegli anni Stainer compose inni religiosi anglicani, tra i quali \"Love divine, all loves excelling\", suonato e cantato ancora oggi. \nNel 1872 fu nominato organista della Cattedrale di San Paolo, dove introdusse nuovi inni, fu istituita una scuola corale e il numero dei coristi aument\u00f2 da dodici a trentacinque. \nSuccessivamente Stainer divent\u00f2 un membro onorario della Royal Academy of Music (1877) e un esaminatore per il dottorato in musica presso le universit\u00e0 di Cambridge e Londra, inoltre accett\u00f2 l'incarico di direttore musicale della Madrigal Society of London. Fu particolarmente onorato per l'invito come giurato all'Esposizione universale di Parigi del 1878 e per la nomina di Cavaliere della Legion d'onore l'anno seguente.\nNel 1889 divent\u00f2 insegnante di musica all'Universit\u00e0 di Oxford. In quel periodo condusse importanti, quanto innovativi, studi riguardanti la musica europea medioevale, per i quali ricevette riconoscimenti da parte della regina Vittoria.\nIn tarda et\u00e0, lui e sua moglie ogni anno viaggiavano e soggiornavano in Riviera ligure, a Firenze, e fu in una vacanza a Verona, che la domenica delle palme, il 31 marzo 1901, Stainer si sent\u00ec male e si ritir\u00f2 nella sua stanza. Pi\u00f9 tardi, in quel pomeriggio mor\u00ec di infarto. Aveva sessant'anni. Il suo corpo fu riportato in Inghilterra, e il suo funerale fu celebrato il 6 aprile a Saint Cross Church, a Oxford, con la presenza di un gran numero di amici e colleghi.\nStainer fu un importante professore di organo e di armonia in numerosi istituti, scuole, universit\u00e0, tra le quali si pu\u00f2 annoverare il R.C.M. di Londra.\nCompose soprattutto oratori, cantate e musica sacra: si ricordano l'oratorio \"The Crucifixion\" (1887), \"The Sevenfold Amen\" e numerosi inni, tra i quali \"Cross of Jesus\".\nAncora oggi alcuni suoi brani religiosi vengono eseguiti nell'ambito delle celebrazioni della chiesa anglicana, tra i quali spiccano alcuni canti natalizi.\nAssieme ai due figli, pubblic\u00f2 una antologia compositva estratta dal \"Cod.Canon. 213\" intitolata \"Dufay and his Contemporaries\" (1898)."}
{"id": "2398040", "revid": "709565", "url": "https://it.wikipedia.org/wiki?curid=2398040", "title": "Rosina Stoltz", "text": "Biografia.\nLe origini della cantante sono controverse.\nMolte fonti storiche sostengono che la sua famiglia fosse povera e che il suo vero nome fosse Victoire No\u00ebl, figlia di Florentin No\u00ebl e di Clara Stoll, mentre secondo Pierre Larousse sarebbe nata in Spagna ed il suo vero nome sarebbe stato Ros\u00e9 Niva, convertito in No\u00ebl intorno al terzo anno di et\u00e0, dopo il trasferimento a Parigi..\nLa sua educazione musicale la ricevette presso l'\"Institution royale de musique classique et religieuse\", sotto la guida Alexandre-\u00c9tienne Choron e prosegu\u00ec fino al 1830, quando a causa della Rivoluzione del 1830, l'istituto venne chiuso.\nIl barone Ternaux la sostenne e le consent\u00ec di ottenere, nel 1831, un ingaggio con il \"Th\u00e9\u00e2tre du Parc\" di Bruxelles, dove debutt\u00f2 con la commedia lirica, \"Les Trois Ch\u00e2teaux\", seguita dal vaudeville \"La Fille de Dominique\".\nDopo una breve parentesi nei teatri di Anversa e Amsterdam, proprio a Bruxelles ottenne il suo primo grande successo, nel 1836 nell\"'Ebrea\" di Jacques Fromental Hal\u00e9vy, interpretando il ruolo di Rachele.\nIl 2 marzo 1837 spos\u00f2 l'avvocato, originario di Rouen, Auguste Lescuyer, amministratore del Th\u00e9\u00e2tre de la Monnaie.\nLo stesso anno rientr\u00f2 a Parigi dove si esib\u00ec all'Op\u00e9ra ne \"Gli ugonotti\" di Giacomo Meyerbeer e nel \"Il franco cacciatore\" di Carl Maria von Weber.\nTale era la sua importanza che Donizetti scrisse la parte di Leonora ne \"La Favorita\" ritagliandola su misura per lei ed il connubio prosegu\u00ec anche con il ruolo di Zaida nel \"Dom S\u00e9bastien\" ed in altri lavori. Fromental Hal\u00e9vy scrisse per lei la figura di Caterina ne \"La reine de Chypre\" e Gioachino Rossini il rifacimento de La donna del lago.\nIntorno al 1850 esegu\u00ec alcuni tour all'estero, in Portogallo a Lisbona, in Italia al Teatro Regio di Torino, poi a Rio de Janeiro, dove divent\u00f2 la preferita dell'imperatore Pietro II del Brasile.\nIl suo ritiro dalle scene avvenne nel 1855 con l'opera \"Il profeta\" di Meyerbeer.\nIl 15 marzo 1878, a Pamplona, Rosine Stoltz spos\u00f2 in seconde nozze don Manuel Luis de Godoy (1828-1896), 3\u00ba principe di Godoy de Bassano, 3\u00ba conte di Castillo Fiel."}
{"id": "2398046", "revid": "75763", "url": "https://it.wikipedia.org/wiki?curid=2398046", "title": "Mike Davis", "text": ""}
{"id": "2398048", "revid": "3115", "url": "https://it.wikipedia.org/wiki?curid=2398048", "title": "Chiesa di San Gaetano alle Grotte", "text": "La chiesa di San Gaetano alle Grotte si trova a Catania nella piazza Carlo Alberto, nel quartiere Santa Maria della Grotta - Decima.\nStoria.\nLa prima chiesa, secondo la tradizione, fu edificata nel 262 (III secolo d. C.) dal quarto vescovo della citt\u00e0 Sant'Everio e dedicata a Santa Maria di Betlem. in una grotta lavica gi\u00e0 usata come cisterna, e intitolata a Santa Maria. Il tempio si ingrand\u00ec probabilmente nel VII secolo, e forse in questo periodo sorse l'apogea chiesa di San Gaetano, a quel tempo forse intitolata a \"Santa Maria La Grotta\".\nNell'VIII secolo, con la conquista musulmana della Sicilia, la chiesa superiore viene demolita o, pi\u00f9 probabilmente, abbandonata. Con l'avvento dei Normanni la chiesa fu restaurata e forse a questo periodo risalgono le grosse colonne del presbiterio, mentre viene ridimensionato l'accesso alla chiesa sotterranea, che diventa cos\u00ec la cripta per il tempio superiore, mediante la costruzione di una ripida scalinata in pietra lavica.\nTuttavia il tempio inferiore, periodicamente allagato a causa della presenza della sorgente che alimentava il vecchio pozzo, rimase presto intasato dai detriti fangosi e cadde nell'oblio. Solo nel 1558 l'edificio fu sgomberato e ripulito, ad opera dei frati Carmelitani. In questa data forse si accosta la venerazione del santo di Thiene, canonizzato nel secolo seguente, come per questa data forse si affaccia l'intitolazione a Santa Maria di Betlemme del tempio ipogeo, in quanto legato al culto del Presepe, sorto in Italia dopo l'opera di San Francesco d'Assisi a Greccio.\nDemolita in parte nel 1674 per la costruzione del vicino bastione di San Michele (sulla base del progetto fortilizio iniziato pi\u00f9 di cento anni prima, nel 1550 sotto il regno di Carlo V e compiuto su progetto di Tiburzio Spannocchi), venne distrutta definitivamente dal terremoto del 1693, probabilmente anche a causa di una tecnica muraria non adeguata risalente alla fase medioevale cui si aggiunse l'instabilit\u00e0 dovuta allo smantellamento avvenuto quasi venti anni prima, e parte del tempio inferiore sub\u00ec pure gli effetti del sisma. La ricostruzione sub\u00ec diversi cambi di progetto e si protrasse a lungo, dato che venne completata soltanto nel 1801 sotto l'allora vescovo Corrado Maria Deodato Moncada. La ricostruzione avvenne soltanto grazie ai contributi della confraternita di San Gaetano, che frattanto si era formata per la conduzione della chiesa. Nuovamente abbandonata dopo il danneggiamento del bombardamento alleato durante la seconda guerra mondiale, fu riaperta al culto negli anni ottanta per poi essere nuovamente riaperta \"a singhiozzo\". Attualmente la chiesa inferiore, oltre ai normali servizi curati dal rettore padre Antonino Lo Curto, \u00e8 gemellata con il monastero russo-ortodosso di Divnogorje e ospita la comunit\u00e0 ortodossa catanese per le Messe domenicali.\nIl 5 giugno 2009 viene scelta quale cornice per la cerimonia di \"investitura\" dei nuovi membri dell'Unione Cavalleria Cristiana Internazionale (nota con l'acronimo UCCI), celebrata dallo stesso Lo Curto. Nello stesso periodo all'interno della chiesa ipogea si svolgono le funzioni della chiesa ortodossa moldava della \"Parohia Sfintei Muceni\u0163e Agafia din Catania\".\nDescrizione.\nLa grotta.\nAll'interno di una grotta lavica originatasi forse durante l'eruzione detta del Larmisi venne ricavata una cisterna ipogea di epoca romana, in seguito riadattata all'uso di sepolcreto paleocristiano delle necropoli.\nL'impianto primitivo divenne nel 262 una chiesa cristiana, forse la prima costruita a Catania, fatta eccezione per la prima Chiesa del Santo Spirito eretta ad opera del primo vescovo della citt\u00e0 San Berillo ed oggi non pi\u00f9 esistente, e tra le prime in Europa ad essere intitolate a Maria di Nazareth. Inizialmente sede di un \"martyrion\". Le tracce pi\u00f9 antiche, precedenti alla trasformazione in chiesa, sarebbero da cercarsi nel pozzo a sud dove sul soffitto rimangono tracce di una campata in mattoni di terracotta, un \"archosolium\" (murato per ricavarne l'altare), una falsa finestra e due sedili in pietra lavica.\nCon l'editto che consentiva la libert\u00e0 di culto del 313 l'edificio pot\u00e9 dotarsi degli elementi strutturali necessari alle funzioni sacre, come l'altare (che probabilmente chiudeva un passaggio verso un altro settore della grotta che si estendeva a nord verso il santuario del Carmine) e l'arco trionfale che reggeva un'iconostasi. In questo periodo l'ambiente venne totalmente rivestito di affreschi di cui oggi non restano che labili tracce, se non una \"Madonna con Bambino\" del III secolo, di cui si leggono appena i volti, nella parete settentrionale dov'\u00e8 ricavato l'altarino, rimaneggiato pi\u00f9 volte nei secoli successivi.\nCon l'erezione del tempio apogeo vengono messe in atto le prime sostanziali modifiche, tra cui un nuovo ingresso pi\u00f9 ampio a occidente e la ristrutturazione del pozzo per ricavarne un fonte battesimale. Il battesimo avveniva per immersione e lo si faceva superati i sette anni di vita. Non si conosce se con la conquista Islamica la chiesetta sub\u00ec qualche modifica, certo \u00e8 che nell'XI secolo, con l'avvento dei Normanni, fu rimaneggiata sostanzialmente. Venne eretta una nuova gradinata in pietra lavica in sostituzione di una ripida discesa (com'era pi\u00f9 usuale in epoca paleocristiana) e il cambio di culto (da orientale a occidentale) influenz\u00f2 anche l'architettura battesimale: di questo periodo infatti il pozzo cilindrico per il lavaggio del capo ai fanciulli.\nLa chiesa, probabilmente a causa di un allagamento o perch\u00e9 mutata in cripta, venne dimenticata e dovette attendere il XVI secolo per essere riaperta. Quasi a ricordare l'avvenimento le rappresentazioni di pastori di gusto rinascimentale sul lato settentrionale dell'ingresso, mentre a meridione si poteva ammirare una veduta urbana a volo di uccello (Catania?) di cui rimane ben poco. Tra i due scenari l'arco d'ingresso, ricavato sulle lave preistoriche, si erge maestoso con la scritta \"Gloria in Excelsis Deo\" (Gloria nell'Alto dei Cieli, che riecheggia la Resurrezione) su di un nastro tenuto da putti settecenteschi.\nIl terremoto del 1693 distrusse parte dell'edificio (la zona occidentale, probabilmente perch\u00e9 esposta al crollo del tempio superiore) che rimase chiuso fino al 1801.\nOggi, dopo fasi alterne, \u00e8 nuovamente aperto e adibito a culto. L'eccezionalit\u00e0 del sito lo rende la sede adatta per le originali quanto suggestive messe in greco recitate da padre A. Lo Curto, attuale rettore cui \u00e8 affidata la chiesa. Di quest'ultima fase, cio\u00e8 sotto il rettorato di Lo Curto, \u00e8 l'attuale aspetto. Nel 2000 furono posizionati il tavolo per le funzioni realizzato in pietra calcarea, una riproduzione in rilievo di una \"Nativit\u00e0\" di et\u00e0 bizantina e i vari paramenti sacri di gusto ortodosso.\nSan Gaetano alle Grotte.\nSull'origine del tempio superiore si conosce ben poco, tuttavia se ne pu\u00f2 intuire l'epoca di costruzione da alcuni dati: l'area presbiteriale a pianta quadrata (che contrasta con il corpo della chiesa pi\u00f9 modesto), l'orientamento verso est sono segnali di una possibile origine bizantina (pertanto databile al periodo compreso tra il VI e l'VIII secolo). Certa \u00e8 la sua presenza in epoca Islamica quando venne demolito o, pi\u00f9 probabilmente, abbandonato e semidistrutto dall'incuria. Nell'XI secolo fu messo in comunicazione col tempio inferiore mediante la ripida scalinata a grossi blocchi squadrati. A quest'epoca forse risalgono le colonne in pietra lavica che oggi sostengono la cupoletta, il corpo longitudinale dell'edificio, nonch\u00e9 l'intitolazione di Santa Maria La Grotta.\nNel 1558, riconosciuto quale edificio di importanza strategica, oltre che religiosa, venne dotato di un piccolo sistema fortilizio di cui oggi rimane qualche traccia nel lato sud. Nel 1575 compare per la prima volta in una veduta di Catania col titolo di \"La Grotta\", mentre nel secolo successivo avviene l'intitolazione in onore di San Gaetano, probabilmente dopo la canonizzazione del Santo (1671). Nel 1674 venne in parte demolito per migliorare le difese da questo lato della citt\u00e0. Il crollo definitivo della chiesa avvenne nel 1693 a causa del terremoto del Val di Noto. La ricostruzione impieg\u00f2 pi\u00f9 di cento anni e l'inaugurazione avvenne solo nel 1801, presentando il tempio come lo possiamo vedere oggi.\nIl nuovo edificio si presenta cos\u00ec a pianta longitudinale con presbiterio leggermente rialzato e abside piatta. La facciata \u00e8 molto sobria, presentandosi in due ordini divisi da una cornice sorretta da quattro lesene lisce di ordine composito: nel primo si apre l'ampio ingresso architravato; nel secondo una nicchia ospita la statua di San Gaetano con in braccio il Santo Bambino. All'interno ad unica navata il ritmo \u00e8 scandito dall'alternasi di nicchie di diverse altezze divise tra loro da doppie lesene che si riflettono anche sul soffitto a volta a botte con la presenza di archi doppi. Nel presbiterio dodici colonne corinzie, disposte a gruppi di tre e unite da possenti archi a tutto sesto, reggono una calotta mediante le quattro vele degli angoli. Sul fondo un'abside rettangolare su cui si vedono le tracce del restauro settecentesco. Altri resti del Settecento sono i due altari laterali costruiti in intarsi di marmi policromi (scuola siciliana).\nRovinato dal secondo conflitto, periodo in cui probabilmente la chiesa ipogea fu adoperata come rifugio, sub\u00ec anche dei mal fatti restauri che ne alterarono la leggibilit\u00e0 storica. Solo recentemente la chiesa sta riacquistando lentamente la sua dignit\u00e0, nonostante sia semi-soffocata dalle bancarelle del mercato, grazie anche ad originali iniziative tra cui l'espletazione dei sacramenti in canti, processioni di sapore orientale, l'uso della lingua greca.\nLeggende e tradizioni.\nSecondo la tradizione la chiesa inferiore ospit\u00f2 le spoglie di Sant'Agata dalla sua morte (251) alla sua sepoltura nella Vetere nel 264. Sempre secondo la tradizione qui Santa Lucia preg\u00f2 per averne la stessa forza. La martire siracusana sarebbe qui svenuta ed ebbe in visione la Santa catanese che le disse di aver coraggio e di continuare ad avere salda la fede in Ges\u00f9. Un'altra tradizione vuole che anche Sant'Euplio, co-patrono di Catania, fosse stato qui temporaneamente deposto dopo la sua morte avvenuta nel 304.\nIn tempi pi\u00f9 recenti, una storia piuttosto interessante \u00e8 datata 1508: si narra che una pia donna, tal Benedetta Laudixi, ebbe in sogno la Madonna con in braccio il Bambino che le chiedeva di essere salvata poich\u00e9 soffocava dalle macerie; la donna ricevette precise istruzioni su dove si dovesse scavare.\nUn'ultima leggenda \u00e8 legata agli affreschi che rivestivano per intero l'interno della grotta. Per effetto dell'umidit\u00e0 essi hanno assunto una colorazione giallastra che il \"popolino\" ha sempre creduto fosse il naturale colore della grotta e da qui il nome del rione che circonda piazza Carlo Alberto: \"grotte bianche\"; ancora oggi una delle strade che conducono alla piazza porta appunto il nome \"via Grotte Bianche\"."}
{"id": "2398053", "revid": "686936", "url": "https://it.wikipedia.org/wiki?curid=2398053", "title": "Caesars Superdome", "text": "Il Caesars Superdome (precedentemente conosciuto come Louisiana Superdome e Mercedes-Benz Superdome) \u00e8 uno stadio di New Orleans, Louisiana. Si trova nel quartiere Central Business District, accanto al New Orleans Arena, attualmente ospita le partite casalinghe dei New Orleans Saints della NFL.\nHa ospitato 2 edizioni del PPV WWE Wrestlemania:WrestleMania XXX (rinominato dall'ospite speciale Hulk Hogan \"Silver Dome\" per l'occasione) il 6 aprile 2014 e WrestleMania 34 l'8 aprile 2018.\nBritney Spears nel 2000 per il suo \"Oops!... I Did It Again World Tour\" si \u00e8 esibita in questo stadio."}
{"id": "2398054", "revid": "287204", "url": "https://it.wikipedia.org/wiki?curid=2398054", "title": "Evgenij Jur'evi\u010d Toma\u0161evskij", "text": "Ha ottenuto il titolo di Maestro Internazionale nel 2001 e quello di Grande maestro dal 2005 .\n\u00c8 stato per lungo tempo allenato dal GM russo Jurij Razuvaev, a cui attribuisce il merito di gran parte dei suoi recenti successi.\nNella lista FIDE di settembre 2015 ha raggiunto il proprio record personale Elo, con 2758 punti, piazzandosi numero 13 del mondo."}
{"id": "2398057", "revid": "181699", "url": "https://it.wikipedia.org/wiki?curid=2398057", "title": "Casa lunga neolitica", "text": "La casa lunga neolitica era una lunga e stretta dimora in legno costruita dai primi \"agricoltori\" dell'Europa Centrale e Occidentale, dal bacino parigino a quello pannonico, a partire dal VI millennio a.C.. Nell'epoca della rivoluzione neolitica e del passaggio dal nomadismo dei cacciatori-raccoglitori alla sedentariet\u00e0 agricola, la casa lunga fu la struttura architettonica indipendente pi\u00f9 vasta che fosse mai stata eretta. Nella documentazione archeologica, le case lunghe sono presenti in numerose regioni e in diversi periodi di tempo.\nSi \u00e8 pensato che queste case neolitiche non avessero finestre, ma soltanto un'apertura d'ingresso. La parte opposta pi\u00f9 distante dalla porta sembra sia stata utilizzata per l'immagazzinamento dei cereali, mentre le attivit\u00e0 lavorative venivano svolte nella parte anteriore meglio illuminata, con l'area mediana usata per dormire e mangiare.\nVenti o trenta persone potevano vivere in ogni casa, con villaggi formati di sei o sette abitazioni. Dapprima apparvero nell'Europa Centrale in relazione con le culture del primo neolitico, come la cultura della ceramica lineare o la cultura di Cucuteni-Trypillia. \nStrutturalmente, le case lunghe del neolitico erano rette da file di grandi pilastri in legno che sostenevano un tetto spiovente. Le pareti non dovevano sostenere molto peso e quindi si pensa fossero abbastanza corte sotto il grande tetto. Delle travi di fondazione si stendevano in fossi lungo i lati per supportare le basse pareti. Come dice il suo nome, la casa lunga era caratterizzata da una larghezza modesta (dai 5,5 ai 7 metri), contrapposta a una lunghezza ben maggiore (in media intorno ai 20 metri, ma non mancano esempi che raggiungono anche i 45 metri, come nel sito archeologico di Bylany, nella Repubblica Ceca).\nIl sito archeologico di Balbridie.\nUno straordinario esempio di queste primitive strutture in legno si trova nel sito archeologico di Balbridie nell'Aberdeenshire, in Scozia. Gli scavi hanno riportato alla luce le cavit\u00e0 tuttora esistenti per i tronchi di legno che sostenevano la struttura originaria delineandone la conformazione. Il sito si trova in posizione strategica in una fertile area agricola lungo il fiume Dee, molto vicino sia a un antico guado del fiume che a un'altrettanto antica pista di legno nota come Elsick Mounth."}
{"id": "2398059", "revid": "92723", "url": "https://it.wikipedia.org/wiki?curid=2398059", "title": "Evgeny Tomashevsky", "text": ""}
{"id": "2398063", "revid": "984922", "url": "https://it.wikipedia.org/wiki?curid=2398063", "title": "Michael Davis (regista)", "text": "Nella sua carriera da regista Michael ha diretto l'horror \"Monster Man\" e il film d'azione \"Shoot 'Em Up - Spara o muori!\", con Clive Owen, Paul Giamatti e Monica Bellucci."}
{"id": "2398066", "revid": "363629", "url": "https://it.wikipedia.org/wiki?curid=2398066", "title": "Metadone", "text": "Il metadone (noto con diversi nomi, tra cui: \"Polamidon\", \"Eptadone\", \"Dolophine\", ecc.) \u00e8 un oppioide sintetico, usato in medicina come analgesico nelle cure palliative e utilizzato per ridurre l'assuefazione nella terapia sostitutiva della dipendenza da stupefacenti.\n\u00c8 stato sintetizzato in Germania nel 1937; pur chimicamente differente dalla morfina o dall'eroina, agisce come queste primariamente sul \u03bc-recettore degli oppioidi (agonista puro) con effetti clinici simili.\nIl metadone \u00e8 utilizzato utilmente nel controllo del dolore cronico per la sua lunga durata d'azione ed il basso costo. Inoltre, da molti anni, viene usato nel trattamento della dipendenza da oppiacei, pur essendo noto il suo potenziale rischio di dipendenza e tolleranza farmacologica.\nLa sindrome di astinenza da metadone, pur qualitativamente simile a quella della morfina, ha un esordio pi\u00f9 lento ma pi\u00f9 prolungato e con una sintomatologia simile.\nNel 2005 l'Organizzazione mondiale della sanit\u00e0 (WHO) lo ha incluso nella lista dei farmaci essenziali; ci\u00f2, anche, per la ben documentata efficacia nella terapia delle tossicodipendenze.&lt;ref name=\"Cochrane/Mattick\"&gt; RP Mattick, C Breen, J Kimber, Marina Davoli: \"Methadone maintenance therapy versus no opioid replacement therapy for opioid dependence\" Cochrane Drugs and Alcohol Group, 2009&lt;/ref&gt;\nStoria.\nNel 1932 fu scoperta la petidina (chiamata Pethidine, Dolantin, Demerol, Dolosal. etc.), da parte di O. Eisleb e O. Schaumann, dopo decenni di ricerca su composti di origine vegetale petidino-simili, grazie anche ad una dose di fortuna e sagacia farmacologica. La novit\u00e0 della scoperta sta nel fatto che la petidina fu la prima molecola analgesica chimicamente non correlata alla struttura della morfina.\nSuccessivamente Max Bockm\u00fchl e Gustav Ehrhart lavorarono su composti con una struttura simile alla petidina (Dolantin) nella speranza di trovare una sostanza che fosse solubile in acqua ed utilizzabile come ipnotico e che fosse anche in grado di rallentare il transito gastrointestinale per facilitare la chirurgia.\nI due dipendenti della IG Farbenindustrie a H\u00f6chst-Am-Main, in Germania, sviluppano cos\u00ec il metadone, che fu poi brevettato l'11 settembre 1941.\nLa sostanza fu usata e preferita alla petidina, come sostituto della morfina, solo durante la II guerra mondiale quando era divenuta difficile trovare la petidina in Germania. Per la mancanza di correlazione chimica con la morfina e per gli effetti collaterali diversi, non venne riconosciuta come un analgesico; si dovettero aspettare le ricerche successive alla II guerra mondiale per comprendere il potenziale terapeutico di questa sostanza.\nIl nome \u00e8 erroneamente ritenuto tragga origine da \"adolfina\" in onore di Adolf Hitler, ma ci\u00f2 \u00e8 solo una leggenda metropolitana. Il nome Dolophine, infatti, deriva dalla unione delle parole francesi \"Dolo\"r e \"fin\", esso \u00e8 sempre stato un marchio registrato di Eli Lilly; \u00e8 ancor oggi usato con lo stesso nome.\nDopo la guerra il brevetto del farmaco fu espropriato come risarcimento per i danni di guerra e i documenti vennero esportati negli Stati Uniti. Nel 1947 la societ\u00e0 farmaceutica statunitense Eli Lilly con il nome di Dolophine lo introdusse nel mercato USA e successivamente in altri paesi nel mondo. In Germania il farmaco fu reintrodotto nel 1949 con il nome di Polamidon, dalla Hoechst AG, erede della IG Farben, oggi confluita in Sanofi Aventis.\nDal 1960 il metadone negli USA \u00e8 usato come sostanza utile nello svezzamento farmacologico definitivo della dipendenza da oppioidi (eroina), partendo dal presupposto scientifico che la dipendenza agli oppioidi va trattata alla stregua di una comune malattia metabolica.\nQuesti programmi successivamente sono stati variamente ripresi nel mondo.\nIn Italia sin dall'agosto del 1980 viene utilizzato come sostituto dell'eroina contro i sintomi somatici dovuti all'astinenza durante lo svezzamento da eroina ed oppioidi.\nSignificativamente, inoltre, da alcuni decenni anche in Italia la sostanza farmacologica trova un utile impiego nella terapie del dolore oncologico o cronico incoercibile, in alternativa alla morfina, ossicodone, idromorfone e fentanyl.\nCaratteristiche strutturali e fisiche.\nSintesi del composto.\nIl metadone \u00e8 prodotto interamente per via sintetica, a differenza dell'eroina che \u00e8 ottenuta da sostanze semi-naturali prodotte sinteticamente dagli alcaloidi dell'oppio, come la morfina.\nChimicamente e strutturalmente si differenzia nettamente dalla morfina e dalla eroina. Il processo di sintesi chimica del metadone racemico \u00e8 abbastanza semplice, si ottiene a partire dal nitrile con la sintesi di Kolbe e con il difenilacetonitrile che \u00e8 facilmente disponibile.\nSi pu\u00f2 ottenere la formazione di un racemo L-(+) con l'acido tartarico.\nChimicamente correlate al metadone vi sono le seguenti molecole:\nReattivit\u00e0 e caratteristiche chimiche.\nSi presenta in forma di cristalli incolori e inodori o sotto forma di polvere bianca cristallina.\nSolubile in acqua, facilmente solubile in alcool e in cloroformio, praticamente insolubile in etere e in glicerolo. Il pH di una soluzione all'1% in acqua \u00e8 compreso tra 4,5 e 6,5. Va conservato in contenitori ermeticamente chiusi ad una temperatura di 25\u00a0\u00b0C, le escursioni consentite vanno da 15 gradi a 30\u00a0\u00b0C. Va protetto dalla luce.\nIl metadone \u00e8 una sostanza chirale, pertanto, si presenta come una miscela racemica di due molecole speculari (enantiomeri) in rapporto reciproco di 1:1, rispettivamente la forma levogira di metadone (L)-metadone e la forma destrogira (D)-metadone (in senso orario). La forma destrogira possiede le potenti propriet\u00e0 antitosse, ma \u00e8 privo quasi del tutto di propriet\u00e0 analgesiche; ne consegue che il L-Polamidon (levometadone) \u00e8 a parit\u00e0 di dose circa due volte pi\u00f9 efficace come analgesico, della forma racemica di metadone.\nL'enantiomero puro ha un punto di ebollizione a 100\u00a0\u00b0C; la miscela racemica (eutettica) si scioglie prima con un punto di fusione di 77\u00a0\u00b0C. Gli enantiomeri puri come il metadone cloridrato hanno un punto di ebollizione a 248\u00a0\u00b0C; mentre nel caso della miscela di enantiomeri 1:1, il punto di fusione \u00e8 237\u00a0\u00b0C.\nIncompatibilit\u00e0 chimica.\nL'iniezione di metadone cloridrato \u00e8 stata segnalata essere fisicamente e/o chimicamente incompatibile con soluzioni contenenti: aminofillina, cloruro di ammonio, sodio amobarbital, sodio clorotiazide, sodio fenitoina, eparina sodica, meticillina sodica, sodio nitrofurantoina, sodio pentobarbital, fenobarbital sodico, bicarbonato di sodio e sodio tiopentale.\nFarmacocinetica.\nIl metadone cloridrato \u00e8 immediatamente assorbito nel tratto gastrointestinale o dopo un'iniezione sottocutanea o intramuscolare. \u00c8 ampiamente distribuito nei tessuti, si diffonde attraverso la placenta, ed \u00e8 distribuito nel latte materno. La percentuale di legame con le proteine plasmatiche \u00e8 elevata. Viene metabolizzato a livello epatico, principalmente con una N-demetilazione e ciclizzazione, e i metaboliti sono escreti nella bile e nelle urine. Il metabolismo \u00e8 principalmente catalizzato dal CYP3A4, bench\u00e9 altri isoenzimi del citocromo P450 anche possono avere un ruolo. Ha una lunga emivita ed \u00e8 soggetto ad accumulo.\nLa farmacocinetica del metadone \u00e8 particolare per il fatto di avere una lunga emivita di eliminazione, con conseguente accumulo a seguito di dosi ripetute, con ampie variazioni interindividuali, che possono essere nell'ordine di grandezza di un fattore di 100 (da 4 a 130 ore). Ci\u00f2 per la diversa variabilit\u00e0 genetica tra gli individui riguardo alla produzione degli isoenzimi CYP3A4, CYP2B6 e CYP2D6; inoltre molte sostanze interferiscono con questi, alterando la emivita del farmaco.\nIl metadone oltre alle notevoli variazioni interindividuali ha differenze nella farmacocinetica anche a seguito di dosi singole piuttosto che multiple.\nL'emivita di eliminazione, infatti, varia notevolmente da 15 a 60 ore, e pu\u00f2 essere molto pi\u00f9 lunga della 18 ore dichiarate a seguito di una singola dose. Una fine regolazione del dosaggio per ogni singolo paziente \u00e8 necessaria con le somministrazioni ripetute.\nLa maggior parte degli studi di farmacocinetica sono stati fatti su soggetti tossicodipendenti.\nL'enantiomero levogiro (L-metadone) mostra una affinit\u00e0 dieci volte maggiore per il recettore \u03bc, con una potenza analgesica stimata da 8 a 50 volte maggiore rispetto a D-metadone.\nTuttavia, entrambi gli enantiomeri si legano a i recettori NMDA. Allo stesso modo l'effetto terapeutico desiderato del farmaco: l'analgesia e la soppressione di sindrome di astinenza, si trovano quasi interamente con il R-isomero.\nAssorbimento.\nLa principale via di somministrazione del metadone \u00e8 quella orale, infatti, viene rapidamente assorbito dopo somministrazione per via orale ed ha un'alta biodisponibilit\u00e0 orale. Dopo 30 minuti si ritrova nel plasma; il picco ematico \u00e8 raggiunto dopo circa 4 ore con una dose singola sotto forma di compresse.\nIl metadone pu\u00f2 essere assorbito dalla mucosa buccale. Il picco di concentrazione nel SNC si ottiene dopo 1-2 ore a seguito di una somministrazione intramuscolare o sottocutanea; con queste somministrazioni vi \u00e8 una relazione lineare tra efficacia e dose somministrata.\nDistribuzione.\nIl metadone subisce una notevole distribuzione nei tessuti e il legame proteico \u00e8 del 60 - 90%, in particolare con la glicoproteina \u03b11-acida.\nMetabolismo.\nIl metadone ha due principali metaboliti:\nsono entrambi inattivati nel fegato.\nAltri metaboliti, sono stati descritti e tra questi il metadolo e il normetadol.\n\u00c8 metabolizzato dagli enzimi CYP3A4, CYP2B6 e CYP2D6, con una grande variabilit\u00e0 tra individui.\nIl N-demetilato dal CYP 3A4 \u00e8 un metabolita inattivo del metadone.\nIl fegato pu\u00f2 anche essere un importante sito di accumulo del metadone, che non modificato pu\u00f2 spesso essere riciclato nel plasma con ricircolo enteroepatico. Ci\u00f2 rende difficile la gestione della posologia del farmaco, in quanto questo serbatoio naturale pu\u00f2 modificare la cinetica plasmatica del farmaco somministrato ripetutamente.\nEliminazione.\nI metaboliti vengono escreti con le feci e urine insieme con il metadone non metabolizzato.\nL'escrezione urinaria di metadone \u00e8 pH-dipendente, minore \u00e8 il pH maggiore \u00e8 l'eliminazione.\nFarmacodinamica.\nIl metadone approssimativamente ha una potenza equianalgesica pari a 3-4 volte quella della morfina, ma provoca meno euforia ed ha una pi\u00f9 duratura azione farmacologica; \u00e8 molto meglio assorbito rispetto alla morfina e come essa determina stipsi e incrementa la pressione biliare. Inoltre, induce come la morfina dipendenza fisica.\nL'impiego principale in algologia del metadone \u00e8 nei pazienti con dolore oncologico e/o non rispondenti alle morfina o altri oppiacei forti. Inoltre, quando vi sono effetti avversi agli altri oppioidi viene comunemente usato in rotazione con gli oppioidi.\nEsso possiede diversi vantaggi sia farmacodinamici che farmacocinetici in confronto agli altri oppioidi, quali: un'alta biodisponibilit\u00e0 sia orale che rettale, un'attivit\u00e0 analgesica multimodale con un'analgesia di lunga durata, una mancanza di metaboliti attivi, un'escrezione prevalentemente fecale, un basso costo e solamente un debole effetto immunosoppressivo. Al contrario gli svantaggi sono l'alto legame con le proteine plasmatiche e la lunga e variabile emivita plasmatica, un ampio metabolismo con il citocromo P450 e le conseguenti numerose interazioni farmacologiche, la difficolt\u00e0 nel trovare la dose equianalgesica con gli altri oppioidi ed infine quando somministrato per via sottocutanea la comparsa di reazioni locali. La possibile comparsa di un prolungamento dell'intervallo QT, effetto collaterale che pu\u00f2 condurre ad aritmie potenzialmente fatali, \u00e8 da imputarsi solo all'enantiomero destrogiro del metadone, mentre non si presenta con l'uso del solo L-metadone.\nIl metadone \u00e8 un oppiaceo sintetico unico per le sue caratteristiche farmacologiche. Le differenze pi\u00f9 importanti con gli altri oppioidi sono, in primo luogo la sua notevolissima biodisponibilit\u00e0 orale che arriva fino al 90%, inoltre, pu\u00f2 essere rilevato nel plasma dopo 30 minuti la somministrazione orale, con livelli plasmatici di picco dopo 4-6 ore. Ci\u00f2 al contrario dei farmaci oppioidi che hanno un assorbimento scadente e irregolare.\nIn secondo luogo, \u00e8 la sua variabile e prolungata durata d'azione che pu\u00f2 oscillare tra le 12 a le 150 ore dopo una singola dose. Lo steady state pu\u00f2 essere raggiunto dopo un giorno o dopo una settimana e ci\u00f2 pu\u00f2 essere spiegato dalle variazioni del citocromo P450 3A (CYP3A) e dall'attivit\u00e0 di legame con \u03b11-lipoproteina.\nPer questi motivi il metadone \u00e8 inadatto come trattamento di prima linea nel dolore acuto. Inoltre la sua tossicit\u00e0 ritardata pu\u00f2 perdurare anche dopo la sospensione dello stesso, a causa del suo accumulo nei compartimenti extra vascolari.\nPer\u00f2 il suo particolare profilo farmacocinetico permette la somministrazione una volta al giorno in soggetti con astinenza da oppiacei.\nAncora \u00e8 molto utile nei programmi di rotazione degli oppiodi in quanto sembra esserci solo una tolleranza parziale con gli altri agonisti oppiodi. Ci\u00f2 permette il \"rescue\" (salvataggio) del soggetto che non risponde pi\u00f9 ad un altro oppiode.\nAgisce, oltre che sul recettore \u03bc, anche sui recettori NMDA (recettori ionotropici del glutammato). Quest'azione \u00e8 ben documentata e si \u00e8 rivelata di grande utilit\u00e0 nel dolore neuropatico dove \u00e8 possibile usare il metadone con successo. In realt\u00e0 il farmaco \u00e8 anche usato in questo tipo di dolore, ma viene soprattutto usato nel dolore cronico oncologico.\nSi usa anche di recente nel dolore acuto malgrado la sua cinetica non favorevole, sfruttando in questo caso le formulazioni iniettabili, specie quando vi \u00e8 una componente nel dolore di tipo neuropatico o vi \u00e8 una tolleranza ad altri oppioidi come la morfina o fentanil. Ci\u00f2 specie di fronte a casi difficili di dolore intrattabile; usando la via endovena o la pompa elastomerica (PCA).\nQuesto \u00e8 per\u00f2 un approccio rischioso per l'alto rischio di accumulo del farmaco nei compartimenti extracellulari.\nSi \u00e8 anche usato per via epidurale nel dolore acuto postoperatorio con buoni risultati, con infusioni continue o intermittenti ad intervalli di \"solo 8 ore\".\nIn sintesi, il metadone \u00e8 un potente agonista oppiaceo con un profilo farmacocinetico che permette una somministrazione orale una volta o due volte al giorno. Ha anche attivit\u00e0 antagonista sul recettore NMDA, utile per la sua attivit\u00e0 analgesica, soprattutto negli stati di dolore neuropatico.\nA causa della limitata tolleranza crociata con gli altri oppiacei, pu\u00f2 essere di molto utile\nnella gestione degli stati dolore nocicettivo di pazienti diventati tolleranti ad altri oppioidi di pi\u00f9 frequente uso, come la morfina o il fentanil (rotazione degli oppioidi).\nInterazioni.\nI farmaci che acidificano le urine o le alcalinizzano possono avere un effetto importante sulla farmacocinetica del metadone in quanto l'eliminazione corporea (clearance) a pH acido \u00e8 maggiore; mentre questa diminuisce a pH urinario alcalino.\nMolti farmaci andrebbero assunti sotto stretta sorveglianza se si consuma succo di pompelmo, tra questi vi \u00e8 anche il metadone.\nAntibatterici.\nI sintomi da astinenza sono stati segnalati in pazienti sottoposti a metadone, quando hanno usato la rifampicina che \u00e8 un potente induttore enzimatico.\nInvece, con l'uso contemporaneo di ciprofloxacina, che inibisce i citocromi: CYP1A2 e CYP3A4, si hanno segni di tossicit\u00e0 da metadone; con casi di torsione di punta.\nAntidepressivi.\nGli SSRI come fluoxetina e fluvoxamina e non solo, possono potenziare gli effetti di alcuni analgesici oppioidi; tali interazioni possono determinare la tossicit\u00e0 da metadone quando usati in contemporanea.\nAntiepilettici.\nSono stati riportati casi di sindrome da astinenza conseguenti all'uso contemporaneo di metadone e antiepilettici quali la carbamazepina, il fenobarbital e la fenitoina.\nAntimicotici.\nL'uso del metadone con il fluconazolo \u00e8 causa dell'aumento delle concentrazioni sieriche di metadone, anche se non sembra necessario fare un aggiustamento della posologia.\nAntivirali.\nIl metadone aumenta forse le concentrazioni plasmatiche di zidovudina. Vi \u00e8 una limitata \"evidence\" che nelfinavir o ritonavir pu\u00f2 ridurre le concentrazioni plasmatiche di metadone.Indinavir e saquinavir non hanno avuto alcun effetto sulle concentrazioni plasmatiche di metadone.\nLopinavir-ritonavir insieme possono ridurre le concentrazioni di metadone e determinare torsione di punta.\nNevirapina \u00e8 stata segnalata come capace di ridurre le concentrazioni plasmatiche di metadone con sintomi di astinenza manifesti quando viene somministrata a pazienti insieme al metadone. Un'interazione simile pu\u00f2 esserci quando l'efavirenz \u00e8 viene assunto insieme al metadone.\nAltre interazioni.\nAltre interazioni degne di nota sono documentate tra il metadone e i seguenti farmaci:\nAtracurio, Baclofen, Buprenorfina, Desflurano, Duloxetina, Etomidate, Isoflurano, Ketamina,Linezolid, Mepiramina, Metoclopramide, Procainamide, Propofol, Rocuronio,Trifluoperazina, Amiodarone, Astemizolo, Desipramina, Droperidolo, Gatifloxacina e Rifabutina.\nUtilizzo clinico.\nIndicazioni approvate.\nLe indicazioni approvate (in \"label\") secondo il foglietto illustrativo, del 01/04/2006, sono:\n\"Sindromi dolorose di entit\u00e0 severa in pazienti che non rispondono pi\u00f9 a un trattamento sequenziale con farmaci analgesici, antinfiammatori non steroidei, oppioidi deboli.\"\n\"Trattamento di disassuefazione da narcotico-stupefacenti. Il trattamento disintossicante e il trattamento di mantenimento devono essere seguiti sotto controllo medico. Se il metadone viene somministrato per il trattamento dell\u00b4eroino-dipendenza per pi\u00f9 di tre settimane, il procedimento passa dal trattamento della sindrome acuta d\u00b4astinenza alla terapia di mantenimento.\"\nSebbene il metadone generi dipendenza, esso \u00e8 utilizzato come terapia contro le sindromi d'astinenza da eroina e come terapia a mantenimento per i seguenti motivi:\nL'uso come analgesico nelle sindromi dolorose di natura oncologica e non, \u00e8 supportato da una notevole letteratura, e tra questi lavori, vi sono anche studi sulle gravi sindromi dolorose della schiena o\nLow Back Pain (LBP).\nIndicazioni non approvate.\nIl metadone viene usato in due indicazioni non approvate (Off-label) dalle autorit\u00e0 regolatorie; la prima come anti-tosse e la seconda, ancora sperimentale, come anti-leucemico.\nAntitussivo.\nIl metadone sotto forma di sciroppo ad una concentrazione pari a circa un terzo della concentrazione di metadone liquido utilizzato per la tossicodipendenza da oppiacei, \u00e8 usato nei paesi ove \u00e8 reperibile, come uno sciroppo per i violenti accessi di tosse nei malati oncologici. Alcuni studi hanno dimostrato che gli antitussigeni stupefacenti sono utili nella tosse improduttiva; secondo altri studi ci\u00f2 \u00e8 discutibile o di nessun beneficio.\nAltri oppiacei antitosse.\nAltri oppiacei naturali e semi-sintetici con effetti antitosse sono:\nTra gli antitussigeni sintetici vi sono: il dimemotorfano e il destrometorfano e il gruppo dei nelmorfinani, il tipepidina derivata dal tiambutene, e altri farmaci derivati dal metadone, come il levometadone, il normetadone e il levopropossifene.\nTrattamento della leucemia.\nRicercatori tedeschi hanno scoperto che il metadone \u00e8 anche, sorprendentemente, un antileucemico per forme resistenti di leucemia. Infatti, uno studio, pubblicato il 1\u00ba agosto 2008 su un numero di \"Cancer Research\", una rivista della \"American Association for Cancer Research\", suggerisce che il metadone sia una promettente nuova terapia per la leucemia, in particolare in pazienti che non rispondono alla chemioterapia e alla radioterapia. Due altri studi successivi, suggeriscono un'attivit\u00e0 citotossica del metadone potenzialmente utile in questa ed altre indicazioni.\nControindicazioni.\nIl metadone \u00e8 gravato da numerose e importanti controindicazioni che ne sconsigliano l'uso in molti tipi di pazienti diversi.\nIl metadone non \u00e8 raccomandato nei bambini, per la scarsa documentazione esistente.\nDosi terapeutiche.\nAnalgesia.\nLa dose di metadone cloridrato utilizzata nel trattamento del dolore oncologico o cronico incoercibile va da 2,5 a 10\u00a0mg somministrato con intervalli di 3-8 ore a seconda dell'intensit\u00e0 del dolore.\nComunemente e inizialmente, il range posologico va 5 a 10\u00a0mg ogni 6 a 8 ore regolando il dosaggio del farmaco in base alla risposta.\nPer evitare il rischio di accumulo e di sovradosaggio si raccomanda nell'uso prolungato di metadone di non somministrarlo pi\u00f9 di due volte al giorno. Pu\u00f2 essere somministrato per via orale o per iniezione sottocutanea o intramuscolare. Quando la via parenterale \u00e8 richiesta, nei pazienti disfagici la via intramuscolare \u00e8 preferita alla sottocutanea.\nRotazione degli oppioidi.\nNei pazienti con dolore a cronico presente da molto tempo a volte \u00e8 necessario eseguire la cosiddetta \"rotazione degli oppioidi\".\nSi intende con essa il passaggio da un oppioide ad un altro, di solito, ad intervalli di circa un paio di settimane e, pi\u00f9 comunemente, diversi mesi. La rotazione degli oppioidi \u00e8 utile, perch\u00e9 il passaggio ad un altro oppioide permette di mantenere basse le dosi, e con ci\u00f2 meno effetti collaterali, per ottenere l'effetto desiderato.\nQuando con il nuovo oppioide, usato in sostituzione del primo, sono necessarie dosi pi\u00f9 elevate pu\u00f2 crescere la tolleranza e la tossicit\u00e0 in relazione all'aumentare gli effetti analgesici. Allora \u00e8 il momento ruotare di nuovo verso un altro oppioide. Tale rotazione degli oppioidi \u00e8 una pratica standard per la gestione di pazienti con problemi di sviluppo di tolleranza. Di solito, quando si fa la rotazione degli oppioidi, non si pu\u00f2 scendere ad una dose corrispondente a quella iniziale, perch\u00e9 c'\u00e8 una tolleranza crociata, che occorre superare con dosi pi\u00f9 alte del nuovo oppioide.\nTuttavia, il metadone ha una pi\u00f9 bassa tolleranza crociata, quando si passa ad esso da altri oppioidi, rispetto agli altri oppiacei. Questo permette che il metadone pu\u00f2 essere iniziato con una dose bassa, e il tempo per il passaggio ad un successivo oppioide \u00e8 pi\u00f9 lungo.\nInoltre, secondo quanto riportato da molti pazienti con dolore, il metadone offre meno sedazione a dosaggio equivalente con altri oppioidi, rendendolo per questo motivo preferibile ad essi. L'uso del metadone \u00e8 vantaggioso per questo motivo essendo la sedazione una seria complicanza della terapia con oppioidi nel dolore da cancro e nel dolore cronico incoercibile.\nRotazione morfina vs metadone.\nPer il calcolo delle dosi equivalenti si fa riferimento a tabelle simili a quella riportata. La rotazione di ogni oppioide che va sostituito con il metadone va effettuata in due tappe, prima l'oppioide da sostituire deve essere equiparato al dosaggio equivalente di morfina OS; quindi il dosaggio equivalente di morfina ottenuto va equiparato al rispettivo dosaggio equivalente di metadone secondo le opportune tavole di conversione (vedi dopo).\nPer esempio: Fentanil TDS \u2192 Morfina OS \u2192 Metadone OS\nSovradosaggio.\nGli effetti tossici del sovradosaggio da metadone possono essere trattati con naloxone.\nNonostante la maggior durata d'azione nel tempo del metadone, il naloxone \u00e8 preferito, con la necessit\u00e0 di dosi ripetute di naloxone nella terapia del trattamento dell'overdose.\nIl naltrexone ha una emivita pi\u00f9 lunga ma \u00e8 pi\u00f9 difficile da titolare. Se una dose eccessiva di antagonista degli oppioidi viene somministrata ad un paziente dipendente, il risultato sar\u00e0 una crisi d'astinenza anche grave.\nQuando, invece, si usa il naloxone, esso viene prontamente eliminato e la eventuale crisi d'astinenza dura poco; al contrario le dosi di naltrexone richiedono pi\u00f9 tempo per essere eliminato dal paziente.\nIl problema dell'overdose da metadone consiste nell'azione fugace del naloxone che una volta terminata costringe a pronte somministrazioni di ulteriori dosi per evitare gli effetti di sovradosaggio subentranti, che sono in funzione dei dosaggi di metadone ingerito.\nEffetti collaterali.\nGli effetti collaterali pi\u00f9 gravi sono: depressione respiratoria e in minor misura da depressione circolatoria, arresto respiratorio, shock ed arresto cardiaco. Raramente casi di prolungamento dell\u00b4intervallo QT e casi di torsione di punta.\nGli effetti collaterali pi\u00f9 frequenti sono: senso di vuoto alla testa, vertigine, sedazione, nausea, vomito, sudorazione e ipotensione ortostatica.\nAltre reazioni avverse sono:\nIl glicerolo presente nella composizione pu\u00f2 determinare: mal di testa, disturbi di stomaco e diarrea.\nIl sodio benzoato pu\u00f2 determinare: irritazione delle mucose. Inoltre, pu\u00f2 aumentare il rischio di itterizia nel neonato.\nUn edema polmonare di tipo ritardato pu\u00f2 insorgere a seguito della somministrazione in vena del metadone, esso agisce attraverso meccanismi di tipo centrale che modificano la permeabilit\u00e0 capillare polmonare.\nSono diversi gli agenti tossici che indirettamente possono indurre un'attivazione metabolica con interessamento della cellule della teca e della granulosa ovarica tra questi l'eroina e il metadone che hanno un effetto attivante l'asse ipotalamo-ipofisi. Inoltre, il metadone \u00e8 sospettato di indurre una tossicit\u00e0 nelle prime fasi dello sviluppo per trasmissione parentale attraverso la placenta.\nLa sindrome di astinenza neonatale si verifica tra i 30 e il 90% dei neonati esposti in utero all'eroina o al metadone. I sintomi dell'astinenza neonatale sono pi\u00f9 frequenti se la dose di metadone quotidiana assunta dalla madre supera i 20\u00a0mg. La maggior parte dei neonati avranno sintomi da sospensione brusca e diventano sintomatici 48 ore dopo il parto, ma si segnalano anche crisi di astinenza nei neonati che iniziano a distanza 7-14 giorni dopo il parto. In questi casi l'allattamento al seno \u00e8 protettivo nei confronti della sindrome da astinenza del neonato.\nMolti studi suggeriscono che donne, che fanno terapia di mantenimento con metadone, durante la gravidanza, avranno un aumento di peso del feto e una gestazione pi\u00f9 lunga. Pur presentando i neonati un peso alla nascita e una circonferenza cranica inferiore. Mentre non si rileva alcun aumento dei difetti congeniti nella prole delle donne che consumano in gravidanza metadone. L'uso in gravidanza nelle donne che intendono sospendere l'assunzione di eroina, \u00e8 possibile, purch\u00e9 ci\u00f2 sia fatto sotto stretto controllo medico. Il farmaco pu\u00f2 essere usato fino alla fine della gravidanza con dosaggi stabili.\nL'eventuale sospensione del trattamento va effettuato sotto stretto controllo di medici specialisti e non andrebbe mai fatto prima della XIV settimana di gestazione e non dopo la XXXII, per evitare il rischio di aborto e di parto pretermine, rispettivamente. Il farmaco non pu\u00f2 essere usato durante il travaglio di parto.\nIl medicinale contiene saccarosio: 1 ml di sciroppo contiene 0.4 g di zucchero. Questo va tenuto presente nei soggetti diabetici compensati.\nLa massima dose giornaliera comporta l'assunzione di 48 g di zucchero; \u00e8 quindi sconsigliato per i pazienti che soffrono di intolleranza ereditaria al fruttosio, di disturbi nell'assorbimento degli zuccheri: glucosio e galattosio, o di mancanza degli enzimi: sucrasi e isomaltasi, necessari alla digestione degli zuccheri.\nDipendenza.\nIl metadone cloridrato \u00e8 usato come parte del trattamento della dipendenza da oppiacei, anche se con l'uso prolungato di metadone si pu\u00f2 determinare dipendenza.\nNel trattamento dell'astinenza da oppioidi, o nella detossificazione da questi, il metadone \u00e8 somministrato inizialmente in dosi sufficienti a sopprimere i sintomi di astinenza. Scopo di queste terapie \u00e8 quello di garantire un'accettabile vita sociale e lavorativa dei tossicodipendenti evitando anche cos\u00ec fenomeni criminali legati alla ricerca della dose quotidiana di stupefacente.\nUna miscela contenente 1\u00a0mg/ml di metadone cloridrato viene comunemente utilizzata per le persone dipendenti da oppiacei.\nUna dose giornaliera da 10 a 20\u00a0mg di metadone cloridrato per via orale pu\u00f2 essere somministrata inizialmente e, se necessario, aumentata da 10 a 20\u00a0mg al giorno fino a quando non si manifestano segni di crisi di astinenza o di intossicazione.\nDopo la stabilizzazione, che spesso \u00e8 raggiunta con una dose giornaliera di 40 a 60\u00a0mg, la dose di metadone va gradualmente diminuita fino al raggiungimento della sospensione totale.\nDosi simili possono anche essere somministrato per iniezione sottocutanea o intramuscolare. Alcuni schemi di trattamento per la dipendenza da oppiacei possono anche prevedere una terapia di mantenimento con metadone molto prolungata nel tempo, questa viene regolata sulle esigenze personali dell'individuo con una dose giornaliera. Sono stati riportati casi di soggetti trattati con 120\u00a0mg o pi\u00f9 al giorno.\nIn Italia una serie di regolamenti di polizia sanitaria e norme giuridiche regolamentano la distribuzione ed assunzione della terapia sostitutiva nelle tossicodipendenze con il metadone; la somministrazione del metadone avviene in strutture chiamate SERT.\nBibliografia.\nLinee guida.\nLe Linee guida pubblicate nel mondo che riguardano il metadone sono n. 10, secondo una ricerca effettuata su Pubmed ed aggiornata al 25 febbraio 2011; cos\u00ec suddivise per argomento:"}
{"id": "2398071", "revid": "1745361", "url": "https://it.wikipedia.org/wiki?curid=2398071", "title": "Moros (mitologia)", "text": "Nella mitologia greca Moros \u00e8 la personificazione del destino avverso ed inevitabile, che porta ogni essere, mortale o meno verso la sua fine prestabilita. \nSi sa molto poco su di lui, a parte che \u00e8 onnipresente, onnisciente e onnipotente, neppure Zeus pu\u00f2 sconfiggerlo.\n\u00c8 figlio di Nix e fratello di altre divinit\u00e0 quali Eris, Thanatos e Hypnos. Secondo la tradizione venne concepito senza bisogno della controparte maschile come i suoi fratelli e sorelle, ma secondo Igino Nix lo concep\u00ec con Erebo.\n\"Notte poi partor\u00ec l'odioso Moros e Ker nera\ne Thanatos, gener\u00f2 il Sonno, gener\u00f2 la stirpe dei Sogni;\nnon giacendo con alcuno li gener\u00f2 la dea Notte oscura;\ne le Esperidi che, al di l\u00e0 dell'inclito Oceano, dei pomi\naurei e belli hanno cura e degli alberi che il frutto ne portano;\ne le Moire e le Kere gener\u00f2 spietate nel dar le pene:\nCloto e Lachesi e Atropo, che ai mortali\nquando son nati danno da avere il bene e il male,\nche di uomini e dei i delitti perseguono;\nn\u00e9 mai le dee cessano dalla terribile ira\nprima d'aver inflitto terribile pena, a chiunque abbia peccato.\" \n[Teogonia di Esiodo, vv. 211-222]"}
{"id": "2398075", "revid": "438678", "url": "https://it.wikipedia.org/wiki?curid=2398075", "title": "L'enigma di Kaspar Hauser", "text": "L'enigma di Kaspar Hauser (\"Jeder f\u00fcr sich und Gott gegen alle\") \u00e8 un film del 1974 scritto e diretto da Werner Herzog e interpretato da Bruno S., basato sulla storia vera di Kaspar Hauser, un uomo realmente vissuto nel XIX secolo.\nIl film, girato a Dinkelsb\u00fchl, in Baviera, \u00e8 stato presentato in concorso al Festival di Cannes 1975, ha vinto il Grand Prix Speciale della Giuria, il Premio FIPRESCI e il Premio della giuria ecumenica.\nTrama.\nUn giovane viene trovato nella piazza di Norimberga (citata nell'introduzione del film come N.) con una lettera in mano. Egli non sa parlare, se non ripetere un'unica frase che gli \u00e8 stata insegnata a forza. L'unica cosa che \u00e8 in grado di scrivere \u00e8 la sua firma, Kaspar Hauser. Il giovane, essendo stato rinchiuso in una cella sin dalla nascita, non ha mai visto un essere umano in vita sua, cammina a stento e non \u00e8 nemmeno in grado di stare seduto a tavola.\nTra chi lo reputa un impostore e chi, invece, l'accoglie e ospita nella propria casa senza remore, Kaspar impara lentamente a conoscere un mondo che gli \u00e8 completamente nuovo. Dopo essere stato educato a spese della societ\u00e0 e per un breve periodo esibito come fenomeno da baraccone nelle fiere, viene adottato da un insegnante, il prof. Daumer, presso il quale trover\u00e0 stabile dimora fino ai suoi ultimi giorni.\nKaspar ha una ricca immaginazione artistica, ma \u00e8 il solo a comprenderla: suona il piano seguendo una tecnica totalmente personale, inventa storie affermando di \"conoscerne solo l'inizio\". Educarlo \u00e8 difficile: rifiuta l'esistenza di Dio e ha una concezione delle cose innocente e fanciullesca, credendo, per esempio, che la frutta sia dotata di personalit\u00e0 propria.\nPassati cinque anni il giovane Kaspar, provato da svariati tentativi di educazione subiti, comprendenti anche un ingresso nell'alta societ\u00e0, dopo un'aggressione da parte di uno sconosciuto (probabilmente la stessa persona che lo aveva tenuto prigioniero per tutti quegli anni), viene ferito a morte da una coltellata al petto. Non si sa chi sia l'assassino, il quale per\u00f2 lascia un biglietto su Kaspar, che finisce nelle mani del professor Daumer. Kaspar muore tre giorni dopo. L'autopsia dimostrer\u00e0 che Kaspar Hauser aveva realmente delle anomalie cerebrali, mettendo cos\u00ec a tacere i dubbi dei borghesi turbati dalla sua candida innocenza e trovando, in tal modo, una qualche spiegazione all'enigma.\nDistribuzione.\nIn Italia \u00e8 stato distribuito in DVD dalla Ripley's Home Video (con \"Il mondo contemplativo di Werner Herzog\")."}
{"id": "2398076", "revid": "547992", "url": "https://it.wikipedia.org/wiki?curid=2398076", "title": "Selezione naturale", "text": "La selezione naturale, concetto introdotto da Charles Darwin nel 1859 nel libro \"L'origine delle specie\", e indipendentemente da Alfred Russel Wallace nel saggio \"On the Tendency of Varieties to Depart Indefinitely From the Original Type,\" \u00e8 un meccanismo chiave dell'evoluzione e secondo cui, nell'ambito della diversit\u00e0 genetica delle popolazioni, si ha un progressivo (e cumulativo) aumento degli individui con caratteristiche ottimali per l'ambiente in cui vivono.\nIn riferimento alla competizione tra individui, Darwin, ispirandosi a Thomas Malthus, descrisse il concetto di \"lotta per l'esistenza\", che si basava sull'osservazione che gli organismi, moltiplicandosi con un ritmo troppo elevato, producono una progenie quantitativamente superiore a quella che le limitate risorse naturali possono sostenere, e di conseguenza sono costretti a una dura competizione per raggiungere lo stato adulto e riprodursi.\nGli individui di una stessa specie si differenziano l'uno dall'altro per caratteristiche genetiche (genotipo) e quindi fenotipiche (cio\u00e8 morfologiche e funzionali, frutto dell'interazione del genotipo con l'ambiente). La teoria della selezione naturale prevede che all'interno di tale variabilit\u00e0, derivante da mutazioni genetiche casuali (nel senso che esse avvengono casualmente e non in funzione di un adattamento), nel corso delle generazioni successive al manifestarsi della mutazione, vengano favorite (\"selezionate\") quelle mutazioni che portano gli individui ad avere caratteristiche pi\u00f9 vantaggiose in date condizioni ambientali, determinandone, cio\u00e8, un vantaggio adattativo (migliore adattamento) in termini di sopravvivenza e riproduzione. La selezione naturale quindi, favorendo le mutazioni casuali vantaggiose, funziona come meccanismo deterministico, opposto al caso.\nGli individui meglio adattati a un certo habitat si procureranno pi\u00f9 facilmente il cibo e si accoppieranno pi\u00f9 facilmente degli altri individui della stessa specie che non presentano tali caratteristiche. In altre parole, \u00e8 l'ambiente a selezionare le mutazioni secondo il criterio di vantaggiosit\u00e0 sopra descritto: i geni forieri di vantaggio adattativo potranno cos\u00ec essere trasmessi, attraverso la riproduzione, alle generazioni successive e con il susseguirsi delle generazioni si potr\u00e0 avere una progressiva affermazione dei geni \"buoni\" a discapito dei geni inutili o dannosi. La specie potr\u00e0 evolversi progressivamente grazie allo sviluppo di caratteristiche che la renderanno meglio adattata all'ambiente, raggiungendo una situazione di equilibrio tra ambiente e popolazione che persister\u00e0 finch\u00e9 un cambiamento ambientale non innescher\u00e0 un nuovo fenomeno evolutivo.\nUn esempio.\nEsempio tipico \u00e8 l'evoluzione del collo delle giraffe. Nel corso di milioni di anni le mutazioni genetiche che portarono alcuni individui ad avere un collo (sempre) pi\u00f9 lungo si rivelarono vantaggiose; questi individui potevano raggiungere pi\u00f9 facilmente le foglie di alberi alti, il che, in condizioni di scarsit\u00e0 di cibo, determin\u00f2 un migliore adattamento all'ambiente rispetto agli individui con il collo pi\u00f9 corto: migliore capacit\u00e0 di procurarsi il cibo, quindi maggiore probabilit\u00e0 di sopravvivere, di raggiungere l'et\u00e0 della riproduzione e di riprodursi, dunque maggiore probabilit\u00e0 di trasmettere il proprio patrimonio genetico (e quindi la lunghezza del collo) alle generazioni successive.\nPrincipi generali.\nI principi fondamentali su cui si basa la selezione naturale sono:\nIl concetto della selezione naturale sviluppato da Charles Darwin nel libro \"The Origin of species\", pubblicato nella sua prima edizione nel 1859, \u00e8 stato successivamente integrato con la genetica mendeliana nel libro pubblicato da Ronald Fisher nel 1930, \"The Genetical theory of natural selection\", che \u00e8 considerato uno dei pi\u00f9 importanti documenti della Moderna sintesi dell\u2019evoluzione.\nLe variazioni del fenotipo all'interno di una popolazione derivano da variazioni del genotipo, ma possono a volte essere influenzate dall'ambiente e dalle interazioni gene/ambiente.\nUn gene per un determinato carattere pu\u00f2 esistere, all'interno di una popolazione, sotto forma di versioni diverse, denominate alleli.\nSolo alcuni caratteri sono il risultato dell'espressione di un singolo locus, mentre la maggior parte delle caratteristiche fenotipiche, come il colore degli occhi e il colore della pelle, derivano dalla cooperazione dei prodotti di pi\u00f9 coppie di geni. Una mutazione in uno di questi geni pu\u00f2 determinare solo una piccola variazione del carattere, mentre mutazioni in pi\u00f9 geni, che avvengono in maniera progressiva nel corso delle generazioni, hanno un effetto cumulativo producendo notevoli differenze nei fenotipi.\nInoltre, ci sono casi in cui la selezione di un carattere \u00e8 correlata alla selezione di un altro carattere; questo si verifica perch\u00e9 i geni corrispondenti sono intimamente associati in \"loci\" molto vicini nello stesso cromosoma, oppure perch\u00e9 ci sono geni che possono influenzare pi\u00f9 caratteri contemporaneamente.\nLa frequenza allelica, calcolata come il rapporto tra il numero degli alleli uguali, presenti all'interno di una popolazione, rispetto al numero totale di alleli per un determinato \"locus\" genico, definisce quanto una determinata versione di un gene \u00e8 rappresentata all'interno della popolazione.\nLa mutazione e la ricombinazione sono i meccanismi principali con i quali sono prodotti nuovi alleli, mentre la selezione naturale rappresenta il meccanismo che influenza le frequenze relative dei vari alleli all'interno di una popolazione.\nBisogna distinguere tra il meccanismo con cui agisce la selezione naturale e i suoi effetti.\nLa selezione naturale agisce sui fenotipi, favorendo quelli pi\u00f9 adatti e conferendo loro un vantaggio sia di sopravvivenza sia riproduttivo.\nLa selezione naturale agisce indistintamente sia sulla componente ereditaria sia su quella non ereditaria dei caratteri, ma \u00e8 solo sulla prima, vale a dire sul genotipo, che si manifestano i suoi effetti, poich\u00e9 \u00e8 solo questa che \u00e8 trasmessa alla progenie.\nFitness.\nFondamentale nella descrizione della selezione \u00e8 il concetto di fitness, che misura la capacit\u00e0 di un genotipo di riprodursi e di trasmettersi alla generazione successiva, conferendo, se superiore a quella media, un vantaggio riproduttivo all'individuo che lo possiede.\nDi conseguenza, genotipi con fitness elevata aumenteranno di frequenza nelle generazioni successive e diventeranno i pi\u00f9 rappresentati, mentre genotipi con fitness bassa, diventeranno sempre meno frequenti, fino alla scomparsa.\nLa fitness si riferisce, quindi, alla capacit\u00e0 di produrre prole; poich\u00e9 il numero di discendenti che un individuo pu\u00f2 generare dipende sia dalla sua capacit\u00e0 di arrivare allo stato adulto, sia dalla sua fertilit\u00e0, possiamo considerare la fitness come il prodotto di due componenti, la vitalit\u00e0 e la fertilit\u00e0:\nfenotipi che aumentano la capacit\u00e0 di sopravvivenza di un individuo, ma lo rendono sterile hanno fitness nulla.\nLa fitness \u00e8 influenzata dall'ambiente in cui l'organismo vive, infatti, lo stesso fenotipo pu\u00f2 avere fitness diverse in ambienti diversi.\nMisure della fitness.\nLa fitness pu\u00f2 essere misurata in vari modi:\nFitness assoluta.\nLa \"fitness assoluta\" W, di un determinato genotipo, si riferisce al rapporto del numero d'individui con quel genotipo dopo un evento selettivo (N2) rispetto al loro numero prima dell'evento selettivo(N1):\nformula_1\nLa fitness assoluta pu\u00f2 essere calcolata all'interno della stessa generazione, immediatamente prima e dopo l'evento selettivo (ad esempio l'introduzione di un parassita, l'aumento di temperatura o l'esposizione a un antibiotico, per quanto riguarda le colonie batteriche); pi\u00f9 in generale, la fitness si misura dopo una generazione, mettendo in rapporto il numero di discendenti con un determinato genotipo rispetto a quello della generazione precedente (in questo caso N2 rappresenta il numero di figli e N1 il numero dei genitori con lo stesso genotipo).\nUn altro sistema di misura della fitness mette in relazione le frequenze geniche riscontrate nella progenie rispetto alle frequenze geniche attese secondo l'equazione di Hardy- Weinberg, misurando in questo caso la deviazione da quest'equilibrio.\nFitness relativa.\nPi\u00f9 usata \u00e8 la \"fitness relativa\", \u03c9, che si calcola assumendo che il genotipo pi\u00f9 rappresentato all'interno della popolazione, con W = Wmax, abbia una fitness relativa \u03c9max = 1, mentre le fitness relative degli altri genotipi derivano dal rapporto della loro fitness assoluta rispetto a quella massima:\nformula_2\nDi conseguenza omega pu\u00f2 assumere valori compresi tra zero e uno:\n0&lt;\u03c9&lt;1\nCoefficiente di selezione.\nUn altro parametro di misura della selezione naturale \u00e8 il \"coefficiente di selezione\", s, misurato secondo l'equazione:\ns = 1\u00a0\u2013 \u03c9,\nche ha un significato opposto a quello della fitness, infatti un suo aumento significa una diminuzione delle frequenze alleliche corrispondenti nella popolazione.\nTipi di selezione naturale.\nAll'interno di una popolazione naturale, la variabilit\u00e0 tra gli individui, requisito essenziale della selezione, pu\u00f2 esistere a vari livelli: morfologico, cellulare, subcellulare, biochimico, genico.\nOccorre precisare che, anche se la fitness \u00e8 spesso riferita al genotipo, il bersaglio della selezione naturale \u00e8 l'organismo \"in toto\", e deriva dalle interazioni delle diverse fitness genotipiche. Ogni gene, infatti, pu\u00f2 contribuire aumentando o diminuendo la capacit\u00e0 riproduttiva di un individuo, o la sua sopravvivenza, ma la fitness totale sar\u00e0 il risultato delle diverse pressioni selettive.\nMolto spesso, i fenotipi di determinati caratteri, ad esempio l'altezza degli individui o il loro peso corporeo, variano in maniera continua e le loro frequenze possono essere distribuite secondo una curva a campana, distribuzione normale, con un massimo di frequenza in corrispondenza del fenotipo medio. In altri casi, come la presenza/assenza di una determinata malattia ereditaria o la resistenza/sensibilit\u00e0 agli antibiotici, riscontrata nelle popolazioni batteriche, il fenotipo pu\u00f2 presentarsi in maniera discontinua, sotto forma di due o poche varianti.\nLa selezione naturale pu\u00f2 essere distinta in tre tipi:\nSi parla inoltre di selezione negativa, intendendo la rimozione selettiva di alleli rari che sono dannosi. Viene detta anche selezione purificante e pu\u00f2 portare al mantenimento delle sequenze geniche, conservate tra le specie, per lunghi periodi di tempo evolutivo. La progressiva epurazione di alleli dannosi, per il costante ripresentarsi di nuove mutazioni dannose, si ricollega alla selezione ambientale.\nSelezione sessuale.\nDarwin, nel capitolo 4 del suo libro \"The Origin of Species\" dedic\u00f2 un paragrafo alla definizione di un altro tipo di selezione, distinta da quella ecologica, che veniva descritta come il processo attraverso il quale un individuo acquisisce vantaggio rispetto a un altro dello stesso sesso, grazie alla sua capacit\u00e0 di accoppiarsi con un maggior numero di partner e, di conseguenza, di avere un maggior numero di discendenti.\nQuesto tipo di selezione, nota come selezione sessuale, interessa generalmente gli individui di sesso maschile e si pu\u00f2 manifestare con due tipi di comportamenti:\nQuesto tipo di selezione conduce all'evoluzione di armi speciali o di caratteri ornamentali che si definiscono caratteri sessuali secondari perch\u00e9, a differenza di quelli primari, non sono coinvolti direttamente nella riproduzione ma offrono un vantaggio nell'accoppiamento. Le relative differenze tra maschio e femmina determinano il dimorfismo sessuale. Darwin attribu\u00ec una notevole importanza al dimorfismo sessuale, che descrisse in un gran numero di specie. La comparazione tra le specie dimostrava che tale dimorfismo era pi\u00f9 diffuso nelle specie poligame, nelle quali il maschio poteva accoppiarsi con pi\u00f9 femmine, rispetto a quelle monogame.\nSelezione di gruppo e Selezione di parentela.\nSebbene la teoria classica della selezione naturale consideri l'individuo come il principale bersaglio delle forze selettive, esiste un altro approccio (bench\u00e9 molto controverso e minoritario) che prende in considerazione la presenza di una selezione multilivello, con forze selettive che agiscono sui vari livelli della gerarchia biologica, cio\u00e8 i geni, la cellula, l'individuo, il gruppo e la specie.\nDa questa considerazione deriva la possibilit\u00e0 dell'esistenza di forze selettive che agiscono su caratteristiche o comportamenti condivisi da gruppi d'individui o da intere popolazioni.\nL'ipotesi della selezione di gruppo \u00e8 stata introdotta nel 1962 da Wynne-Edwards, il quale sosteneva che alcuni individui, in determinate circostanze, possono sacrificare la loro riproduzione per offrire un vantaggio al gruppo a cui appartengono. In altre parole, ci sarebbero forze selettive che agiscono sulla competizione tra gruppi e non su quella tra individui e, di conseguenza, si osserverebbe una diminuzione della fitness individuale per la sopravvivenza del gruppo. \u00c8 ci\u00f2 che succede, ad esempio, nelle popolazioni di insetti sociali. In alcune occasioni, secondo Wynne-Edwards, gli individui possono limitare la loro riproduzione, ad esempio quando scarseggia il cibo, per evitare il sovraffollamento con successivo impoverimento delle risorse alimentari.\nEsistono numerose controversie riguardo all'esistenza della selezione di gruppo e, secondo un'opinione abbastanza condivisa, la maggior parte dei casi di questo tipo di selezione si possono spiegare con una selezione individuale.\nUno dei maggiori problemi sollevati dagli oppositori di questa teoria \u00e8 che, diminuendo la fitness individuale, i tratti legati a questo tipo di comportamento \"altruistico\" non possono essere trasmessi nelle generazioni.\nNel 1964 W.D.Hamilton, rielaborando un'ipotesi espressa da J.B.S.Haldane nel 1932, introdusse il concetto di selezione di parentela o \"kin selection\". \nSecondo questo zoologo, il comportamento altruistico \u00e8 favorito solo se gli individui che ricevono i benefici sono imparentati con l'individuo altruista, cio\u00e8 quando esiste una forte condivisione di geni tra l'altruista e il beneficiario e, di conseguenza, i geni possono essere trasmessi alle generazioni successive. In questi casi, la fitness individuale viene sostituita da una \"fitness inclusive\".\nHamilton espresse matematicamente questa sua tesi con la seguente equazione:\nrb&gt;c\ndove r rappresenta la frazione dei geni condivisi tra individui altruisti e beneficiari;\nb \u00e8 il beneficio del ricevente e c il costo pagato dall'individuo altruista.\nCon questa teoria si possono spiegare le cure parentali dei genitori per i figli e anche i comportamenti altruistici riscontrati nelle popolazioni di insetti sociali, i cui individui condividono un'alta percentuale di geni.\nLa teoria della selezione di parentela \u00e8 stata in seguito sostenuta anche da altri studiosi, tra cui Maynard-Smith.\nConseguenze della selezione naturale: adattamento e speciazione.\nLa selezione naturale \u00e8 alla base dei processi di adattamento e speciazione, e quindi dell'evoluzione delle specie.\nL'adattamento \u00e8 l'insieme delle caratteristiche, sia strutturali sia comportamentali, che sono state favorite dalla selezione naturale perch\u00e9 aumentano le possibilit\u00e0 di sopravvivenza e di riproduzione di un organismo nel suo habitat naturale.\nL'adattamento \u00e8 la conseguenza dei cambiamenti del pool genico che avvengono all'interno delle popolazioni in seguito alle pressioni selettive dell'ambiente, che favoriscono individui con fitness pi\u00f9 elevata. Variazioni del pool genico possono risultare, oltre che dalla selezione naturale, anche dalla deriva genetica.\nTuttavia, si deve precisare che il concetto di adattamento \u00e8 relativo, perch\u00e9 ci\u00f2 che pu\u00f2 essere adatto in un ambiente pu\u00f2 non esserlo in un altro e, in seguito a variazioni ambientali, caratteristiche vantaggiose possono diventare svantaggiose e/o viceversa. Inoltre, in natura l'adattamento non \u00e8 mai perfetto, ma risulta come compromesso tra le esigenze adattative delle diverse caratteristiche di un organismo.\nUn classico esempio di adattamento, descritto da Darwin, \u00e8 rappresentato dal becco del picchio, perfettamente adattato a estrarre gli insetti dalla corteccia degli alberi. Altro esempio tipico \u00e8 il mimetismo criptico, con il quale il colore e la forma di alcuni animali si adatta perfettamente all'ambiente in cui vivono, proteggendoli dai predatori.\nEsempi tipici di evoluzione adattativa si possono facilmente osservare nelle popolazioni di microrganismi, come batteri o virus, grazie ai loro tempi di generazioni molto brevi. Ad esempio in una popolazione di batteri esistono individui che contengono geni conferenti resistenza ad alcuni farmaci, come gli antibiotici. In assenza di tale farmaco, tutti gli individui hanno la stessa probabilit\u00e0 di sopravvivenza, ma se esposti all'antibiotico specifico, i batteri sensibili saranno inibiti, mentre quelli che contengono il gene della resistenza potranno moltiplicarsi indisturbati e, dopo poche generazioni, la popolazione sar\u00e0 formata quasi esclusivamente da batteri resistenti; la popolazione si \u00e8 dunque adattata. Alcuni virus, come il virus dell'influenza e il virus dell'immunodeficienza acquisita, subiscono una continua evoluzione, per la presenza di ceppi resistenti alle terapie e alle reazioni immunitarie dell'ospite.\nSe, da una parte, \u00e8 relativamente semplice spiegare l'evoluzione adattativa di caratteristiche fenotipiche semplici, che derivano da uno o pochi geni, come il mimetismo, la resistenza ai farmaci, ecc., risulta pi\u00f9 complicato seguire l'evoluzione di un organo complesso, ad esempio l'occhio dei vertebrati.\nSecondo la teoria evoluzionistica, questi caratteri complessi, che derivano da pi\u00f9 geni, hanno subito adattamenti successivi, verificatisi in molte tappe, ciascuna delle quali ha coinvolto mutazioni in geni differenti che hanno conferito un vantaggio addizionale agli individui portatori. Si \u00e8 verificata quindi una lenta e progressiva evoluzione che ha portato allo sviluppo di organi specializzati in determinate funzioni.\nPoich\u00e9 l'adattamento rappresenta una risposta degli organismi alle pressioni selettive dell'ambiente, che si realizza con lo sviluppo di organi che hanno una determinata funzione, esso riesce a spiegare anche altri fenomeni evolutivi, come la convergenza evolutiva, in base alla quale specie diverse, vivendo in ambienti simili e quindi sottoposte allo stesso tipo di selezione, hanno sviluppato organi o funzioni simili.\nGli organi vestigiali, a loro volta, sono strutture rappresentanti un retaggio del passato, che si erano selezionate per una specifica funzione e che, per cambiamenti ambientali avvenuti in seguito, hanno perso il loro significato.\nLa selezione naturale \u00e8 alla base della speciazione, il processo evolutivo che conduce alla formazione di nuove specie. Generalmente la speciazione avviene quando popolazioni della stessa specie sono separate da barriere geografiche o comportamentali e sono quindi sottoposte a pressioni selettive differenti, che conducono alla divergenza delle loro strutture anatomiche, fino a quando le differenze accumulate producono popolazioni di individui nettamente distinte e incapaci di accoppiarsi. Esistono quattro tipi di speciazione: allopatrica, peripatrica, parapatrica e simpatrica. Un classico esempio di speciazione allopatrica \u00e8 quello proposto da Darwin, che descrisse quattordici specie di fringuelli in diverse isole delle Gal\u00e1pagos, tutte derivanti da un'unica specie parentale."}
{"id": "2398081", "revid": "838137", "url": "https://it.wikipedia.org/wiki?curid=2398081", "title": "VI Giochi del Mediterraneo", "text": "I VI Giochi del Mediterraneo si sono svolti ad Smirne, (Turchia), dal 6 al 17 ottobre 1971.\nAll'edizione parteciparono 15 nazioni i cui 1362 atleti gareggiarono in 137 eventi di 18 diverse discipline sportive."}
{"id": "2398088", "revid": "339392", "url": "https://it.wikipedia.org/wiki?curid=2398088", "title": "Nistru", "text": ""}
{"id": "2398089", "revid": "1226", "url": "https://it.wikipedia.org/wiki?curid=2398089", "title": "Premio Solaria", "text": ""}
{"id": "2398090", "revid": "1305772", "url": "https://it.wikipedia.org/wiki?curid=2398090", "title": "Lonche", "text": "Lonche (in sloveno Loka, in tedesco \"Lonche\") \u00e8 un paese di 85 abitanti della Slovenia, frazione del comune di Capodistria.\nLa localit\u00e0, che si trova a 161,6 metri s.l.m. e a 12,2 chilometri dal confine italiano, \u00e8 situata sulla sponda destra del fiume Risano.&lt;br&gt; \nL'insediamento (\"naselje\") \u00e8 anche costituito dagli agglomerati di \"Mosti\u010dje\" e \"\u017dgani\".\nIl borgo, di origine romana, si trova 1\u00a0km a est della fonte del Risano, sulla strada che da Prelocca porta a Popecchio; \u00e8 uno dei villaggi sgranati a collana sul pendio sottostante il ciglione carsico che da San Servolo corre fin oltre Pinguente.&lt;br&gt;\nNel 1067 il villaggio, conosciuto col nome di Lounca, fu donato dall'imperatore Enrico IV al vescovo di Frisinga, anno in cui Urlico I era marchese d'Istria. Esso poi divent\u00f2 fin dal 1400 possedimento di famiglie nobili di Capodistria.&lt;br&gt;\nIl villaggio venne distrutto nel 1615 dagli Uscocchi, alleati degli Austriaci, che qui compirono barbarie di ogni genere.&lt;br&gt;\nLa chiesa di Santa Cecilia (\"Sv. Cecilija\") e il paese vennero bruciati per rappresaglia dai tedeschi nel 1943.&lt;br&gt;\nUna volta Lonche, Prelocca e Besovizza costruivano un'unica parrocchia e ora la chiesa di S. Giovanni Battista di Prelocca, ben pi\u00f9 importante, \u00e8 la sede parrocchiale di tutti e tre i paesi.\nDurante il dominio asburgico Lonche fu comune autonomo.\nAlture principali.\nM.te Ravan (\"Lo\u0161ko brdo\"), 168 m.\nCorsi d'acqua.\nfiume Risano (\"Ri\u017eana\")"}
{"id": "2398096", "revid": "280877", "url": "https://it.wikipedia.org/wiki?curid=2398096", "title": "Nuoto ai VI Giochi del Mediterraneo", "text": "Il nuoto ai Giochi del Mediterraneo 1971 ha visto lo svolgimento di 22 gare, 15 maschili e 7 femminili."}
{"id": "2398098", "revid": "764447", "url": "https://it.wikipedia.org/wiki?curid=2398098", "title": "Mega Express Five", "text": "Il Mega Express Five \u00e8 un traghetto di propriet\u00e0 della compagnia di navigazione italo-francese Corsica Ferries - Sardinia Ferries.\nCaratteristiche.\nIl traghetto \u00e8 mosso da due motori diesel SEMT Pielstick-Nippon Kokan 14PC4-2V-570, ciascuno erogante una potenza di 16990 kW a 350 giri/min, per una potenza complessiva di 33980 kW. La nave pu\u00f2 raggiungere la velocit\u00e0 di 26 nodi ed \u00e8 in grado di trasportare fino a 1800 passeggeri e 600 veicoli; al suo interno dispone di un totale di 280 cabine. \nServizio.\nCostruito nei cantieri navali Mitsubishi Heavy Industries Ltd. di Shimonoseki, in Giappone, per conto della compagnia nipponica \"Marine Express\", il traghetto fu varato il 29 gennaio 1993 con il nome di \"Phoenix Express\" insieme alla nave gemella \"Pacific Express\". Il traghetto prest\u00f2 servizio nel collegamento tra Kawasaki e Hyuga fino al 2005, quando fu ceduto alla \"Miyazaki Car Ferry\" per essere impiegato nella tratta Osaka-Miyazaki.\nNel settembre 2006 la nave venne acquistata da \"Corsica Ferries - Sardinia Ferries\" e part\u00ec alla volta dell'Italia, dove giunse nell'ottobre seguente. Sottoposto a importanti lavori di ristrutturazione prima presso i Cantieri Palumbo di Messina e successivamente presso il porto di Genova, il traghetto fin\u00ec al centro di un contenzioso fra l'armatore e il cantiere navale di Messina a causa della vasta entit\u00e0 dei lavori. La vicenda si risolse solo nel 2008; l'anno successivo vennero finalmente ultimati i lavori e la nave, ribattezzata \"Mega Express Five\", inizi\u00f2 il servizio per la nuova compagnia."}
{"id": "2398099", "revid": "399", "url": "https://it.wikipedia.org/wiki?curid=2398099", "title": "Enea, Anchise e Ascanio", "text": "Enea, Anchise e Ascanio \u00e8 un gruppo scultoreo di Gian Lorenzo Bernini, eseguito tra il 1618 e il 1619, conservato nella Galleria Borghese a Roma.\nStoria.\nDomenico Bernini, figlio di Gian Lorenzo, attribuiva l'opera al padre quindicenne, datandola quindi al 1613, proponendo una datazione che verr\u00e0 accettata anche da Filippo Baldinucci. Il ritrovamento di una nota di pagamento per il piedistallo risalente al 1619 ha posticipato la realizzazione del gruppo scultoreo a ridosso di questa data (1618-1619): l'opera sarebbe stata quindi realizzata da un Gian Lorenzo ventiduenne e con la sola collaborazione del padre Pietro.\nDi fatto \u00e8 comunque il gruppo scultoreo pi\u00f9 antico dei quattro che il cardinale Scipione Borghese commission\u00f2 al giovane e gi\u00e0 riconosciuto talento (gli altri sono l\"'Apollo e Dafne\", il \"Ratto di Proserpina\", e il \"David\"). L'opera, che arreda la villa di Scipione Borghese fuori Porta Pinciana sin dall'ottobre 1619, \u00e8 esposta dal 1888 nella Sala del Gladiatore alla Galleria Borghese, a Roma.\nAnalisi.\nIl soggetto \u00e8 ripreso dal secondo libro dell\"'Eneide\" di Virgilio, dove si racconta della rocambolesca fuga di Enea, Anchise e Ascanio da Troia in fiamme; la materia, pur essendo desunta dal testo virgiliano, \u00e8 comunque interpretata da Bernini con un ampio ricorso a spunti personali e una grande profondit\u00e0 di pensiero. Enea ha sulle spalle il vecchio padre Anchise, paralizzato nelle gambe e con la schiena ricurva, che reca in mano il vaso con le ceneri degli antenati (i Lari Tutelari). Il terzo personaggio \u00e8 Ascanio, figlio di Enea, che segue i due parenti stringendo nella mano l'eterno fuoco custodito nel tempio di Vesta che accender\u00e0 la nuova vita di Roma.\nLa diversa et\u00e0 dei tre protagonisti ha dato occasione all'artista di esibire il suo virtuosismo tecnico nella resa della pelle dei tre soggetti: vellutata e morbida del bambino, vigorosa e turgida di Enea, molle e raggrinzita di Anchise. Notevole, inoltre, il dinamismo non solo fisico (con la composizione ascendente a spirale, ancora legata alle vecchie forme manieriste), bens\u00ec anche psicologico che anima il marmo. Anchise, pur timoroso, \u00e8 ottimista e sostiene amorevolmente in alto il simbolo della patria abbandonata; Enea \u00e8 segnato da una virile rassegnazione, e dai presagi che lo vogliono fondatore della nuova civilt\u00e0 romana, mentre il riccioluto Ascanio \u00e8 spaventato eppure speranzoso, proprio come il nonno Anchise.\nL'opera, in un certo senso ancora sperimentale, rivela inoltre una meditata riflessione su numerosi brani pittorici. Tra i riferimenti iconografici pi\u00f9 significativi troviamo il \"San Girolamo\" di Caravaggio, cui Bernini si rifece per la figura di Anchise, ma anche l'\"Ultima comunione di San Girolamo\" di Domenichino, l'\"Incendio di Borgo\" di Raffaello Sanzio e il \"Tondo Doni\" di Michelangelo."}
{"id": "2398104", "revid": "531590", "url": "https://it.wikipedia.org/wiki?curid=2398104", "title": "AT&amp;T Stadium", "text": "L'AT&amp;T Stadium (precedentemente noto come Cowboys Stadium) \u00e8 uno stadio situato ad Arlington, in Texas, ed \u00e8 uno degli stadi pi\u00f9 grandi in America. Inaugurato il 27 maggio 2009, sostituisce il Texas Stadium come stadio di casa per la squadra dei Dallas Cowboys della NFL.\nStoria.\nOriginariamente il costo stimato fu di 650 milioni di dollari, mentre il costo finale di costruzione dello stadio \u00e8 stato di 1,3 miliardi, che lo rende uno dei luoghi pi\u00f9 costosi mai costruito per ospitare eventi sportivi. Per aiutare il proprietario e general manager dei Cowboys Jerry Jones a pagare i costi di costruzione del nuovo stadio, la citt\u00e0 di Arlington ha fornito 325 milioni di dollari.\nIl 27 maggio 2009 \u00e8 stato aperto al pubblico con il taglio del nastro con la partecipazione dei giocatori dei Cowboys (compresi Rayfield Wright, Troy Aikman, Emmitt Smith, Michael Irvin, Darryl Johnston, Preston Pearson e Chad Hennings). Il 6 giugno 2009 la star del country George Strait ha tenuto il primo concerto in questo stadio, affiancato da Reba McEntire, Blake Shelton e Lee Ann Womack. Gli spettatori di questo concerto estivo furono . All'AT&amp;T Stadium si sono esibiti i Jonas Brothers, Paul McCartney, gli U2 e Taylor Swift.\nIl 14 febbraio 2010 lo stadio \u00e8 stato sede dell'NBA All-Star Game 2010, al quale ha assistito una folla di spettatori, la partita \u00e8 diventata la pi\u00f9 frequentata della storia, fissando un nuovo record nel Guinness World Record. Il 6 febbraio 2011 lo stadio ha ospitato il Super Bowl XLV. Il 25 maggio 2013 la cantante Taylor Swift si \u00e8 esibita per la seconda volta nello stadio con il suo \"Red Tour\". Il 24 agosto 2014 la boyband One Direction si \u00e8 esibita per la prima volta nello stadio con il suo Where We Are Tour. Il 3 aprile 2016 si \u00e8 tenuta WrestleMania 32 che ha fatto registrare un'affluenza di 101.763 spettatori. Il 17 gennaio 2021 \u00e8 stato annunciato che lo stadio sar\u00e0 sede di WrestleMania 38 che si terr\u00e0 il 2 aprile 2022."}
{"id": "2398106", "revid": "339392", "url": "https://it.wikipedia.org/wiki?curid=2398106", "title": "Iskander (missile)", "text": ""}
{"id": "2398109", "revid": "287204", "url": "https://it.wikipedia.org/wiki?curid=2398109", "title": "SAP Open 2009", "text": "Il SAP Open 2009 \u00e8 stato un torneo di tennis giocato sul cemento indoor. \n\u00c8 stata la 120\u00aa edizione del SAP Open facente parte dell'ATP World Tour 500 series nell'ambito dell'ATP World Tour 2009.\nSi \u00e8 giocato all'HP Pavilion di San Jose in California, dal 9 al 15 febbraio 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Radek \u0160t\u011bp\u00e1nek ha battuto in finale Mardy Fish, 3-6, 6-4, 6-2\nDoppio.\n Tommy Haas / Radek \u0160t\u011bp\u00e1nek hanno battuto in finale Rohan Bopanna / Jarkko Nieminen 6\u20132, 6\u20133"}
{"id": "2398117", "revid": "123204874", "url": "https://it.wikipedia.org/wiki?curid=2398117", "title": "Ethel Greenglass", "text": "Biografia.\nAspirante attrice e cantante, dovette per\u00f2 accontentarsi di un impiego da segretaria in una societ\u00e0 di spedizioni. Interessata alle lotte sindacali, ader\u00ec sin da giovane alla Lega dei giovani comunisti. A seguito del caso Rosenberg, il 5 aprile 1951 venne condannata a morte insieme al marito Julius Rosenberg per spionaggio a favore dell'Unione Sovietica. Nonostante i molti appelli internazionali per ottenere la grazia, la sentenza di morte venne eseguita, insieme a quella del marito, il 19 giugno 1953 nel penitenziario di Sing Sing, presso New York, tramite sedia elettrica.\nOmaggi.\nIl cantante Bob Dylan, nel 1983, compose per Ethel Greenglass e il marito Julius Rosenberg la canzone \"Julius and Ethel\", che per\u00f2 non fu inclusa nell'album in uscita quell'anno n\u00e9 pubblicata ufficialmente."}
{"id": "2398120", "revid": "76963", "url": "https://it.wikipedia.org/wiki?curid=2398120", "title": "Miho Kanno", "text": "\u00c8 nota principalmente per aver interpretato il ruolo di Tomie Kawakami nel J-Horror \"Tomie\" e il ruolo di Sawako in \"Dolls\", diretto da Takeshi Kitano.\nIn veste di cantante ha inciso due album e cinque singoli.\nCarriera.\nMiho Kanno debutt\u00f2 nel 1993, interpretando un ruolo nel dorama \"Ichigo hakusho\".\nIl suo debutto in un film avvenne nel 1995, con \"Dai shitsuren\".\nLo stesso anno interpret\u00f2 un ruolo principale nell'horror \"\".\nNel 1998 si aggiudic\u00f2 il premio come miglior nuovo talento agli Elandor Awards, per la sua interpretazione nel dorama \"Kimi no te ga sasayaiteiru\".\nL'anno successivo fu scelta per interpretare Tomie Kawakami in \"Tomie\", diretto da Ataru Oikawa, primo film di una serie tratta dall'omonimo manga di Junji It\u014d.\nNel 2000 vinse il Japanese Drama Academy Awards come miglior attrice, per \"Ai wo kudasai\".\nNel 2002 interpret\u00f2 il ruolo di Sawako in \"Dolls\", che le valse il premio come miglior attrice non protagonista dell'Hochi Film Awards, e vinse nuovamente il Japanese Drama Academy Awards come miglior attrice, per \"Ooku\".\nRecentemente ha ricoperto ruoli pubblicitari per la linea elettronica Nintendo, per le stampanti OKI e per i braccialetti e gli orologi Dior."}
{"id": "2398123", "revid": "119982", "url": "https://it.wikipedia.org/wiki?curid=2398123", "title": "Neoconservatore", "text": ""}
{"id": "2398124", "revid": "1543377", "url": "https://it.wikipedia.org/wiki?curid=2398124", "title": "Pitbull (rapper)", "text": " Il suo debutto avviene in un brano dell'album \"Kings of Crunk\" di Lil Jon del 2002. Nel 2004 pubblica l'album \"M.I.A.M.I.\" (acronimo di \"Money Is A Major Issue\"), sotto l'etichetta TVT Records, che include produzioni dei produttori come lo stesso Lil Jon e Jim Jonsin. Nel 2006 esce il secondo album: \"El Mariel\" e il terzo, \"The Boatlift\", nel 2007. Il suo quarto album, \"Rebelution\" (del 2009), include \"I Know You Want Me (Calle Ocho)\", il quale diventa il primo singolo di Pitbull ad ottenere un successo internazionale e riuscir\u00e0 a raggiungere anche la 2\u00aa posizione nella \"Billboard\" Hot 100.\n\"Planet Pit\", pubblicato nel 2011, contiene il singolo \"Give Me Everything\", che diventa il primo brano di Pitbull a posizionarsi primo nella \"Billboard\" Hot 100. La canzone, che raggiunge il primo posto nelle classifiche di molti Paesi, vede la collaborazione di Ne-Yo, Nayer e Afrojack. Nell'ottobre del 2013 Pitbull rilascia \"Timber\", estratto dall'EP \"Meltdown\" il quale diventa una hit internazionale, raggiungendo la posizione numero uno sulla \"Billboard\" Hot 100, la Official Singles Chart e le classifiche di altri 20 Paesi. Pitbull viene scelto dalla FIFA e Sony Music per scrivere il singolo \"We Are One (Ole Ola)\" insieme a Jennifer Lopez e Claudia Leitte, usato come inno ufficiale del Campionato mondiale di calcio del 2014 e contenuto nel suo ottavo album in studio: \"Globalization\"\n\u00c8 conosciuto come Lil' Chico, Mr. 305 e Mr. Worldwide (o Mr Todo el Mundo in alcune canzoni in lingua spagnola). Nelle sue canzoni pronuncia, una o pi\u00f9 volte, uno dei suoi soprannomi oppure pronuncia il termine, ormai noto, Dale.\nBiografia.\nArmando Christian P\u00e9rez nasce a Miami da immigrati cubani. I suoi genitori si separano quando aveva sei anni e va a vivere con la madre. Da piccolo riceve influenze dalla musica della periferia di Miami e dalle opere dell'eroe dell'indipendenza cubana Jos\u00e9 Mart\u00ed, di cui recitava le poesie da bambino. Le sue prime esperienze da rapper risalgono a met\u00e0 anni novanta grazie all'influenza di Nas, The Notorious B.I.G. e Big Pun.\nPitbull decide di fare il rapper, quando viene cacciato di casa per consumo di droga a 16 anni, incontrando Luther Campbell dei 2 Live Crew; nel 2002 ha la sua prima esperienza discografica come ospite dell'album \"Kings of Crunk\" di Lil Jon e nella colonna sonora del film \"2 Fast 2 Furious\" l'anno seguente. Contemporaneamente il rapper pubblica diversi mixtape di freestyle e remix. Pitbull inoltre compare nel brano \"Lollipop\" di Luther Campbell.\nLo stesso cantante, in un'intervista rilasciata ad MTV music, dichiara di aver scelto questo nome d'arte proprio perch\u00e9, a suo dire, \u00e8 un uomo che nella sua vita ha sempre combattuto per ottenere il successo, e dunque si paragona ai pitbull.\n2004-2005: \"M.I.A.M.I.\".\nNel 2004, Pitbull ha pubblicato il suo album di debutto \"M.I.A.M.I.\", con il primo singolo estratto, che anticipava l'album, \"Culo\" prodotta da Lil Jon e da Diaz Brothers. Esso ha raggiunto la posizione numero 32 nella Billboard Hot 100 e la 11 della Hot Rap Tracks. Tra gli altri singoli estratti dall'album di esordio troviamo \"Dammit Man\",\" Back Up\", \"Toma\" e \"That's Nasty\" (entrambi featuring Lil Jon). Si \u00e8 unito all'Anger Management Tour, nel 2005. Pitbull ha anche collaborato nel singolo \"Shake\" degli \"Ying Yang Twins\", che ha raggiunto la posizione numero 41 della Hot 100. In seguito \u00e8 uscito l'album di remix \"Money Is Still a Major Issue\", uscito nel novembre 2005.\nNel 2006, ha registrato \"Nuestro Himno\" in collaborazione con \"Wyclef Jean\", \"Carlos Ponce\" ed \"Olga Ta\u00f1\u00f3n\".\n2006-2007: \"El Mariel e The Boatlift\".\nEl Mariel, secondo album di Pitbull, \u00e8 stato pubblicato nell'ottobre del 2006. Il titolo era in riferimento alla barca che ha trasportato i rifugiati cubani in Florida nel film \"Scarface\". Ha dedicato l'album a suo padre, morto a maggio di quell'anno. L'album \u00e8 stato lanciato il 31 ottobre 2006, e comprendeva i singoli \"Bojangles\", Aya Chico (Lengua Afuera), \"fuga\", e un duetto con il cantante portoricano Ken-Y, nel singolo Dime/Tell Me (Remix). El Mariel \u00e8 stato in cima alla Billboard album e ha raggiunto la posizione numero 17 sulla Billboard 200.\nIl terzo album di Pitbull, intitolato \"The Boatlift\", \u00e8 stato pubblicato nel novembre 2007, anticipato dal singolo \"Secret Admirer\" con Lloyd nel ritornello. Questo album contiene anche i singoli \"Go Girl\" con Trina e The Anthem, entrambi prodotti da \"Lil Jon\". Quest'ultima canzone contiene un campionamento dalla canzone \"El Africano\" dei Vargas tifrego e il bip della canzone \"Cicala\" dei Rune RK. \"Go Man\" ha raggiunto la posizione numero 100 della Billboard Hot 100 e la 809 della Hot Rap, mentre The Anthem ha raggiunto la numero 36 della Hot 100 e la 11 Hot Rap.\nIl suo spettacolo di variet\u00e0, \"Pitbull's La Esquina\", ha debuttato nel maggio 2007 sulla rete televisiva via cavo Mun2. Il 21 dicembre 2007, Pitbull \u00e8 stato arrestato per guida in stato di ebbrezza.\n2008-2010: \"Rebelution e Armando\".\nIl suo quarto album, \"Rebelution\", pubblicato con l'etichetta \"Ultra Records\" \u00e8 stato anticipato dal singolo \"Krazy\" con Lil Jon, che ha raggiunto la posizione numero 30 della Hot 100 e la posizione 11 nella Hot Rap.\nIl secondo singolo estratto \u00e8 stato \"I Know You Want Me (Calle Ocho)\", un brano realizzato utilizzando come base strumentale \"75, Brazil Street\" dei dj italiani Nicola Fasano e Pat-Rich: ottiene un ottimo successo commerciale, arrivando alla seconda posizione della Billboard Hot 100. Questo singolo contribuisce a far conoscer Pitbull anche al di fuori degli Stati Uniti, e facendolo entrare nelle classifiche dei singoli pi\u00f9 venduti in Turchia, Canada e in Italia.\nIn seguito, nell'ottobre 2009, esce il terzo singolo estratto dall'album \"Rebelution\" intitolato \"Hotel Room Service\" che ottiene subito un grande successo negli Stati Uniti, raggiungendo la posizione numero 9 della Hot 100 e in Italia alla posizione numero 33. Come quarto singolo dall'album \u00e8 stato scelto \"Shut It Down\" con Akon, pubblicato il 2 novembre 2009 che ebbe un discreto successo commerciale in particolar modo in Finlandia dove arriv\u00f2 alla posizione numero 10. Come quinto e ultimo singolo pubblicato da Rebelution \u00e8 stato scelto \"Can't Stop Me Now\", featuring \"The New Royales\". La canzone \u00e8 stata presentata il 14 giugno 2010 con il corrispettivo video musicale. Il singolo non ebbe il successo tanto aspettato.\nDopo il grandissimo successo del suo quarto album, incominciano una serie di collaborazioni e di progetti. Il rapper cubano nel 2010 ha cantato in \"Armada Latina\", il quarto singolo tratto dall'album Rise Up del rapper Cypress Hill. La canzone \u00e8 stata prodotta da Jim Jonsin e vanta anche la collaborazione di Marc Anthony. Pitbull poi ha collaborato, sempre nel 2010, con Alexandra Burke nel suo singolo \"All Night Long\". Ha inoltre cantato insieme Enrique Iglesias nel singolo \"I Like It\" che arriva in Italia alla posizione numero 18. Il brano \u00e8 stato il 99\u00ba singolo pi\u00f9 scaricato in Italia, secondo Fimi, nel 2010. Nel luglio del 2010 esce col singolo \"DJ Got Us Fallin' in Love\" di Usher.\nPitbull ha anche distribuito il suo album in lingua spagnola, quinto album ufficiale in totale, dal titolo Armando, il 2 novembre 2010. L'album ha riscosso un buon successo commerciale. L'album \u00e8 stato anticipato dal singolo promozionale \"Watagatapitusberry\" in collaborazione con Sensato Del Patio, Black Point, Lil Jon e El Cata. Il primo singolo estratto \u00e8 stato \"Maldito Alcohol\" che ha raggiunto i vertici delle classifiche latine e come secondo singolo \u00e8 stato scelto \"Bon Bon\", una cover di \"We No Speak Americano \"degli \"Yolanda Be Cool\", mentre come terzo e ultimo singolo \u00e8 stato scelto \"Tu Cuerpo\" con il corrispettivo video.\nNel 2009, Pitbull ha partecipato ad un'iniziativa benefica per le vittime del terremoto di Haiti con un pezzo intitolato \"Somos El Mundo\". Si tratta di una versione spagnola di \"We Are the World\". Nel 2010, invece collabora con i Big Time Rush, nella canzone \"Superstar\".\n2011: \"Planet Pit\".\nIl 2011 per Pitbull inizia straordinariamente. Agli inizi del 2011 Jennifer Lopez pubblica il singolo On the Floor con la speciale collaborazione di Pitbull. Il singolo \"On the Floor\" ha avuto un grande successo internazionale arrivando alla vetta di molte classifiche tra cui l'Italia dove debutt\u00f2 al quarto posto, salendo la settimana seguente al secondo posto, che mantenne per tre settimane, per poi raggiungere il primo posto mantenendolo per quattro settimane. Anche negli Stati Uniti ebbe un buon successo arrivando al terzo posto della Billboard Hot 100. Il brano segna la seconda collaborazione della Lopez con Pitbull. Il loro primo incontro risale al 2009, quando i due cantanti registrarono il singolo promozionale \"Fresh Out The Oven\".\nSempre nel 2011 Pitbull, dopo aver collaborato alla stesura del settimo album di Shakira intitolato Sale el sol, partecipa al singolo, di Shakira, \"Rabiosa\" che arriva in Italia alla posizione numero 6.\nIl 17 giugno 2011 esce il sesto album di Pitbull intitolato \"Planet Pit\". L'album doveva essere stato pubblicato il 14 giugno 2011, rimandato successivamente al 21 giugno 2011 per essere poi anticipato al 17 giugno. L'album ha avuto un successo planetario arrivando alla posizione numero 8 in Italia degli album pi\u00f9 venduti, mantenendola per una settimana, e alla sette negli Stati Uniti nella Billboard 200.\nQuesto album \u00e8 stato anticipato, di nove mesi dalla uscita dell'album, dal singolo \"Hey Baby (Drop It to the Floor)\", con T-Pain, che ebbe un discreto successo mondiale arrivando alla sesta posizione nella \"Billboard Hot 100\". Dato il discreto successo del singolo precedente, Pitbull, decide di estrarre un secondo singolo che anticipa l'album: \"Give Me Everything\" con Ne-Yo, Afrojack e Nayer. Questo singolo ha avuto un grandissimo successo in tutto il mondo raggiungendo la \"Top 10\" di svariati paesi del mondo tra cui l'Italia arrivando al quarto posto della classifica e nella Billboard Hot 100 arrivando alla prima posizione dando a Pitbull la sua prima numero uno. Nell'album sono comprese tante collaborazioni. Tra le pi\u00f9 note possiamo trovare quella di David Guetta, Enrique Iglesias, Marc Anthony, Sean Paul, Chris Brown, Kelly Rowland e tante altre.\nIl terzo singolo estratto dall'album \u00e8 stato \"Rain Over Me\" featuring Marc Anthony. \u00c8 stato pubblicato il 10 giugno 2011 come terzo singolo promozionale dell'album, per essere poi confermato come terzo singolo ufficiale estratto dall'album il 19 luglio 2011. Ha debuttato alla numero 75 della \"Billboard Hot 100\"..\nNel novembre 2011 Pitbull estrae un altro singolo dall'album Planet Pit, il quarto. Si tratta di \"International Love\", con il featuring di Chris Brown. Il canale ufficiale del rapper statunitense su YouTube pubblica il video della canzone l'8 dicembre 2011. \"International Love\" ha ottenuto ben presto critiche positive.\n2012-2013: \"Global Warming\" e \"Meltdown EP\".\nNel 2012 appare come guest star nella serie televisiva Glee.\nContribuisce anche nel singolo \"Rock the boat\" di Bob Sinclar, presente nel suo nuovo album \"Disco Crash\".\nHa creato la soundtrack di Men in Black 3 - 3D, film uscito il 25 maggio 2012. Il brano, intitolato \"Back in Time\", \u00e8 stato pubblicato il 26 marzo 2012 e sar\u00e0 poi incluso nell'album Global Warming.\nSempre a marzo, torna a collaborare con Jennifer Lopez per il singolo della cantante Dance Again. Inoltre contribuisce insieme a Sophia del Carmen al singolo \"Beat on My Drum\" del dj italiano Gabry Ponte. \nSempre nel 2012 collabora ad un remix della canzone Bad di Michael Jackson in cui duetta virtualmente con il \"Re del Pop\", realizzato da Afrojack e contenuto nell'album celebrativo Bad 25.Il 26 giugno 2012 Pitbull rilascia il singolo \"Get It Started\", insieme a Shakira, che anticipa l'album \"Global Warming\". Si afferma come singolo di successo in molti paesi, arriva secondo in Ungheria, sesto in Brasile, ma si piazza molto bene anche in altre nazioni.\nIl 5 luglio 2012, assieme ai Noel Gallagher's High Flying Birds e agli Enter Shikari, \u00e8 tra gli artisti di apertura del concerto dei Red Hot Chili Peppers all'Heineken Jammin' Festival che si svolge a Rho.\nIl 13 settembre esce il nuovo singolo \"Don't Stop the Party\", con TJR. Il 25 dello stesso mese la canzone fa il suo debutto televisivo al programma televisivo \"Dancing with the stars\".\nIl 14 novembre sul sito web di Radio Deejay, viene pubblicata un'anteprima dell'album, che esce il 19 novembre.\nNell'estate 2013 vengono pubblicati due singoli: Live It Up con Jennifer Lopez ed \"Exotic\", collaborazione con l'artista indiana Priyanka Chopra.\nIl 7 ottobre 2013 \"Timber\" viene pubblicato in formato digitale sull'ITunes Store e sul canale ufficiale Vevo dello stesso Pitbull. \nIl singolo pubblicato in collaborazione con Kesha \u00e8 il primo brano estratto dalla \"riedizione\" del settimo album di Pitbull.\nIl 13 ottobre 2013 sul proprio profilo Twitter, Pitbull annuncia il completamento della nuova versione del suo settimo album \"Global Warming\", che esce il 25 novembre 2013 insieme al nuovo EP Meltdown. Tra le tracce nuove presenti, oltre a Timber, sono presenti collaborazioni con Inna, Kelly Rowland e Mohombi.\nContribuisce al singolo di Arianna \"Sexy People\", pubblicato il 1\u00ba febbraio 2013.\n2014-2016: \"Globalization\" e \"Dale\".\nIl 26 gennaio 2014 collabora con Austin Mahone nel nuovo singolo di quest'ultimo \"Mmm Yeah\", il cui video verr\u00e0 pubblicato il 13 marzo.\nIl 25 febbraio 2014 esce il singolo \"Wild Wild Love\", prodotto con la collaborazione del gruppo G.R.L., posizionandosi alla posizione numero 89 nella Billboard Hot 100.\nIl 15 aprile 2014 pubblica \"We Are One (Ole Ola)\", composta insieme a Jennifer Lopez e la cantante brasiliana Claudia Leitte, brano usato come inno dei Campionato Mondiale di calcio del 2014, in Brasile, eseguito da tutti e tre gli artisti alla sua apertura il 12 giugno.\nI due singoli pubblicati nel 2014 sono contenuti nell'ottavo album: \"Globalization\", uscito il 21 novembre 2014, dal quale verranno estratti altri brani: \"Fireball\", il 23 luglio 2014, posizionatosi 23\u00ba nella classifica americana \"Billboard Hot 100\"; \"Celebrate\", pubblicato il 18 ottobre 2014 e usato come soundtrack ufficiale del film \"I pinguini di Madagascar\"; \"Time of Our Lives\" featuring Ne-Yo, il 17 novembre 2014, il quale ha raggiunto la 9\u00aa posizione nella \"Billboard Hot 100\" diventando cos\u00ec il singolo di maggior successo dell'album; \"Fun\" con la partecipazione di Chris Brown, il 21 aprile 2015, che ha raggiunto la posizione numero 40 nella classifica \"Hot 100\" della rivista americana Billboard; \"Drive You Crazy\" con Jason Derulo e Juicy J il 21 agosto 2015.\nIl 17 luglio 2015, viene pubblicato Dale, il nono album in studio del rapper e il secondo in lingua spagnola dopo Armando, pubblicato nel 2010.\nNell'album sono contenute collaborazioni con Ricky Martin, Yandel, Farruko, Wisin, Mohombi e altri.\nHa raggiunto la 1\u00aa posizione nella classifica \"Top Latin Album\" della rivista Billboard. I primi singoli estratti sono: \"Como Yo Le Doy\" con Don Miguelo, il 18 luglio 2014; \"Piensas (Dile la Verdad)\" con la partecipazione di Gente de Zona; \"Baddest Girl in Town\" con Mohombi e Wisin, l'8 giugno 2015, che arriva alla 22\u00aa posizione della classifica \"Hot Latin Songs\" della rivista Billboard.Nel 2015 partecipa ad una puntata della terza stagione della serie TV Empire, interpretando se stesso ed eseguendo il brano \"No Doubt About It\", insieme a Jussie Smollett, ossia uno degli attori e cantanti della serie.\n2016-presente: \"Climate Change\".\nIl 7 gennaio 2016 Pitbull rilascia come traccia promozionale \"Freedom\" (brano contenuto anche nell'album Climate Change) che, nel ritornello, campiona il brano \"I'm Free\" dei The Rolling Stones. Il 14 febbraio 2016 esce il terzo singolo promozionale, \"Bad Man\" (contenuto anch'esso nel decimo album del rapper), in collaborazione con Robin Thicke, il chitarrista Joe Perry e il batterista Travis Barker. Il 7 aprile 2016 rilascia il primo singolo di Climate Change: \"Messin' Around\", con la collaborazione di Enrique Iglesias, il quale raggiunge la 64\u00aa posizione della \"Billboard Hot 100.\"\nIn seguito viene annunciata la data d'uscita di \"Climate Change\", fissata prima per l'agosto del 2016 e poi posticipata al 17 marzo del 2017.\nIl 27 maggio 2016, in occasione dell'evento calcistico Copa Am\u00e9rica Centenario\",\" pubblica il brano \"Superstar\" che vede la collaborazione della cantante statunitense Becky G e che viene scelto come colonna sonora dell'evento.\nIl 15 luglio 2016 Pitbull riceve la sua stella sulla Hollywood Walk of Fame. Alla cerimonia partecipano numerosi amici di Pitbull, sia attori che rapper, come, ad esempio, Lil Jon.\nIl 22 luglio del 2016 pubblica il secondo singolo estratto da \"Climate Change\", intitolato \"Greenlight\" e realizzato con la collaborazione di Flo Rida e LunchMoney Lewis. Il brano raggiunge la 95\u00aa posizione della classifica Billboard Hot 100. Il 21 novembre 2016 esce il suo terzo singolo contenuto nell'album\",\" intitolato \"Can't Have\" assieme a Steven A. Clark ed Ape Drums. Il 17 febbraio 2017 esce il quarto singolo estratto dall'album: \"Options\", con la collaborazione di \"Stephen Marley\".\nIl 10 marzo del 2017 pubblica \"Hey Ma\", singolo di Pitbull e J Balvin, realizzato in collaborazione con Camila Cabello. Il brano viene utilizzato come del film \"Fast &amp; Furious 8.\"\nNel luglio del 2017 Pitbull annuncia la produzione di un nuovo album in studio, il terzo in spagnolo e il 27 ottobre viene pubblicato il primo singolo, \"Por Favor\", realizzato con la collaborazione del quartetto Fifth Harmony.\nPitbull rilascia il 15 giugno il suo nuovo singolo, intitolato \"Amore\" e prodotto con Leona Lewis; la canzone fa parte della colonna sonora del film di Kevin Connolly e con John Travolta \"Gotti - Il primo padrino\". La colonna sonora del film \u00e8 stata prodotta interamente da Pitbull e da Jorge Gomez, e in essa vi sono altre due canzoni del rapper, ossia \"So Sorry\" e \"Somebody To Be\". Pitbull ha annunciato durante in una sua intervista radiofonica l'uscita del suo nuovo singolo \"I Feel So Free With You\", con Britney Spears e Marc Anthony, purtroppo mai avvenuta visto il leak intero della canzone nell'internet, che ha costretto al cancellamento del singolo. Nel 2020 pubblica il brano \"Damn I Love Miami\" singolo realizzato con il rapper Lil Jon e contenente nella colonna sonora del film \"Bad Boys for Life\".\nVita privata.\nNel 2013 Pitbull ha aperto una charter school, in Little Havana (Miami), chiamata Sports Leadership and Management (SLAM) e ha in programma di aprirne una seconda nel 2018 a Baltimora.\nDopo i devastanti danni causati dall'uragano Maria in Porto Rico, nel settembre del 2017 il rapper ha messo a disposizione il proprio aereo privato per permettere ai malati di tumore residenti sull'isola di raggiungere gli Stati Uniti, in modo da poter proseguire le proprie cure. In proposito ha dichiarato: \"Grazie a Dio ho la possibilit\u00e0 di aiutarli. Sto solo facendo la mia parte\".\nPromozione di prodotti.\nNel 2010 Pitbull ha preso parte alla campagna \"So Kodak\", realizzata appunto da Kodak, insieme a Drake, Rihanna e Trey Songz. Il rapper statunitense ha avviato inoltre una partnership con la bibita Dr Pepper, prendendo parte alla campagna \"Vida 23\" per la quale ha realizzato un brano apposito contenuto nel suo quinto album in studio, \"Armando\". Pitbull \u00e8 anche il portavoce ufficiale di \"Voli Vodka\", della quale possiede inoltre la maggioranza della azioni. Pitbull possiede anche alcune azioni della catena di ristoranti \"Miami Subs Pizza and Grill\", con sede in Florida.\nNel 2012 Pitbull \u00e8 stato coinvolto in una campagna pubblicitaria con Walmart, dove il rapper si \u00e8 esibito in uno dei negozi della catena statunitense in questione. Lo spettacolo ha ottenuto un successo tale da riuscire a procurare alla pagina Facebook di Walmart numerosi nuovi fan.\nUna campagna orchestrata dal titolo \"#exilepitbull\", commissionata dal giornalista David Thorpe del The Boston Phoenix e dallo scrittore Jon Hendren di SomethingAwful.com, esortava le persone a recarsi in una localit\u00e0 remota: Kodiak, Alaska. In una e-mail alla Associated Press, Walmart ha confermato che Kodiak fosse la localit\u00e0 in questione. Pitbull il 30 luglio ha visitato Kodiak, dove ha ricevuto le chiavi della citt\u00e0 dal sindaco Patricia Branson.\nNel novembre del 2013 ha iniziato una campagna per i profumi Jacavi Worldwide e Parlux Ltd.\nNel novembre del 2015 battezza la nave da crociera \"Norwegian Escape,\" nel porto di Miami. Ad essa ha dedicato un verso del suo singolo \"Freedom,\" il cui video musicale \u00e8 tra l'altro ambientato proprio sulla \"Norwegian Escape.\"\nIl 10 giugno 2016 produce il film \"Puerto Ricans in Paris\". Nel cast gli attori Luis Guzm\u00e0n ed Edgar Garcia."}
{"id": "2398130", "revid": "1543377", "url": "https://it.wikipedia.org/wiki?curid=2398130", "title": "Proverbaro Esperanta", "text": "Il Proverbaro Esperanta (letteralmente, \"proverbiario esperantista\") fu la prima raccolta di proverbi in lingua esperanto. Fu redatto da Ludwik Lejzer Zamenhof proseguendo il lavoro lasciato incompiuta dal padre Mordechai Mark Zamenhof, che si era lungamente interessato, nei suoi ultimi anni di vita, ad un'analisi sinottica dei proverbi presenti nelle varie lingue (\"Frazeologio rusa-pola-franca-germana\").\nL'opera completa contiene 2630 proverbi, e fu pubblicata per la prima volta nel 1910. Edizioni successive risalgono al 1925, al 1961 (editrice Stafeto) e al 1974."}
{"id": "2398131", "revid": "287204", "url": "https://it.wikipedia.org/wiki?curid=2398131", "title": "C\u00e1ceres Ciudad del Baloncesto", "text": "Il C\u00e1ceres Ciudad del Baloncesto \u00e8 una societ\u00e0 cestistica avente sede a C\u00e1ceres, in Spagna. Fondata nel 2007 dalla fusione delle due squadre della citt\u00e0, il \"San Antonio\" e il pi\u00f9 famoso \"C\u00e1ceres Club Baloncesto\", club sorto nel 1961 e scomparso nel 2006. Gioca nella Liga LEB Oro.\nDisputa le partite interne nel Ciudad de C\u00e1ceres, che ha una capacit\u00e0 di 6.500 spettatori."}
{"id": "2398134", "revid": "339392", "url": "https://it.wikipedia.org/wiki?curid=2398134", "title": "C\u00e1ceres CB", "text": ""}
{"id": "2398139", "revid": "109376156", "url": "https://it.wikipedia.org/wiki?curid=2398139", "title": "Costante dielettrica", "text": ""}
{"id": "2398141", "revid": "339392", "url": "https://it.wikipedia.org/wiki?curid=2398141", "title": "Quick Time", "text": ""}
{"id": "2398145", "revid": "729019", "url": "https://it.wikipedia.org/wiki?curid=2398145", "title": "Kapoly", "text": "Kapoly \u00e8 un comune dell'Ungheria di 712 abitanti (dati 2007) situata nella provincia di Somogy, nell'Ungheria centro-occidentale."}
{"id": "2398148", "revid": "767487", "url": "https://it.wikipedia.org/wiki?curid=2398148", "title": "Kaposf\u0151", "text": "Kaposf\u0151 \u00e8 un comune dell'Ungheria di 1.820 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398155", "revid": "110157", "url": "https://it.wikipedia.org/wiki?curid=2398155", "title": "Kaposgyarmat", "text": "Kaposgyarmat \u00e8 un comune dell'Ungheria di 127 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398158", "revid": "767487", "url": "https://it.wikipedia.org/wiki?curid=2398158", "title": "Kaposhomok", "text": "Kaposhomok \u00e8 un comune dell'Ungheria di 467 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398163", "revid": "767487", "url": "https://it.wikipedia.org/wiki?curid=2398163", "title": "Br\u00fcno", "text": "Br\u00fcno \u00e8 un film del 2009 diretto da Larry Charles, prodotto, co-sceneggiato ed interpretato da Sacha Baron Cohen.\n\u00c8 il terzo film di Cohen dopo \"Ali G Indahouse\" e \"Borat - Studio culturale sull'America a beneficio della gloriosa nazione del Kazakistan\".\nTrama.\nBr\u00fcno \u00e8 un giornalista austriaco omosessuale di diciannove anni ossessionato dalla moda e dal desiderio di diventare la star numero uno del mondo. Presenta il programma \"Funkyzeit mit Bruno\", uno show sulla moda trasmesso nei paesi di lingua tedesca (tranne che in Germania). Deciso a ottenere il successo, il giovane Br\u00fcno tenta tutte le strade: dai consigli di un medium al tentativo di girare una cassetta hard con un politico, dal tentativo di farsi rapire da terroristi medio-orientali all'adottare un bambino di colore, dal provare a diventare etero al tentare la strada del cinema e della TV, fino al tentativo di riappacificare ebrei e palestinesi; il risultato per\u00f2 non cambia. Alla fine Br\u00fcno decider\u00e0 di andare a vivere con Lutz, l'assistente del suo assistente, e con il piccolo di colore, che chiamer\u00e0 Mike Tyson.\nProduzione.\nSacha Baron Cohen, nei panni di Br\u00fcno, si \u00e8 recato alla settimana della moda di Milano nel settembre 2008 facendo irruzione durante la sfilata della stilista \u00c1gatha Ruiz de la Prada. Sempre nei panni del reporter austriaco, Baron Cohen si \u00e8 mescolato tra la folla che in California manifestava a sostegno della \"California Proposition 8\", inoltre si \u00e8 reso protagonista di un tentativo di seduzione nei confronti del repubblicano Ron Paul.\nPromozione.\nSacha Baron Cohen, nei panni di Br\u00fcno, \u00e8 intervenuto agli MTV Movie Awards 2009 per presentare il premio per la migliore performance maschile. Br\u00fcno \u00e8 entrato in sala come un moderno Icaro con enormi ali e vestito solamente con un sospensorio bianco, in fase di atterraggio qualcosa \u00e8 andato storto, tanto che il comico \u00e8 atterrato sul rapper Eminem, finendo con la testa tra le gambe del rapper e i glutei sul suo viso. Eminem si \u00e8 alzato rabbiosamente e su tutte le furie ha lasciato la platea imprecando. Successivamente, sia l'autore dello show sia il rapper stesso hanno sostenuto che il tutto era una gag preparata.\nNel giugno 2009 Baron Cohen/Br\u00fcno appare al fianco della modella Alessandra Ambrosio in un ironico servizio fotografico per la rivista \"Marie Claire\"; appare inoltre nudo sulla copertina di \"GQ\".\nPer il lancio europeo del film, Br\u00fcno ha visitato le maggiori capitali dove ha dato vita a esilaranti show, come a Londra, dove ha marciato con finte guardie reali inglesi vestite con hot pants e il noto colbacco di pelo, mentre a Madrid il comico \u00e8 stato ospite della TV spagnola: durante il programma \"El Hormiguero\" si \u00e8 spogliato in diretta mostrando i suoi slip con impressa la faccia di Zapatero, inoltre ha attraversato le strade della capitale spagnola con un ironico e aderente costume da toro.\nIl film si chiude con Br\u00fcno impegnato nell'interpretazione dell'ironica canzone di beneficenza \"Dove of Peace\" (\"Colomba di pace\"), affiancato da noti cantanti come Bono, Sting, Elton John, Chris Martin, Snoop Dogg e il chitarrista Slash.\nDistribuzione.\nIl film \u00e8 uscito negli Stati Uniti il 10 luglio 2009, mentre in Italia \u00e8 stato distribuito dalla Medusa Film dal 23 ottobre dello stesso anno.\nControversie.\nMichael Jackson.\nDopo la morte di Michael Jackson il 25 giugno 2009, la Universal ha immediatamente imposto il taglio di una scena del film, poco prima della \"premi\u00e8re\" statunitense. Nella scena incriminata Baron Cohen intervistava la sorella della popstar, La Toya Jackson, ponendole imbarazzanti domande sul fratello. In seguito, per evitare polemiche e speculazioni di cattivo gusto, la \"Universal\" ha deciso per il taglio definitivo della scena.\nTitolo.\nIl blog di gossip \"Defamar.com\" aveva proposto un sottotitolo per il film, ovvero: \"Br\u00fcno: Delicious Journeys Through America for the Purpose of Making Heterosexual Males Visibly Uncomfortable in the Presence of a Gay Foreigner in a Mesh T-Shirt\", traducibile in \"Br\u00fcno: deliziose scorribande attraverso l'America allo scopo di mettere visibilmente a disagio i maschi eterosessuali in presenza di un gay straniero in magliettina a rete\". Tale titolo \u00e8 stato in seguito riportato erroneamente come reale titolo da vari organi di informazione cinematografica."}
{"id": "2398165", "revid": "110157", "url": "https://it.wikipedia.org/wiki?curid=2398165", "title": "Kaposkereszt\u00far", "text": "Kaposkereszt\u00far \u00e8 un comune dell'Ungheria di 382 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398166", "revid": "1543377", "url": "https://it.wikipedia.org/wiki?curid=2398166", "title": "Kaposm\u00e9r\u0151", "text": "Kaposm\u00e9r\u0151 \u00e8 un comune dell'Ungheria di 2.563 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398167", "revid": "767487", "url": "https://it.wikipedia.org/wiki?curid=2398167", "title": "Indanan", "text": "Indanan \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nIndanan \u00e8 formata da 34 baranggay:"}
{"id": "2398168", "revid": "110157", "url": "https://it.wikipedia.org/wiki?curid=2398168", "title": "Kaposszerdahely", "text": "Kaposszerdahely \u00e8 un comune dell'Ungheria di 994 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398175", "revid": "767487", "url": "https://it.wikipedia.org/wiki?curid=2398175", "title": "Kapos\u00fajlak", "text": "Kapos\u00fajlak \u00e8 un comune dell'Ungheria di 667 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398178", "revid": "110157", "url": "https://it.wikipedia.org/wiki?curid=2398178", "title": "Kar\u00e1d", "text": "Kar\u00e1d \u00e8 un comune dell'Ungheria di 1.750 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398179", "revid": "1408685", "url": "https://it.wikipedia.org/wiki?curid=2398179", "title": "Rupe Tarpea", "text": "La rupe Tarpea (latino: \"Rupes Tarpeia\" o \"Saxum Tarpeium\") \u00e8 la parete rocciosa posta sul lato meridionale del Campidoglio a Roma, dalla quale venivano gettati i traditori condannati a morte, che in tal modo venivano simbolicamente espulsi dall'Urbe. Si tratta di un colle di tufo che ospita diverse aree verdi come per esempio il Giardino Belvedere di Villa Tarpea.\nStoria e leggende.\nSecondo la tradizione mitografica il nome \"Saxum Tarpeium\" deriverebbe dalla figura eponima di Tarpeia, \nTarpeia era una vergine vestale, figlia del comandante romano Spurio Tarpeo, custode della rocca capitolina. Fu proprio Tarpeia a lasciarsi corrompere da Tito Tazio, re dei Sabini comandante del loro esercito, alleati dei Sanniti, e ad aprire all'esercito nemico le porte di Roma, facendo s\u00ec che l'esercito romano fosse colto alla sprovvista. Se questa \u00e8 la storia, il motivo del tradimento entra invece a far parte della leggenda che tanti poeti e narratori romani hanno raccontato, facendola arrivare fino ad oggi. \nSecondo Livio la giovane fu corrotta dal re in persona con la promessa di ricevere \"ci\u00f2 che i Sabini portano con la mano sinistra\", espressione che si riferisce probabilmente a bracciali, scudi, e gioielli. Una volta compiuta la sua parte e indicato il sentiero per l'accesso a Roma all'esercito sabino, per\u00f2, Tarpeia fu uccisa e lasciata sulla rupe ricoperta di scudi, probabilmente per sfregio nei confronti dei traditori o come dimostrazione di potere. Una volta ritrovato il corpo dai romani, venne seppellito sul Campidoglio, sulla rupe che ancora oggi porta il suo nome. Quella di Livio \u00e8 la versione pi\u00f9 antica e maggiormente nota della vicenda che per\u00f2 nei secoli sub\u00ec diverse modifiche.\nSecondo Properzio, ad esempio, un noto scrittore latino, il motivo del tradimento di Tarpeia fu il pi\u00f9 nobile dei sentimenti: l'amore. La giovane infatti, secondo questa versione, si era innamorata del comandante dei sabini, Tito Tazio, e per questo aveva deciso di tradire la propria citt\u00e0 e consegnarla all'esercito nemico.\nPer capire la diffusione che ebbe questo mito, un'altra versione ci arriva dallo scrittore e filosofo greco Plutarco, che sosteneva che Tarpeia fosse in realt\u00e0 la figlia di Tito Tazio, costretta per volere del padre a vivere con Romolo e preparata a questa triste sorte fin dalla nascita.\nSecondo un'altra versione di origine ignota, Tarpeia venne smascherata e gettata da una rupe del colle Campidoglio. Da allora in poi la rupe prese il suo nome e i romani stabilirono l\u2019usanza di gettare di l\u00ec i traditori della patria. I resti della fanciulla vennero poi spostati sul finire del regno di Tarquinio Prisco o da Tarquinio il Superbo, a seconda delle versioni.\nDalla rupe venivano gettati nel sottostante Foro Romano quanti fossero stati condannati a morte, come accadde per Spurio Cassio Vecellino che, per l'accusa di aspirare a diventare re, fu condannato e gettato dalla rupe dai suoi due accusatori, i questori Lucio Valerio Potito e Cesone Fabio Vibulano.\nLa rupe di Tarpea veniva usata per condannare le persone che si rifiutavano di testimoniare, visto che le testimonianze erano le uniche fonti di prova avendo i contratti unicamente forma orale.\nRestauro e riqualificazione.\nA maggio 2019 Gucci, la nota casa di moda italiana, ha annunciato di sostenere la riqualificazione e il restauro della rupe Tarpea con una donazione di 1,6 milioni di euro. \nAlessandro Michele, \"creative director\" di Gucci, ha annunciato la partecipazione al progetto culturale \"Rupe Tarpea, tra leggenda e futuro\", e quindi la partecipazione economica della ditta ai lavori, in accordo con la Sovrintendenza Capitolina ai Beni Culturali. Tra gli obiettivi il riassetto paesaggistico del luogo simbolo della citt\u00e0 latina, il tufo, infatti, scolpito e scavato dal tempo \u00e8 oggi un panorama di una bellezza unica nel suo genere anche se in stato di abbandono. La casa di moda si \u00e8 dunque impegnata in un intervento di manutenzione conservativa dei giardini esistenti sui vari livelli di terrazzamenti per poterli riaprire al pubblico e recuperare cos\u00ec alcuni terrazzi panoramici, e nella valorizzazione delle aree verdi ai piedi del colle. Gucci si ripropone, inoltre di restaurare il Giardino Belvedere della villa Tarpea. La fine dei lavori \u00e8 stata programmata per il 2021. La riapertura \u00e8 avvenuta il 19 settembre 2021."}
{"id": "2398180", "revid": "666668", "url": "https://it.wikipedia.org/wiki?curid=2398180", "title": "OFC Futsal Championship 2009", "text": "Il sesto Oceanian Futsal Championship si \u00e8 disputato dal 6 luglio al 10 luglio 2009 a Suva nelle isole Figi presso la \"Vodafone Arena\". \u00c8 considerato il sesto campionato continentale dell'Oceania per formazioni nazionali di calcio a 5.\nLe formazioni iscritte al torneo sono state quattro: oltre ai padroni di casa ed ai detentori del titolo le sono state presenti anche e .\nIl torneo, che negli anni in cui si disputa il mondiale qualifica il vincitore al FIFA Futsal World Championship, in questa edizione ha designato la nazionale di calcio a 5 Campione d'Oceania. Dopo due giornate i campioni uscenti delle Isole Salomone si sono qualificati alla finale dove il giorno dopo sono giunti anche i padroni di casa sconfiggendo per 3-1 la Nuova Caledonia.\nNelle finali, Vanuatu \u00e8 riuscita a ribaltare la gara del girone battendo la Nuova Caledonia per 6-2 e conquistando la medaglia di bronzo; le Isole Salomone invece hanno ribadito una supremazia veramente schiacciate battendo nella finale per il titolo i padroni di casa delle Figi con un perentorio 8-1. La giovanissima squadra diretta da Kadau (Ragomo, il capitano, ha 19 anni, come il cannoniere della squadra Jack Wetney) si \u00e8 imposta per il secondo anno consecutivo mostrando di essersi giocata bene le carte della preparazione che ha potuto effettuare dai mondiali di ottobre 2008 sino alla vigilia di questo sesto campionato continentale."}
{"id": "2398185", "revid": "104485", "url": "https://it.wikipedia.org/wiki?curid=2398185", "title": "Melinda Gordon", "text": "Melinda Irene Gordon \u00e8 un personaggio immaginario, protagonista della serie televisiva statunitense \"Ghost Whisperer - Presenze\", creata dal regista John Gray.\nL'attrice che interpreta il ruolo di Melinda \u00e8 Jennifer Love Hewitt.\nBiografia.\nMelinda, nata il 9 settembre 1983, possiede fin da bambina il dono di vedere gli spiriti dei defunti e di comunicare con loro, come quasi tutte le donne della sua famiglia. Dopo il matrimonio con Jim Clancy, un affascinante paramedico, si \u00e8 trasferita a Grandview, cittadina che fa da sfondo alla stragrande maggioranza degli episodi del telefilm.\nA una vita apparentemente normale, Melinda affianca la missione, affidatale dalla sua amatissima nonna Mary, di aiutare gli spiriti dei defunti ad abbandonare in pace la vita terrena, per \"passare oltre\" e \"entrare nella luce\": cio\u00e8 nell'aldil\u00e0. La madre, Beth Gordon, possiede lo stesso dono della figlia e di sua madre, ma spesso e volentieri ha rifiutato questa capacit\u00e0 perch\u00e9, come ammette lei stessa in un episodio, non \u00e8 in grado di sopportare il dolore che gli spiriti portano con s\u00e9.\nApparizioni.\nStagione 1.\nMelinda e Jim si trasferiscono nella piccola citt\u00e0 di Grandview, dove Melinda apre un piccolo negozio di antiquariato, chiamato \"Antico come nuovo\" (\"The Same As It Never Was ANTIQUES\"), che subir\u00e0 molti danni nel successivo sviluppo della trama durante le stagioni della serie. A Grandview, Melinda stringe un profondo legame di amicizia con Andrea Marino, ex brillante avvocatessa di New York, alla ricerca di una vita tranquilla. Andrea diviene socia di Melinda e partecipe del suo segreto.\nNella prima stagione, Melinda ha un nemico: uno spirito maligno, il perfido Romano, che appare come un nero figuro, sempre accompagnato da una musica inquietante, con la missione di intrappolare nel mondo terreno le anime dei defunti. Lo scontro tra i due \u00e8 inevitabile, e reso pi\u00f9 drammatico dal fatto che Andrea Marino, morta tragicamente in un incidente aereo, cade nelle mani di Romano, insieme ad alcune delle altre vittime.\nStagione 2.\nL'inizio della seconda stagione vede Melinda ancora alle prese con Romano e con le anime che lo spirito malvagio ha intrappolato. La ragazza riesce a sconfiggerlo e a far passare oltre gli spiriti, tra cui la sua amica Andrea, in un tripudio di commozione. Al fianco di Melinda Gordon e di suo marito Jim Clancy compaiono personaggi comprimari, come la vedova Delia Banks, suo figlio Ned e Rick Payne, un docente universitario esperto dell'occulto.\nDelia diviene la nuova socia di Melinda, ma deve passare del tempo prima che Melinda riveli a lei e a suo figlio Ned il suo segreto. Ned crede subito a Melinda; Delia, al contrario, rimane scettica a lungo, prima di fidarsi totalmente della sua nuova migliore amica. Anche Rick Payne \u00e8 messo al corrente del potere di Melinda.\nIn questa stagione il nemico di Melinda \u00e8 il suo fratellastro, Gabriel Lawrence, un individuo ambiguo in stretto contatto anch'egli con il mondo dei fantasmi. Nell'ultima puntata Melinda ha un'esperienza di morte, durante la quale le pare di incontrare suo padre, che le rivela del fratello. La ragazza \u00e8 salvata da quattro bambini, legati ai cosiddetti \"Cinque segni\" che sono il filo conduttore della serie.\nStagione 3.\nNella terza stagione si dipanano molti particolari sulla famiglia di Melinda. Mentre \u00e8 alla ricerca del padre, Beth, sua madre, cerca di convincerla a lasciare Grandview e gli spiriti legati alla citt\u00e0, ma Melinda capisce di essere legata alla cittadina. Scopre anche di essere la sorellastra di Gabriel e che Tom Gordon non \u00e8 il suo padre biologico; incontra lo spirito di una sua antenata, di nome Tessa, che le rivela di essere stata anche lei una medium e le mostra la citt\u00e0 dove mor\u00ec, situata sotto Grandview, dove rivedr\u00e0 per il fantasma di Tom Gordon, suo padre. Il nemico della stagione \u00e8 l'Uomo Mascherato, risvegliato dalla presenza di Melinda nella citt\u00e0 sotterranea sotto Grandwiew che poi si scoprir\u00e0 essere in realt\u00e0 il suo vero padre, Paul Eastman, incastrato e successivamente ucciso da Tom Gordon -allora procuratore- per l'omicidio di un bambino Michael Wilkins. In realt\u00e0 egli -medium come Melinda-, aveva trovato solamente il corpo guidato dallo spirito del ragazzino. Tom, sentendosi minacciato dalle scoperte fatte da Melinda, decide di portarla nella prima casa della sua infanzia per farle ricordare completamente tutto della notte dell'omicidio di Paul Eastman, che interverr\u00e0 per salvare sua figlia quando questa invocher\u00e0 il suo aiuto, uccidendo quindi Tom che diventa uno spirito oscuro e riuscendo finalmente a passare oltre, non prima di aver salutato un'ultima volta Beth e Melinda.\nStagione 4.\nLa quarta stagione introduce due nuovi personaggi. Eli James \u00e8 uno psicologo che, dopo un'esperienza ai confini della morte, diviene anch'egli capace di sentire i fantasmi (solo sentirli, non vederli). Il suo potere non \u00e8 nemmeno paragonabile a quello di Melinda, ma si dimostra utile in diverse occasioni. Eli inoltre succede a Zoe, la sua fidanzata, nel ruolo di Guardiano del Libro dei Cambiamenti, alla morte della ragazza. Carl, invece, \u00e8 un fantasma che fa da guida e osservatore, e porta Melinda alla scoperta di nuove entit\u00e0: gli \"spiriti bianchi\".\nNel corso della stagione, Melinda affronta un aborto e la morte del marito Jim, che per\u00f2 si reincarna nel corpo di un uomo appena defunto, Sam. La fusione tra l'anima di Jim e il corpo di Sam non \u00e8 semplice poich\u00e9 Jim perde la memoria (prezzo che ha dovuto pagare per aver ingannato la morte), ma l'amore di Jim prevale e la recupera. Jim/Sam sposa Melinda e, a coronare la gioia del momento, arriva la notizia che Melinda \u00e8 incinta da prima dell'incidente di Jim.\nStagione 5.\nSi assiste a un salto temporale di 5 anni,Jim/Sam e Melinda hanno un figlio, Aiden,in grado di vedere non solo i fantasmi,ma anche gli sfavilli, cio\u00e8 le anime dei bimbi passati oltre.\nIn questa stagione Melinda \u00e8 alle prese con le ombre a cui interessano fortemente i bambini,per cui Melinda \u00e8 sempre in pensiero per Aiden che viene protetto anche da Carl.\nContinuer\u00e0 la sua missione nel fare passare oltre gli spiriti e alla fine sar\u00e0 proprio Aiden a salvare sua madre dalle ombre.\nAbilit\u00e0.\nMelinda \u00e8 una medium e, in quanto tale, \u00e8 fortemente connessa con il mondo degli spiriti dei morti. Oltre a vedere e comunicare con i fantasmi, talvolta ha visioni e fa sogni premonitori."}
{"id": "2398186", "revid": "287204", "url": "https://it.wikipedia.org/wiki?curid=2398186", "title": "Nadja Auermann", "text": "Carriera.\nNadja Auermann, nata in Germania, si trasferisce a Parigi nel 1990 ottenendo un contratto con l'agenzia di moda Karins Modeling Agency nello stesso anno. Nel 1991, viene messa sotto contratto con la Elite Model Management. Dopo aver sfilato per alcune passerelle di pr\u00eat-\u00e0-porter, la modella posa per alcuni servizi su \"Harper's Bazaar\" e \"Vogue\" che le consentono di diventare molto popolare. Dopo essere comparsa anche su \"Vogue Parigi\" ed essere stata scelta come testimonial della campagna pubblicitaria di Benetton, la Auermann compare sulla copertina di \"Harper's Bazaar\" nel settembre 1994. La modella viene paragonata a Grizabella, uno dei gatti protagonisti del musical \"Cats\".\nIn seguito la Auermann sfila per Versace, Chanel, Givenchy, Jean Paul Gaultier, Salvatore Ferragamo, Valentino S.p.A., Herm\u00e8s, Thierry Mugler, Perry Ellis, Gucci, Prada, Isaac Mizrahi, Louis Vuitton, Karl Lagerfeld, Yves Saint Laurent, Vivienne Westwood, Dolce &amp; Gabbana e compare nelle campagne pubblicitarie di Anna Molinari, Anne Klein, Blumarine, Cartier, Christian Dior SA, Dolce &amp; Gabbana, Donna Karan, Fendi 'Theorema' perfume, Gianfranco Ferr\u00e9, Giorgio Armani S.p.A. H&amp;M, Herm\u00e8s, Krizia, Karl Lagerfeld, Pomellato, Prada, Rochas, Shiseido, Trussardi, Versace Atelier ed Yves Saint Laurent. In anni pi\u00f9 recenti, la modella ha lanciato un profumo, chiamato semplicemente \"Nadja Auermann\", ed ha occasionalmente lavorato come attrice. I suoi ruoli pi\u00f9 importanti sono stati in due pellicole tedesche: \"Letztes Kapitel\" (2005) e \"Dornr\u00f6schens Leiser Tod\" (2004).\nVita privata.\nNel 1997, Nadja Auermann ha avuto la sua prima figlia dal compagno Olaf Bj\u00f6rn, Cosima. Due anni dopo ha sposato l'attore tedesco Wolfram Grandezka dal quale ha avuto Nicolas lo stesso anno. La coppia ha divorziato due anni dopo."}
{"id": "2398187", "revid": "729019", "url": "https://it.wikipedia.org/wiki?curid=2398187", "title": "Kast\u00e9lyosdomb\u00f3", "text": "Kast\u00e9lyosdomb\u00f3 \u00e8 un comune dell'Ungheria di 334 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398188", "revid": "729019", "url": "https://it.wikipedia.org/wiki?curid=2398188", "title": "Kalingalan Caluang", "text": "Kalingalan Caluang \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nKalingalan Caluang \u00e8 formata da 9 baranggay:"}
{"id": "2398189", "revid": "131358", "url": "https://it.wikipedia.org/wiki?curid=2398189", "title": "Football Club Nantes", "text": ""}
{"id": "2398190", "revid": "110157", "url": "https://it.wikipedia.org/wiki?curid=2398190", "title": "Kasz\u00f3", "text": "Kasz\u00f3 \u00e8 un comune dell'Ungheria di 148 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398192", "revid": "121659938", "url": "https://it.wikipedia.org/wiki?curid=2398192", "title": "Ferro di Cavallo (Perugia)", "text": "Ferro di Cavallo \u00e8 un quartiere di Perugia, situato nella prima periferia ad ovest della citt\u00e0 a circa 5 km dal centro cittadino ed a 2 km dalla Stazione di Perugia.\nIl patrono del quartiere \u00e8 San Giovanni Battista, che d\u00e0 il nome anche all'omonima parrocchia affidata al parroco Don Francesco, e viene festeggiato il 24 giugno di ogni anno.\nGeografia.\nSituato ai piedi di Monte Malbe, \u00e8 un quartiere che si sviluppa in una zona prevalentemente collinare, passando dai 270 m slm nella zona limitrofa a Pian di Massiano ai 440 m slm ai piedi della Citt\u00e0 della Domenica.\nIl nome deriva dalla curva a forma di \"ferro di cavallo\" della strada che attraversa il quartiere nella parte bassa e che collega la zona di Pian di Massiano (nella quale si arriva scendendo dal centro della citt\u00e0 e dai quartieri limitrofi) all'imbocco del raccordo autostradale Perugia-Bettole ed ai quartieri di Olmo fino ad arrivare ad Ellera che si trova sotto il comune limitrofo di Corciano.\nTrasporti.\nIl quartiere si raggiunge facilmente in auto servendosi dell'omonima uscita del raccordo autostradale Perugia-Bettolle.\nDal centro di Perugia ci si arriva in autobus con le linee G, H1, H2, F1, F2 e Z4 nei giorni feriali e con la linea G5 in quelli festivi;in alternativa c'\u00e8 il MiniMetr\u00f2, una metropolitana leggera che giunge a Pian di Massiano ed \u00e8 facilmente raggiungibile dal quartiere."}
{"id": "2398193", "revid": "125392933", "url": "https://it.wikipedia.org/wiki?curid=2398193", "title": "Fontana del Conte", "text": "Fontana del Conte (in sloveno Kne\u017eak, in tedesco \"Grafenbrunn\") \u00e8 un paese della Slovenia, frazione del comune di Bisterza.\nGeografia fisica.\nLe alture principali sono: \"Velika Obroba\", 644 m; \"Vrh\", 778 m; \"Mala Obroba\", 641 m; \"Stani hrib\", 674 m; \"Milanka\", 948 m.\nStoria.\nAbitata anticamente da trib\u00f9 illiriche, venne poi conquistata dai romani. In seguito alla caduta dell'Impero romano d'Occidente, nel settimo secolo arrivarono le prime popolazioni slovene provenienti dalla piana di Blocche.\nGeografia antropica.\nIl centro abitato apparteneva storicamente alla Carniola, come comune autonomo inserito nel distretto di Bisterza; era noto con il toponimo tedesco di \"Grafenbrunn\" e con quello sloveno di \"Kne\u017eak\". Prima del trattato di Rapallo, firmato nel 1920, il comune di Fontana del Conte, nel distretto di Bisterza, faceva parte della Carniola interna (in sloveno \"Notranjska\" - in tedesco \"Innerkrain\"), con i Distretti di Blocche, Borgovecchio di Olisa, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia. Dopo la prima guerra mondiale pass\u00f2, come tutta la Venezia Giulia, al Regno d'Italia; il toponimo venne italianizzato in Fontana del Conte, e il comune venne inserito nel circondario di Volosca-Abbazia della provincia dell'Istria. L'anno successivo pass\u00f2 alla nuova provincia del Carnaro. Nel 1927 al comune di Fontana del Conte venne aggregato il comune di Sagoria San Martino.\nFrazioni nel 1936.\nNel 1936 il vecchio comune di Fontana del Conte (provincia di Fiume) aveva una popolazione totale di 3.727 residenti ed era suddiviso in 8 frazioni e in 1 centro abitato:\nDopo la seconda guerra mondiale il territorio pass\u00f2 alla Iugoslavia; attualmente Fontana del Conte (oggi \"Kne\u017eak\") \u00e8 frazione del comune di Bisterza."}
{"id": "2398194", "revid": "729019", "url": "https://it.wikipedia.org/wiki?curid=2398194", "title": "Kazsok", "text": "Kazsok \u00e8 un comune dell'Ungheria di 377 abitanti (dati 2001) situata nella provincia di Somogy, nell'Ungheria centro-occidentale."}
{"id": "2398195", "revid": "1528507", "url": "https://it.wikipedia.org/wiki?curid=2398195", "title": "Continuous Replenishment", "text": "Il Continuous Replenishment (CR) \u00e8 una tecnica di gestione delle scorte tra fornitore e cliente. Il cliente mette a disposizione del fornitore i dati riguardanti il suo magazzino e sulle vendite effettuate. Il fornitore si prende l'impegno di elaborare questi dati e di mantenere le scorte del cliente ad un livello congiuntamente stabilito.\nPer realizzare questo sistema occorre implementare dei sistemi, a volte complessi, per lo scambio di informazioni. \nIl vantaggi di questo sistema sono in termini di efficienza della catena di distribuzione con conseguente riduzione delle scorte. Un altro vantaggio \u00e8 il permettere al fornitore di venire a conoscenza dei dati sulle vendite direttamente dal cliente e cos\u00ec in questo modo, si va a diminuire l'effetto Forrester."}
{"id": "2398196", "revid": "237161", "url": "https://it.wikipedia.org/wiki?curid=2398196", "title": "Parasso", "text": ""}
{"id": "2398197", "revid": "1543377", "url": "https://it.wikipedia.org/wiki?curid=2398197", "title": "Lucardo", "text": "Lucardo \u00e8 una frazione del comune di Montespertoli, nella citt\u00e0 metropolitana di Firenze.\nStoria.\nLucardo \u00e8 probabilmente il pi\u00f9 antico insediamento del comune di Montespertoli. Secondo Emanuele Repetti il suo nome deriverebbe da \"locus arduus\" ma secondo altre fonti sarebbe una derivazione del tedesco \"Leocard\" o \"Liucard\". Forse il nome deriva dal suffisso \"lucus\" che indicava gli insediamenti agresti religiosi, i boschi sacri. Lucardo era gi\u00e0 esistente in epoca longobarda quando amministrava un territorio che si estendeva oltre che sulle valli del Virginio e dell'Agliena anche sulla Val di Pesa e sulla Val di Greve. Secondo un documento conservato nell'abbazia di Nonantola risulta che Lucardo appartenesse a quell'abbazia. La copia dell'atto di donazione venne ritrovata tra i codici Nonantolani da Ludovico Antonio Muratori. La donazione venne effettuata da Carlo Magno e dal duca longobardo Norberto; nel documento risulta che: Il documento venne pubblicato e giudicato autentico anche da Giovanni Lami e da Girolamo Tiraboschi; oggi il documento \u00e8 ritenuto un falso.\nIl castello di Lucardo appare citato anche in documenti risalenti all'VIII, al X e all'XI secolo. Il documento pi\u00f9 antico \u00e8 una membrana di pergamena appartenente al monastero di San Bartolomeo di Pistoia, nel quel il fondatore del monastero Gaidoaldo, medico del re longobardo Desiderio, assegna in dote al convento una corte posta in Lucardo. Il documento risale al 775.\nIl castello \u00e8 citato anche in documenti dell'Abbazia di Passignano. In uno risalente al gennaio 1003 risulta una donazione di una casa posta nel castello di Lucardo a favore del monastero di Passignano; altre citazioni risalgono al 1035 e al 9 febbraio 1046, entrambi i documenti risultano redatti presso \"il castello di Lucardo\".\nLucardo era sede di un feudo e il feudatario aveva diritto al titolo nobiliare di Conte. Sui conti di Lucardo rimangono pochissime testimonianze. Alla fine del X secolo risulta signore il conte Ademaro, figlio del Marchese Bonifazio di Oberto. Nel 998 risulta che il signore era Lotario dei Conti Cadolingi di Fucecchio. Nel 1070 il signore \u00e8 Teodorico da Lucardo, forse capostipite dei Lucardesi. In seguito il dominio del castello risulta spartito tra il comune di Semifonte, i conti Alberti e il Vescovo di Firenze. Il castello e il territorio di Lucardo venne devastato truppe ghibelline dopo la Battaglia di Montaperti. Risultano nel castello i seguenti danni Mentre nel territorio risulta che vennero distrutte una casa di Tingo di messer Bandino Berlinghieri nel popolo di San Donato a Lucardo; una casa di Guidalotto di Uggeri della Corte nel popolo della pieve di san Lazzaro e due case nello stesso popolo appartenenti a Michele di Diotifece notaio.\nAlla fine del XIII secolo Lucardo era di propriet\u00e0 della famiglia Baldovinetti che aveva anche il patronato della chiesa di San Martino, posta fuori dalle mura del castello e che nel X secolo era stata donata dal marchese Bonifazio di Oberto alla Badia a Settimo. Nel 1313 il castello di Lucardo e il vicino castello di Santa Maria Novella vennero conquistati dalle truppe dell'imperatore Arrigo VII. Nel XV secolo divenne propriet\u00e0 della famiglia Machiavelli.\nFamiglie originarie di Lucardo.\nDa Lucardo prese origine un ramo della famiglia Pitti chiamato Lujesi. I Pitti erano originari di Semifonte e dopo la conquista di quella citt\u00e0 da parte di Firenze vennero scacciati. Il ramo principale scese a Firenze mentre un secondo ramo prese stanza nel casale chiamato Luja e di l\u00ec mutarono nome in Lujesi. Sempre dal territorio lucardese sono originari gli Alfani, provenienti dal Fiano, in borgo posto ai piedi del castello di Lucardo e anche le famiglie Buonaiuti e Serragli che ebbero come capostipite comune un tale Belcaro che dopo esser stato scacciato dal castello di Pogni prese dimora a Lucardo. Da Lucardo presero il loro nome la famiglia Lucardesi che in epoca medicea ebbero una sorta di signoria feudale sul castello.\nIl borgo oggi.\nL'abitato \u00e8 diviso in due parti; il castello o Lucardo alto e il borgo o Lucardo basso.\nLucardo presenta ancora l'unica porta di accesso al borgo; si tratta di una porta ad arco a tutto sesto, sopra il cui architrave \u00e8 murato lo stemma della famiglia Lucardesi. La cinta muraria \u00e8 costituita dalla facciata esterna delle case del borgo e nei pressi della porta di accesso \u00e8 visibile una torre rompitratta.\nLa struttura del borgo \u00e8 costituita da una piazza su cui si affacciano tutte le abitazioni del borgo, tra le quali \u00e8 possibile individuare un edificio un tempo facente funzione di mastio o cassero.\nFuori dalla mura, affacciata su una piazza non pavimentata \u00e8 collocata la chiesa dei Santi Martino e Giusto.\nLe chiese.\nNel territorio di Lucardo in antico esistevano cinque chiese ed erano la chiesa di San Giusto, la chiesa di san Martino, la chiesa di san Donato, la pieve di san Lazzaro e la chiesa di santa Maria Novella. La chiesa di san Giusto venne riunita alla chiesa di san Martino che oggi porta il doppio titolo mentre la chiesa di santa Maria Novella venne riunita a quella di San Donato. Sempre in antico portarono nel titolo il nome di Lucardo anche la Pieve di San Pancrazio nel comune di San Casciano in Val di Pesa e la pieve di San Donnino nel comune di Certaldo."}
{"id": "2398198", "revid": "1632387", "url": "https://it.wikipedia.org/wiki?curid=2398198", "title": "Giuseppe di Arimatea", "text": "L'origine etimologica di \"Arimatea\" \u00e8 dibattuta. Molti studiosi ritengono che si riferisca a una localit\u00e0, a tutt'oggi, sconosciuta. La maggioranza degli storici la identifica con \u05d4\u05b8\u05e8\u05b8\u05de\u05b8\u05ea\u05b7\u05d9\u05b4\u05dd (Samuele 1,1 e 1 Cronache 27,27). Alcuni la identificano nell'antica Armathajim in ebraico, attuale Rantis (v. sito Opus Dei). Altri studiosi lo traducono come un titolo onorifico \"Ha-rama-theo\", ossia, \"Altezza divina\", affine a \"Sua Altezza Reale\". Altri, ancora, traducendo \"di\" come \"figlio di\", in aramaico \"bar\", ipotizzano un'assonanza con il nome aramaico di Giuseppe Flavio: \"Johsef bar Matityahu\", tenendo conto che \"Matityahu\" (nome ebraico di capostipite della dinastia dei Maccabei - soprannome che significa \"martello\") \u00e8 tradotto comunemente con il nome \"Mattia / Matteo\" e che i suoni vocalici in ebraico non vengono trascritti. D'altronde anche Barabba sembrerebbe essere un nome simbolico che sta per \"Figlio del Padre\". L'ipotesi ha come base un parallelismo tra i Vangeli e i testi di Giuseppe Flavio, il quale narra di quella volta in cui tre dei suoi parenti furono crocifissi e per sua intercessione presso Ponzio Pilato, ottenne che, almeno, uno dei tre fosse seppellito normalmente (Caesar's Messiah, Joseph Atwill).\nNuovo Testamento, apocrifi e letteratura paleocristiana.\nGiuseppe compare in tutti e quattro i Vangeli canonici, cosa alquanto infrequente nel Nuovo Testamento. A partire dal II secolo, inoltre, nacque attorno alla sua figura tutta una serie di dettagli, probabilmente leggendari, che andarono a confluire nel corpo degli Atti di Pilato, anche noti come Vangelo di Nicodemo o \"Narrazione di Giuseppe\". Altri episodi e particolari furono aggiunti dagli scrittori delle origini del Cristianesimo.\nVangeli canonici.\nGiuseppe svolge un ruolo di rilievo nei racconti della passione di Ges\u00f9 contenuti nei vangeli canonici, in quanto uomo benestante che simpatizzava per la causa del Nazareno e padrone di un facoltoso mausoleo di famiglia a Gerusalemme che aveva fatto scavare in una cava rocciosa, predisposto probabilmente alla sua stessa sepoltura. Egli stesso organizza le operazioni di recupero e sepoltura del corpo di Cristo finanziando l'acquisto del lenzuolo di lino in cui avvolger\u00e0 le membra martoriate e della mistura di unguenti profumati con cui ne profumer\u00e0 il corpo malgrado la sua riluttanza a manifestare la sua simpatia nei confronti del condannato per via della sua posizione. Il sacerdote sfrutta la sua stessa carica per sollecitare personalmente Pilato ad autorizzare la rimozione e le esequie del Cristo. Nei vangeli sinottici l'episodio si ripete secondo uno schema ben determinato: presentazione di Giuseppe, richiesta del corpo di Ges\u00f9 a Ponzio Pilato da parte di Giuseppe, che poi lo depone dalla croce, lo avvolge in un sudario e lo mette nella tomba, che viene chiusa. Le differenze tra i racconti sono:\nVangelo di Nicodemo.\nIl \"Vangelo di Nicodemo\" tratta pi\u00f9 ampiamente la deposizione di Ges\u00f9 e il ruolo svoltovi da Giuseppe.\nDopo avere chiesto il corpo di Ges\u00f9 a Pilato, Giuseppe e Nicodemo lo prepararono e misero nella tomba che Giuseppe aveva fatto scavare per s\u00e9. Gli anziani ebrei si arrabbiarono per il fatto che Giuseppe aveva sepolto Ges\u00f9 e lo fecero arrestare, imprigionandolo e sigillando la porta della sua cella, che fecero custodire da una guardia, ma Giuseppe scomparve dalla cella senza che i sigilli fossero rotti.\nGiuseppe ricomparve poi nella sua citt\u00e0, Arimatea. Gli anziani ebrei, avendo mutato opinione e avendo deciso di volersi confrontare pi\u00f9 pacatamente con Giuseppe, gli mandarono una lettera di scuse tramite sette suoi amici. Giuseppe torn\u00f2 allora da Arimatea a Gerusalemme e, dinanzi agli anziani, raccont\u00f2 che era rimasto nella cella per tutto il sabato, ma che a mezzanotte gli era comparso Ges\u00f9 in persona, che lo aveva portato a vedere la tomba dove Giuseppe l'aveva sepolto e poi, sebbene le porte fossero chiuse, lo aveva fatto entrare nella sua casa.\nGiuseppe conferm\u00f2 la risurrezione di Ges\u00f9 ai sommi sacerdoti Anna e Caifa, dicendo che era poi asceso in cielo e che altre persone erano risorte dai morti in quella occasione; in particolare, Giuseppe indic\u00f2 che tra essi vi erano due figli del sommo sacerdote Simone. Anna, Caifa, Nicodemo e Giuseppe, assieme a Gamaliele, si recarono ad Arimatea per interrogare i figli di Simeone, Carino e Lentio.\nLetteratura cristiana delle origini.\nAlcuni particolari sulla vita di Giuseppe non inclusi nel Nuovo Testamento o nei suoi apocrifi sono tramandati da storici della Chiesa delle origini quali Ireneo di Lione (125 \u2013 189), Ippolito di Roma (170 \u2013 236), Tertulliano (155 \u2013 222), ed Eusebio di Cesarea (260 \u2013 340). Ilario di Poitiers (300 \u2013 367) arricch\u00ec la leggenda di Giuseppe, mentre Giovanni Crisostomo (347\u00a0\u2013 407), patriarca di Costantinopoli, fu il primo a scrivere che Giuseppe era tra i settanta apostoli di cui si parla nel \"Vangelo secondo Luca\".\nLe parole di Giuseppe di Arimatea rivolte a Ponzio Pilato sono il tema di un antico inno della Chiesa Ortodossa Greca, cantato il Venerd\u00ec Santo durante la Processione dell'Epitaffio. I suoi versi ricordano il tradimento e il suicidio finale di Giuda.\nLeggende medioevali.\nDurante il Medioevo la figura di Giuseppe fu al centro di due gruppi di leggende, quella che lo vedeva come fondatore della cristianit\u00e0 britannica e quella che lo voleva primo custode del Santo Graal.\nQueste leggende nacquero nel XII secolo, quando Giuseppe fu messo in relazione al ciclo arturiano come primo custode del Santo Graal; il primo riferimento \u00e8 presente nel \"Joseph d'Arimathie\" di Robert de Boron, in cui Ges\u00f9 appare a Giuseppe consegnandogli il Graal e questi lo manda con i suoi seguaci in Britannia. Questo tema fu sviluppato nelle opere successive di Boron e del ciclo arturiano, finch\u00e9, in opere tarde, si afferm\u00f2 che Giuseppe stesso si rec\u00f2 in Britannia diventandone il primo vescovo.\nGiuseppe in Britannia.\nIn nessuno dei pi\u00f9 antichi racconti dell'arrivo del cristianesimo in Britannia si menziona Giuseppe di Arimatea. \u00c8 solo nella \"Vita di Maria Maddalena\" di Rabano Mauro (780-856), arcivescovo di Magonza, che compare il primo collegamento tra Giuseppe e la Britannia: secondo il racconto di Rabano, Giuseppe fu inviato in Britannia, e fino in Francia fu accompagnato da \u00able due sorelle di Betania, Maria e Marta, Lazzaro (che fu risorto dai morti), sant'Eutropio, santa Salom\u00e9, san Cleone, san Saturnino, santa Maria Maddalena, Marcella (serva delle sorelle di Betania), san Massio o Massimino, san Marziale, e san Trofimo o Restituto\u00bb.\nIn Britannia, sempre secondo i racconti, mor\u00ec e fu sepolto sull'isoletta di San Patrizio, poco distante dall'isola di Man, assieme al Santo Graal.\nDubbi sulla storicit\u00e0 di Giuseppe.\nDiversi studiosi mettono in dubbio la storicit\u00e0 della tradizione relativa alla deposizione e sepoltura di Ges\u00f9 da parte di Giuseppe di Arimatea.&lt;br&gt; Secondo le consuetudini romane i cadaveri dei giustiziati erano lasciati decomporre sulla croce alla merc\u00e9 degli animali - e poi sepolti senza cerimonie pubbliche e in una fossa comune - come deterrente per chi osava sfidare Roma; non vi \u00e8 neppure una prova documentale di un'eccezione da parte di un governatore romano e tantomeno Ponzio Pilato, noto per la sua fermezza e crudelt\u00e0. Questo, in particolare, nel caso di crocifissioni di rivoltosi; il cadavere, in situazioni del tutto eccezionali, poteva essere richiesto solo da un familiare, che doveva avere una certa influenza presso i Romani. Anche lo studioso John Dominic Crossan, tra i cofondatori del Jesus Seminar, rileva come l'episodio riportato dallo storico Flavio Giuseppe - che descrive il suo intervento direttamente presso il generale romano, e futuro imperatore, Tito per potere deporre tre suoi parenti che aveva scoperto essere stati crocifissi durante le guerre romano-giudaiche - dimostri che solo se molto influenti si poteva ottenere la sepoltura di un cadavere di un parente crocifisso. Flavio Giuseppe, che aveva frequentato anche l'imperatore Vespasiano, era infatti al servizio dei romani come interprete e godeva di una certa influenza; quindi la regola era che \"\"se uno era influente, non veniva crocifisso, e se veniva crocifisso, non aveva influenza sufficiente per ottenere la sepoltura\". Diversi studiosi rilevano tuttavia che le norme religiose ebraiche prevedevano che i condannati a morte, per motivi di purit\u00e0, venissero sepolti nel giorno stesso dell\u2019esecuzione, pertanto i Romani, che rispettavano le usanze locali, lasciavano che ci\u00f2 avvenisse, tranne nei casi di esecuzioni di massa effettuate in seguito alla repressione di rivolte popolari, che tuttavia rappresentavano l\u2019eccezione e non la norma. La sepoltura dei giustiziati doveva essere effettuata in fretta e senza i consueti riti funebri (corteo, lamenti, ecc.). Secondo la legge ebraica, i condannati a morte da un tribunale giudaico non potevano essere sepolti nelle tombe di famiglia, ma dovevano essere tumulati in una tomba predisposta dalla corte di giustizia. Nel caso dei condannati a morte dai Romani, i familiari potevano invece richiedere il corpo. La consegna della salma non era per\u00f2 un diritto, ma una concessione che poteva avvenire di volta in volta a discrezione dell'autorit\u00e0 romana; in alternativa, il cadavere era portato nel luogo destinato alle sepolture dei criminali. La possibilit\u00e0 di ottenere il corpo del condannato sembra attestata dal ritrovamento archeologico di una tomba di famiglia sul monte Scopus, vicino a Gerusalemme, in cui sono stati rinvenuti i resti dello scheletro di un uomo crocifisso; secondo vari studiosi, \u00e8 plausibile che la richiesta del corpo di Ges\u00f9, proveniente da un giudeo autorevole come Giuseppe di Arimatea, sia stata accolta favorevolmente. Altri storici, come Crossan, sottolineano, per\u00f2, come sia stato rinvenuto un solo cadavere di un crocifisso sepolto in Palestina, nonostante le migliaia di crocifissioni di ribelli durante le varie rivolte ebraiche e le tre maggiori rivolte messianiche (per esempio il solo legato romano Varo, dopo la morte di Erode, crocifisse oltre duemila ribelli e il governatore Floro, nel 66 d.C. altri tremilaseicento); questo unico rinvenimento, stante anche l'attivit\u00e0 degli archeologi israeliani, dimostra come la sepoltura di un crocifisso fosse un'assoluta eccezione.\nLa figura di Giuseppe di Arimatea non compare negli Atti degli Apostoli, che sostengono, invece, come la deposizione dalla croce e la sepoltura di Ges\u00f9 furono effettuate dalle autorit\u00e0 giudaiche e tutti i membri del Sinedrio: \"Gli abitanti di Gerusalemme infatti e i loro capi non l'hanno riconosciuto e condannandolo [...] chiesero a Pilato che fosse ucciso. [...] lo deposero dalla croce e lo misero nel sepolcro.\"\". Secondo Albert Barnes, invece, il soggetto di \"lo deposero dalla croce\" \u00e8 \"i Giudei\", e Giuseppe e Nicodemo erano essi stessi Giudei; secondo Charles Ellicott, non era necessario affermare che Ges\u00f9 fosse stato deposto da coloro che erano \"discepoli in segreto, come Giuseppe e Nicodemo. Bastava il fatto che anche loro erano fra i capi dei Giudei, e che anche loro facevano ci\u00f2 che facevano senza alcuna aspettativa di una risurrezione\". Secondo il biblista Carlo Maria Martini, il racconto degli Atti sembra frutto di un'abbreviazione e non \u00e8 da considerarsi necessariamente in opposizione ai Vangeli. Secondo invece altri storici come John Dominic Crossan e Bart Ehrman il Vangelo di Marco conferma la versione degli Atti degli Apostoli sopra citata: tutto il sinedrio cercava una testimonianza contro Ges\u00f9 per metterlo a morte e \"non quindi alcuni suoi membri, e nemmeno la maggior parte: \"tutto\" () e, infine, \"tutti\" lo condannarono a morte\" (); inoltre, non \u00e8 coerente che gli stessi sinedriti non avessero provveduto alla sepoltura di tutte e tre i cadaveri, inclusi quelli dei due crocifissi ai lati di Ges\u00f9.&lt;br&gt;Secondo alcuni studiosi, non \u00e8 verosimile che Giuseppe di Arimatea, come sostiene il Vangelo di Matteo, si fosse fatto costruire una tomba a Gerusalemme: per gli Ebrei era importante essere sepolti nella propria terra nativa con i loro padri che, nel caso di Giuseppe e dei suoi famigliari, era la citt\u00e0 di Arimatea, identificabile come l'attuale Rantis, a oltre trenta chilometri da Gerusalemme. Anche se non si pu\u00f2 escludere che, risiedendo ormai a Gerusalemme, Giuseppe di Arimatea potesse avere acquistato un sepolcro in questa citt\u00e0, alcuni commentatori ritengono che Matteo abbia voluto sottolineare la realizzazione della profezia di Isaia (53,9) secondo cui nella sua morte il messia sarebbe stato con il ricco.&lt;br&gt;Inoltre, se Giuseppe di Arimatea e Nicodemo, come riportato nei vangeli, avessero toccato il cadavere o il sepolcro - a causa dell'impurit\u00e0 contratta non avrebbero potuto festeggiare l'imminente Pasqua: per analogo motivo, infatti, i capi dei giudei la stessa mattina non vollero entrare nel pretorio durante il processo a Ges\u00f9 di fronte a Pilato Alcuni studiosi ritengono tuttavia verosimile che Giuseppe di Arimatea si sia limitato a dirigere le operazioni di sepoltura, evitando il contatto diretto con il cadavere, fonte di contaminazione per un giudeo osservante.\nSecondo alcuni storici, la figura di Giuseppe di Arimatea, verosimilmente, pu\u00f2 essere stata creata per la necessit\u00e0 di avere un personaggio degno di fiducia e un luogo preciso - a differenza di una fossa comune - da cui proclamare la resurrezione di Ges\u00f9. Altri studiosi mettono invece in dubbio alcuni aspetti della sua figura, come quello che fosse un discepolo di Ges\u00f9, e il biblista Mauro Pesce sostiene - pur ritenendo possibile, come riportato in , che la sepoltura fosse stata effettuata dalle autorit\u00e0 giudaiche di Gerusalemme (per un uomo solo non sarebbe stato possibile tirare gi\u00f9 un condannato dalla croce e trasportarlo sul luogo della sepoltura) - che la figura di Giuseppe di Arimatea non sia probabilmente storica ma creata per giustificare la presenza di una tomba privata e che, dopo essere stato citato per la prima volta per il solo scopo della sepoltura, scompaia dagli stessi vangeli e non sia mai menzionato neppure negli Atti degli Apostoli; la figura di tale personaggio \u00e8 quindi indispensabile per la strategia narrativa evangelica ma - anche supponendo storico l'intervento sinedrile nella sepoltura, che avrebbe comunque comportato l'utilizzo di una fossa comune - si \u00e8 avuta la trasformazione di un atto del Sinedrio in un'iniziativa individuale (compresa la richiesta del cadavere a Pilato). Anche Paolo di Tarso, come gli Atti degli Apostoli, non parla mai di Giuseppe di Arimatea in nessuno dei suoi scritti, ma secondo vari autori ci\u00f2 non sarebbe significativo, perch\u00e9 Paolo non d\u00e0 quasi mai dettagli storici su Ges\u00f9. &lt;br&gt;Il citato storico cristiano John Dominic Crossan ritiene l'episodio della sepoltura di Ges\u00f9 \"\"falsa e antistorica\" e la figura di Giuseppe di Arimatea una creazione \"per il nome, il luogo e la sua funzione\"\", finalizzato alla giustificazione della risurrezione e, analogamente, lo storico e teologo Rudolf Bultmann ritiene il sepolcro vuoto una creazione apologetica degli evangelisti, sempre funzionale a provare la risurrezione. L'esegeta Raymond Brown ritiene, invece, che la figura di Giuseppe di Arimatea sia storica secondo quanto riferito nel Vangelo di Marco: un membro del Sinedrio e un pio ebreo, che avrebbe fatto seppellire frettolosamente Ges\u00f9 in una tomba scavata nella roccia. Altri particolari, come quello che fosse un discepolo di Ges\u00f9, che avrebbe fatto mettere Ges\u00f9 nella sua tomba di famiglia e che avrebbe provveduto personalmente all'unzione della salma insieme a Nicodemo, sono da ritenersi dubbi e sono probabilmente abbellimenti successivi degli altri evangelisti."}
{"id": "2398199", "revid": "1915706", "url": "https://it.wikipedia.org/wiki?curid=2398199", "title": "Flecainide", "text": "La flecainide \u00e8 un antiaritmico di classe IC, attualmente in commercio negli USA con il nome di \"Tambocor\" e in Italia con i nomi di \"Fleiderina\" e \"Almarytm\".\nIndicazioni.\nIl suo impiego clinico \u00e8 soprattutto indirizzato sulle aritmie sopraventricolari, specie quelle da rientro come la sindrome di Wolff-Parkinson-White.\nUn altro impiego del farmaco, ad uso esclusivamente ospedaliero, \u00e8 per via endovenosa e viene utilizzato come test provocativo nella diagnosi della Sindrome di Brugada.\nControindicazioni.\nControindicata in soggetti affetti da insufficienza epatica e renale, nell'insufficienza cardiaca e in pazienti con storia di infarto del miocardio con ectopie ventricolari asintomatiche o tachicardia ventricolare asintomatica non sostenuta. Da evitare in caso di gravidanza e allattamento materno. Un discorso a parte va fatto per i portatori di pacemaker, infatti il farmaco aumenta la soglia di stimolazione elettrica fino al 200% e anche la soglia della defibrillazione, pertanto tali pazienti dovranno essere seguiti con particolare attenzione.\nPosologia.\nPer via orale\nEffetti indesiderati.\nFra gli effetti collaterali pi\u00f9 frequenti si riscontrano vomito, ittero, nausea, dispnea, atassia, discinesia, orticaria, ipotensione, polmoniti, vertigine."}
{"id": "2398201", "revid": "120367981", "url": "https://it.wikipedia.org/wiki?curid=2398201", "title": "Aleksand\u0103r Stambolijski", "text": "Biografia.\nAleksand\u0103r Stambolijski era un membro dell'Unione agraria popolare, un movimento che non era alleato alla monarchia, e pubblicava un proprio giornale. Stambolijski si oppose alla partecipazione del proprio paese alla prima guerra mondiale e in seguito al supporto agli imperi centrali, e perci\u00f2 fu processato da una corte marziale e condannato all'ergastolo nel 1915. Era un sostenitore dell'idea di una \"Federazione balcanica\" e non si identificava come \"bulgaro\", ma come \"slavo meridionale\".\nNel 1918, dopo la sconfitta della Bulgaria nella guerra, lo zar Ferdinando abdic\u00f2 in favore del figlio Boris III che rilasci\u00f2 Stambolijski di prigione. Si un\u00ec al governo nel gennaio 1919 e venne nominato primo ministro il 14 ottobre dello stesso anno. Il 20 marzo 1920 l'Unione agraria popolare vinse le elezioni nazionali e Stambolijski fu confermato primo ministro.\nDurante il suo mandato, Stambolijski dovette conformarsi ai termini della resa della Bulgaria alla fine della guerra. Fu molto popolare tra i contadini, ma ci\u00f2 lo invise al ceto medio e ai militari. Molti lo consideravano un dittatore virtuale e, nel corso del suo mandato, Stambolijski si fece moltissimi nemici sia all'interno della Bulgaria sia all'esterno: nei confini nazionali, i nemici pi\u00f9 grandi furono i proprietari terreni a causa della nuova distribuzione di terre che limitava i possedimenti a 30 ettari andando contro alla costituzione bulgara, mentre fuori dai confini, tra i molti che volevano la testa del Primo ministro, c'erano soprattutto i macedoni dopo la firma del trattato di Ni\u0161 con il Regno dei serbi, dei croati e degli sloveni nel quale la Bulgaria prometteva di assicurare i confini nazionali stabiliti e di escludere la Macedonia da un possibile accordo d'indipendenza combattendo i nazionalisti macedoni con tutti i mezzi necessari. Dopo simili inimicizie, venne spodestato in un colpo di Stato militare il 9 giugno 1923. Tent\u00f2 quindi di sollevare una ribellione contro il nuovo governo, ma fu catturato da un drappello di nazionalisti macedoni che lo uccisero insieme con il fratello. La mano destra con cui firm\u00f2 il trattato di Ni\u0161 venne mozzata e gettata in un lago, mentre la testa di Stambolijski venne tagliata e spedita allo Zar Boris III a Sofia in una grossa scatola di biscotti con un cartellino su cui vi era scritto: \"Ci abbiamo pensato noi per voi.\"\nIl paese di Stambolijski.\nNel 1979 l'allora governo comunista di Bulgaria rinomin\u00f2 il paese, fino ad allora noto come \"Novi Kri\u010dim\" in \"Stambolijski\", in onore di Aleksand\u0103r Stambolijski."}
{"id": "2398208", "revid": "307923", "url": "https://it.wikipedia.org/wiki?curid=2398208", "title": "Martinoni", "text": "Martinoni \u00e8 un cognome italiano che pu\u00f2 riferirsi a:"}
{"id": "2398209", "revid": "110157", "url": "https://it.wikipedia.org/wiki?curid=2398209", "title": "Kelev\u00edz", "text": "Kelev\u00edz \u00e8 un comune dell'Ungheria di 313 abitanti (dati 2014) situata nella provincia di Somogy, nell'Ungheria centro-occidentale."}
{"id": "2398210", "revid": "22475", "url": "https://it.wikipedia.org/wiki?curid=2398210", "title": "Lugus (Filippine)", "text": "Lugus \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nLugus \u00e8 formata da 17 baranggay:"}
{"id": "2398216", "revid": "298171", "url": "https://it.wikipedia.org/wiki?curid=2398216", "title": "I Care Because You Do", "text": ""}
{"id": "2398218", "revid": "767487", "url": "https://it.wikipedia.org/wiki?curid=2398218", "title": "Luuk", "text": "Luuk \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nLuuk \u00e8 formata da 12 baranggay:"}
{"id": "2398219", "revid": "287204", "url": "https://it.wikipedia.org/wiki?curid=2398219", "title": "Simvastatina", "text": "Simvastatina \u00e8 un composto, un derivato sintetico di un prodotto di fermentazione di Aspergillus terreus, appartenente alla famiglia delle statine, che viene impiegato in associazione alla dieta, all'esercizio fisico ed alla ricerca della perdita di peso per ridurre l'ipercolesterolemia, trattare le condizioni associate e prevenire la malattia cardiovascolare. In Italia il farmaco \u00e8 venduto dalla societ\u00e0 farmaceutica Sigma-Tau con il nome commerciale \"Sivastin\" e da Merck &amp; Co. con il nome di \"Zocor\".\nA seguito della scadenza dei brevetti viene inoltre commercializzato da numerose altre societ\u00e0 farmaceutiche come medicinale generico.\nFarmacodinamica.\nSimvastatina fa parte della famiglia delle statine (o vastatine), e come queste agisce come inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi). Questo enzima \u00e8 deputato alla conversione di 3-idrossi-3-metilglutaril coenzima A in mevalonato. Questa conversione \u00e8 una reazione precoce e limitante la biosintesi del colesterolo di cui mevalonato \u00e8 un precursore fondamentale.\nIl principale organo bersaglio su cui agisce simvastatina per ridurre le concentrazioni di colesterolo \u00e8 il fegato.\nLe lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco provoca un aumento del numero dei recettori per le LDL sulla superficie degli epatociti, ed a questo consegue perci\u00f2 un incremento della captazione e del catabolismo di queste lipoproteine.\nLa molecola agisce inoltre inibendo la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.\nStudi clinici hanno evidenziato che simvastatina riduce le concentrazioni di colesterolo VLDL con un aumento del catabolismo del colesterolo LDL. Anche l'apolipoproteina B diminuisce in modo netto durante il trattamento con simvastatina, mentre si assiste ad un incremento variabile del colesterolo HDL e ad una riduzione dei trigliceridi plasmatici. Il risultato finale di queste modificazioni \u00e8 una riduzione dei rapporti tra colesterolo totale e colesterolo HDL cos\u00ec come tra colesterolo LDL e colesterolo HDL.\nFarmacocinetica.\nDopo somministrazione per via orale simvastatina \u00e8 ben assorbita dal tratto gastroenterico. Nell'organismo umano subisce un estensivo processo di estrazione primaria da parte della ghiandola epatica. Va ricordato che la molecola \u00e8 un lattone inattivo la cui idrolisi, che ha luogo principalmente nel fegato, comporta la trasformazione nella forma beta-idrossiacida corrispondente, un inibitore estremamente potente della HMG-CoA reduttasi.\nL'entit\u00e0 dell'estrazione epatica dipende dal flusso ematico a livello del fegato. In ogni caso mediamente la biodisponibilit\u00e0 del derivato beta-idrossiacido nella circolazione sistemica dopo assunzione orale \u00e8 risultata essere inferiore al 5% della dose somministrata.\nLa concentrazione plasmatica massima (Cmax) degli inibitori attivi viene raggiunta dopo circa 1-2 ore (Tmax) dalla somministrazione.\nL'assunzione concomitante di simvastatina e cibo non influenza l'assorbimento.\nIl legame di simvastatina e del metabolita attivo con le proteine plasmatiche \u00e8 superiore al 95%.\nLa molecola \u00e8 un substrato del CYP 3A4. Oltre alla forma beta-idrossiacida si riconoscono altri 4 metaboliti attivi principali. Studi sperimentali con farmaco radiomarcato hanno evidenziato che dopo una singola dose orale simvastatina viene escreta, nel giro di 96 ore, per il 13% nelle urine e per il 60% nelle feci (la quota comprende il medicinale assorbito ed escreto nella bile e quello non assorbito).\nA seguito di iniezione endovenosa del metabolita beta-idrossiacido l'emivita media di quest'ultimo \u00e8 stata determinata in circa 1,9 ore.\nUsi clinici.\nSimvastatina trova utilizzo negli adulti, adolescenti e bambini con pi\u00f9 di 10 anni di et\u00e0 affetti da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson) in associazione alla dieta per ridurre i livelli elevati di colesterolo totale, colesterolo LDL, apolipoproteina B e trigliceridi, quando la risposta alla dieta e altre misure non farmacologiche sia risultata insoddisfacente. Viene utilizzata anche nel trattamento dell'ipercolesterolemia familiare omozigote in associazione od in alternativa ad altri trattamenti ipolipemizzanti (ad esempio LDL aferesi).\nSimvastatina \u00e8 anche autorizzata per la prevenzione primaria e secondaria degli eventi cardiovascolari maggiori (riduzione di infarto miocardico, ictus, procedure di rivascolarizzazione e morte per cause cardiovascolari) in pazienti a rischio elevato di insorgenza di un primo evento cardiovascolare (malattia aterosclerotica cardiovascolare manifesta o diabete mellito), cos\u00ec come terapia aggiuntiva alla correzione di altri fattori di rischio.\nEffetti collaterali ed indesiderati.\n(1) La miopatia indotta da statine comprende diversi disturbi muscolari, dalla mialgia alla miosite (incremento dei livelli di creatinfosfochinasi maggiore di 10 volte il limite superiore di norma) fino alla rabdomiolisi. Aumenti lievi e transitori di creatinfosfochinasi associati al trattamento con simvastatina, non assumono rilevanza clinica nella maggior parte dei pazienti. Se gli incrementi sono elevati (maggiori 10 volte il limite massimo superiore) e/o sono associati a sintomi quali dolorabilit\u00e0 muscolare diffusa e mialgia, il farmaco va sospeso e si deve verificare se tali sintomi sono riconducibili a miopatia.\nL'incidenza di miopatia da simvastatina \u00e8 dose-dipendente: 0,02% con la dose di 20\u00a0mg e 0,53% con la dose di 80\u00a0mg.\nNei trial clinici molti dei casi di rabdomiolisi osservati con simvastatina sono comparsi in pazienti con nefropatia diabetica. Il rischio di miopatia aumenta se la simvastatina \u00e8 somministrata insieme a farmaci che possono inibirne il metabolismo con conseguente aumento della sua esposizione sistemica o in associazione a farmaci che di per s\u00e9 possono causare miopatia (gemfibrozil, niacina e fibrati).\nL'incidenza di miopatia sembrerebbe aumentare anche con l'associazione terapeutica simvastatina pi\u00f9 ezetimibe.\nIn uno studio clinico \u00e8 stato osservato un incremento asintomatico degli enzimi epatici nel 2% dei pazienti trattati con simvastatina pi\u00f9 ezetimibe rispetto a nessun paziente trattato con i singoli farmaci o con il placebo.\nControindicazioni.\nIl composto \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \u00c8 inoltre controindicato nei soggetti con epatopatia in fase attiva, negli alcolisti o in coloro che registrano incrementi persistenti e senza causa evidente delle transaminasi, in caso di co-somministrazione di potenti inibitori del CYP3A4 (come ad esempio itraconazolo, ketoconazolo, inibitori della proteasi dell'HIV, eritromicina, claritromicina, telitromicina e nefazodone).\nSi deve evitarne la somministrazione anche nelle donne gravide o che allattano al seno.\nDosi terapeutiche.\nIl dosaggio deve essere personalizzato tenendo presente la concentrazione di base del colesterolo LDL, dell'obiettivo del trattamento e della risposta del paziente.\nLa dose giornaliera di simvastatina varia da 5 a 80\u00a0mg, la dose iniziale usuale \u00e8 compresa tra 10 e 20\u00a0mg, in una singola somministrazione. Aggiustamenti del dosaggio possono essere fatti dopo un adeguato intervallo di tempo (a intervalli di non meno di quattro settimane). La dose massima \u00e8 di 80\u00a0mg, ed \u00e8 utilizzabile solo nei pazienti con severa ipercolesterolemia e ad alto rischio di complicazioni cardiovascolari, sempre in singola somministrazione.\nDurante il trattamento con il farmaco il paziente deve seguire una dieta standard ipocolesterolemica. La dose iniziale \u00e8 solitamente pari a 10\u201320\u00a0mg al giorno, in unica dose alla sera. I soggetti che necessitano di una importante riduzione del colesterolo LDL (superiore al 45%) possono iniziare con 20\u201340\u00a0mg al giorno, sempre in dose singola alla sera. Gli aggiustamenti del dosaggio, se richiesti, vengono eseguiti ad intervalli di almeno 4 settimane.\nLa dose raccomandata \u00e8 di 40\u00a0mg al giorno alla sera oppure 80\u00a0mg al giorno in tre dosi (20\u00a0mg + 20\u00a0mg + una dose serale di 40\u00a0mg). La statina deve essere utilizzata in aggiunta ad altre terapie ipolipemizzanti (ad esempio LDL aferesi).\nLa dose iniziale di simvastatina generalmente varia da 20 a 40\u00a0mg al giorno, in dose singola alla sera, in soggetti con elevato rischio di cardiopatia coronarica \u00e8 possibile aumentare la dose di simvastatina a 80\u00a0mg al giorno, in singola somministrazione serale. La terapia farmacologia deve svolgersi simultaneamente ad una dieta ipolipidica, all'esercizio fisico e all'abolizione del fumo di sigaretta.\nGravidanza e allattamento.\nLa somministrazione di simvastatina \u00e8 controindicata in donne che sono in stato di gravidanza. Nelle donne in et\u00e0 fertile si consiglia di associare alla terapia con simvastatina delle valide misure contraccettive. Il farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale.\nIl profilo di tossicit\u00e0 nelle donne in gravidanza non \u00e8 stato indagato sufficientemente, ma il rischio potenziale che deriva dall'inibizione dell'HMG-CoA reduttasi appare superiore ai vantaggi attesi del trattamento durante tale periodo.\nInfatti l'aterosclerosi \u00e8 un processo cronico e ragionevolmente l'interruzione del trattamento con statina durante la gravidanza dovrebbe avere un impatto molto limitato sul rischio a lungo termine correlato all'ipercolesterolemia primaria.\nSe si verifica una gravidanza durante la terapia con simvastatina, il farmaco deve essere immediatamente sospeso.\nNon ci sono dati certi sulla possibile escrezione di simvastatina nel latte materno umano. Poich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali, l'allattamento al seno durante la terapia farmacologica non \u00e8 raccomandato.\nAvvertenze.\n\"Monitoraggio epatico\": poich\u00e9 la simvastatina risulta potenzialmente epatotossica, \u00e8 necessario eseguire periodicamente la valutazione della funzionalit\u00e0 epatica. Il monitoraggio deve essere eseguito con attenzione in presenza di epatopatie croniche (epatite cronica virus correlate, epatopatia alcol correlata, cirrosi, steatosi epatica non alcolica).\nIn pazienti senza malattia epatica, il monitoraggio prevede la determinazione dei livelli di AST e ALT prima dell'inizio della terapia con simvastatina (valori normali per AST &lt; 37 U/L e per ALT &lt; 41 U/L) e dopo 6 settimane. Se i valori di AST e ALT rimangono nei limiti o aumentano moderatamente, ricontrollare dopo 6 settimane, quindi dopo 3 mesi e successivamente ogni 6 mesi. Se dopo 6 settimane dall'inizio della terapia, gli enzimi epatici risultano &gt; 2 volte i limiti ULN, sospendere la terapia con la simvastatina e attendere la normalizzazione degli enzimi epatici, quindi riprendere la terapia ipolipemizzante con una statina diversa da simvastatina.\nIn pazienti con malattia epatica cronica o cirrosi epatica compensata, valutare gli enzimi epatici prima di iniziare il trattamento con simvastatina quindi dopo 2 settimane. Se i valori rientrano nei limiti raccomandati o risultano lievemente aumentati continuare la terapia effettuando il monitoraggio di AST e ALT ogni 4 settimane per 4 mesi, poi ogni 3 mesi. In caso di un incremento della dose di statina, effettuare il monitoraggio degli enzimi epatici dopo 2 settimane, poi con cadenza mensile per 4 mesi dopo l'aumento della dose. Se dopo 2 settimane dall'inizio della terapia con simvastatina gli enzimi epatici superano 2 volte o pi\u00f9 i valori di base, sospendere la statina, attendere la normalizzazione di AST e ALT quindi valutare la sostituzione della statina.\nI pazienti con steatosi non alcolica possono seguire il monitoraggio consigliato per i pazienti senza malattia epatica.\nIn caso di livelli elevati e persistenti di aminotransaminasi (&gt;= 3 volte ULN), indipendentemente dalla presenza di malattia epatica preesistente, la simvastatina deve essere sospesa; nei trial clinici questi aumenti non erano associati, nella maggior parte dei casi, ad un quadro clinico di malattia epatica e sono regrediti una volta interrotta la terapia farmacologica.\nLa simvastatina \u00e8 controindicata nei pazienti con malattia epatica attiva.\nL'associazione simvastatina pi\u00f9 ezetimibe non \u00e8 raccomandata (secondo le indicazioni della ditta produttrice) nei pazienti con insufficienza epatica moderata o grave."}
{"id": "2398222", "revid": "81103", "url": "https://it.wikipedia.org/wiki?curid=2398222", "title": "Circolo ermeneutico", "text": "Secondo alcune scuole filosofiche ogni atto interpretativo \u00e8 basato su di un procedimento circolare detto circolo ermeneutico. Questa espressione fa riferimento all'ermeneutica, che in filosofia tratta della teoria dell'interpretazione (dal greco \u1f11\u03c1\u03bc\u03b7\u03bd\u03b5\u03c5\u03c4\u03b9\u03ba\u03ae \u03c4\u03ad\u03c7\u03bd\u03b7 - \"hermeneutik\u00e8 t\u00e8chne\", arte o tecnica della interpretazione).\nDalle parti al tutto e dal tutto alle parti.\nIl movimento circolare della interpretazione consiste nel muovere dalle parti che compongono il testo da interpretare al tutto e, viceversa, dal tutto alle parti.\nQuando uno studioso si accosta a un testo da comprendere, la sua mente non \u00e8 del tutto vuota e sgombra dell'ambiente storico e culturale che l'ha formata nel tempo. Questo \"tutto ideale\", quindi, interviene prima ancora che si svolga il lavoro d'interpretazione e lo condiziona, lo impronta di s\u00e9. La conoscenza, cio\u00e8, risente dell'ambito storico e psicologico in cui essa si svolge, cos\u00ec che essa \u00e8 il prodotto di una sovrapposizione circolare di nozioni.\nD'altra parte vi \u00e8 un continuo scambio tra le cose conosciute e quelle da conoscere, \"le parti\", che vanno a loro volta a modificare il complesso del sapere, \"il tutto\".\nStoria del concetto.\nFriedrich Schleiermacher (1768\u20131834), filosofo e teologo ottocentesco, fu il primo a occuparsi della natura circolare del comprendere.\nLo stesso concetto, ma solo in maniera accennata, era gi\u00e0 presente nella filologia ellenistica.\nUn particolare interesse per il circolo ermeneutico venne espresso da parte degli esegeti biblici fin dall'epoca della Controriforma.\nIl termine fu coniato da Dilthey nell\"'Origine dell'ermeneutica\" (1900) e fu ripreso nel XX secolo da vari filosofi, tra cui Martin Heidegger (1927) e Hans-Georg Gadamer (1960)."}
{"id": "2398227", "revid": "1543377", "url": "https://it.wikipedia.org/wiki?curid=2398227", "title": "International Freestyle Skaters Association", "text": "La International Freestyle Skaters Association (IFSA), in italiano Associazione Internazionale dei Pattinatori Freestyle, \u00e8 un'organizzazione internazionale che riunisce e regola le quattro discipline internazionali del pattinaggio freestyle. \nCollegamenti esterni.\n Sito ufficiale"}
{"id": "2398232", "revid": "388937", "url": "https://it.wikipedia.org/wiki?curid=2398232", "title": "Pattini in linea", "text": ""}
{"id": "2398233", "revid": "115553599", "url": "https://it.wikipedia.org/wiki?curid=2398233", "title": "\u00c1gatha Ruiz de la Prada", "text": "Biografia.\nFiglia di Juan Manuel Ruiz de la Prada y Sanchiz ed Mar\u00eda Isabel de Sentmenat y de Urruela, \u00c1gatha Ruiz de la Prada \u00e8 la 13\u00aa marchesa di Castelldosrius e la 29\u00aa baronessa di Santapau. Lavora inizialmente come pittrice, ispirata dall'arte pop art, prima di debuttare nel mondo della moda a ventuno anni nel 1980, dopo aver conseguito il diploma presso l'Escola d'Art i T\u00e8cniques de la Moda de Barcellona. La sua prima sfilata, avvenuta nel 1981 si \u00e8 tenuta al entro Superior de Dise\u00f1o de Moda di Madrid. Rispetto ai canoni che avevano contraddistinto la moda della penisola iberica fino a quel momento, lo stile di \u00c1gatha Ruiz de la Prada rappresenta una vera rivoluzione: il rigore e la sobriet\u00e0 del passato viene sostituito da colori accesi e fantasie giocate sulle forme di lune, stelle, soli o cuori.\nDal 1991, la stilista allarga la propria produzione al \"design\" di arredamento ed oggetti per la casa, collaborando con importanti aziende del settore come la Swatch, Hierba Monesal, Absolut, Audi, Air Europa e DHL. Dal 1995 alla moda femminile vengono affiancate alcune collezioni per bambini, prodotte per la grande distribuzione organizzata spagnola El Corte Ingl\u00e9s, a cui segue nel 2003 una linea uomo, caratterizzata da colori generalmente riservati all'abbigliamento femminile, come l'arancione, il giallo o il fucsia.\n\u00c1gatha Ruiz de la Prada ha sempre vissuto nella sua nativa Madrid, dove lavora nel suo studio e vive con il suo compagno, il giornalista Pedro J. Ram\u00edrez, ed i loro figli, Trist\u00e1n Jer\u00f3nimo (1987) e Olivia C\u00f3sima (1990). Oltre che in Spagna, negozi della stilista si trovano a Milano, Parigi e New York."}
{"id": "2398234", "revid": "31886", "url": "https://it.wikipedia.org/wiki?curid=2398234", "title": "Caviale e lenticchie", "text": "Caviale e lenticchie \u00e8 una commedia in tre atti e due tempi di Giulio Scarnicci e Renzo Tarabusi, scritta nel 1956, che deve la sua popolarit\u00e0 alla riduzione in dialetto napoletano da parte di Aldo Giuffr\u00e9. Fu portata in scena con successo da Nino Taranto tanto da diventare uno dei suoi cavalli di battaglia. Sempre con Taranto ne fu realizzata una versione televisiva ripresa al Teatro Valle di Roma e andata in onda l'11 marzo 1960 sul Programma Nazionale della Rai.\nTrama.\nLiborio Lamanna e Maddalena convivono e hanno una figlia di nome Fiorella. Liborio che come mestiere fa \"l'invitato\", cio\u00e8 si imbuca alle feste rubando dolci e cibarie per poi mandare il suo amico-nemico Vincenzo nei ristoranti a venderle. Vincenzo fa la corte a donna Maddalena che per\u00f2 non ricambia. Della famiglia fa anche parte Caterina Lamanna, sorella di Liborio, e Filippo altro figlio di Donna Maddalena e Liborio, impegnato in una maratona di danza da 5 giorni.\nUn giorno la famiglia si vede arrivare a casa un vecchio bersagliere, che canta se non gli si mette una caramella in bocca e che piange se gli si toglie il cappello da bersagliere. Le donne chiedono spiegazione a Liborio di questo arrivo e lui spiega che lo ha affittato perch\u00e9 un giorno ha fondato un comitato benefico per aiutare le persone meno fortunate e tra le famiglie da aiutare al primo posto ha aggiunto la loro. L'uomo quindi spacciandosi per un ricco capo fondatore fa entrare in casa una baronessina e una ricca donna di nome Donna Agnese, che si erano prefissate di dare i soldi a quella famiglia di disadattati. Ad un certo punto entra anche Vincenzo e Liborio, costretto a far credere alle donne che sia il marito di donna Maddalena.\nMentre si stabiliscono le trattative entrano in scena Roberto, figlio di donna Agnese, e Leopoldo, Cugino e tutore del ragazzo. Roberto dice che per sbaglio, dopo aver sparato un colpo di pistola dietro ad una porta, colp\u00ec un cameriere di nome Alessio; tutti decidono di farlo nascondere proprio in quella casa, in cambio di soldi. Questo comporter\u00e0, per\u00f2, che Liborio non potr\u00e0 entrare in casa con la sua vera identit\u00e0. Intanto Leopoldo si \u00e8 messo d'accordo con Vincenzo di occultare il cadavere di Alessio, che \u00e8 stato messo dentro un baule, in casa Lamanna.\nRoberto si addormenta, ma durante la notte Alessio, il cameriere sedicente ucciso, esce dal baule, ancora vivo e spaventa Roberto, per poi tornare nella sua \"cassa\" quando sente arrivare Liborio, che si addormenta su di essa; risvegliatosi scopre il cadavere, ne chiede spiegazione a Vincenzo che gli spiega il fatto... Liborio scopre, infine, che la pistola con la quale ha sparato Roberto era caricata a salve, e gli era stato fatto credere da Leopoldo di essere un assassino, perch\u00e9 egli voleva continuare a sperperare i soldi del cugino.\nLeopoldo, fallito il piano si dilegua, Roberto e Fiorella si fidanzano, mentre Liborio e Maddalena finalmente si sposano.\nPersonaggi e interpreti.\nI personaggi e gli interpreti della versione registrata dalla Rai con la regia di Gennaro Magliulo:"}
{"id": "2398236", "revid": "1318658", "url": "https://it.wikipedia.org/wiki?curid=2398236", "title": "Giovanni Caboto", "text": "Biografia.\nPrimi anni.\nSulle origini di Caboto sono state formulate diverse ipotesi, alcune delle quali non suffragate da dati storici concreti. Figlio di Giulio o di un Egidio, \u00e8 accertato che il 28 marzo 1476 ricevette la cittadinanza veneziana per avervi risieduto per quindici anni. L'ambasciatore spagnolo in Inghilterra, Pedro de Ayala, in un rapporto del 1498 lo definisce \"genovese come Colombo\". Altri parlano invece di Castiglione Chiavarese o di Savona, visto che in queste citt\u00e0 esistevano delle famiglie con un cognome quasi identico a quello del futuro scopritore del Canada. Un'ulteriore ipotesi, riportata solo in un annuario del 1786, parla di Chioggia. Altri suggeriscono infine che sia nato a Gaeta nel 1445 circa, dove un altro Giovanni Caboto viene citato in un documento del 1443.\nLa famiglia Caboto, presente con continuit\u00e0 a Gaeta gi\u00e0 a partire dal XIII secolo (come accertato dal \"Codex diplomaticus cajetanus\"), si distinse fin dalle origini per il suo notevole grado di prosperit\u00e0 assumendo incarichi di primo piano in campo politico, economico e sociale. \nCon il suo particolare status giuridico-istituzionale di repubblica marinara, la citt\u00e0 tirrenica della Terra di lavoro offr\u00ec ai Caboto l'opportunit\u00e0 di svolgere per oltre due secoli funzioni e compiti prestigiosi: essi furono ambasciatori e consoli, navigatori e mercanti. Sempre secondo le pi\u00f9 accreditate fonti storiche, Giovanni e la sua famiglia lasciarono Gaeta dopo la sconfitta degli angioini a opera degli aragonesi, temendo le ritorsioni dei vincitori, per rifugiarsi nel 1461 a Venezia.\nGiovanni Caboto spos\u00f2 Mattea, da cui ebbe tre figli: Luigi (Ludovico in altre fonti), Sebastiano e Santo. I figli lo seguirono in numerosi viaggi in Oriente, acquisendo ottime abilit\u00e0 nell'arte della navigazione.\nDurante il periodo vissuto a Venezia, Caboto svolse l'attivit\u00e0 di mercante ed ebbe modo di viaggiare nel Mediterraneo orientale, sulle fiorenti rotte commerciali della Serenissima, venendo in contatto con i traffici di spezie provenienti dall'Estremo Oriente. L'abate Raimondo da Soncino, ambasciatore a Londra del Duca di Milano Ludovico il Moro, riferisce in una lettera del 1497 al suo signore di un viaggio di Caboto a La Mecca. La Repubblica di Venezia non era interessata all'esplorazione di rotte commerciali oceaniche, preferendo dedicarsi ai traffici nel Mar Mediterraneo e lungo le rotte nord-europee (Fiandre, Baltico), cosa che spinse Caboto a trasferirsi a Valencia, dove diresse i lavori di ampliamento del porto voluti dal re Ferdinando II d'Aragona, che furono per\u00f2 bloccati nel 1493 a causa di una grave crisi finanziaria.\nIn quello stesso anno Cristoforo Colombo era ritornato dal suo primo viaggio transatlantico per conto della Spagna dicendo di aver trovato l'Asia (in realt\u00e0 le isole del Mar dei Caraibi) navigando verso ovest, suscitando cos\u00ec l'interesse per le rotte atlantiche anche di altre potenze come Portogallo e Inghilterra. Giovanni Caboto, da sempre desideroso di trovare una via pi\u00f9 breve per l'Asia per aprire una nuova via per il commercio delle spezie, intu\u00ec che l'Estremo Oriente poteva essere raggiunto pi\u00f9 velocemente di quanto avesse fatto Colombo seguendo una rotta pi\u00f9 settentrionale.\nNel 1496 Caboto era in Inghilterra e riusc\u00ec a convincere il re Enrico VII a sostenere il suo progetto di raggiungere l'Asia ed il ricco Cipango navigando verso ponente. Il re si affrett\u00f2 a concedere l'autorizzazione a Giovanni Caboto concedendogli delle lettere patenti del 5 marzo 1496.\nPremessa ai viaggi in Nord Atlantico.\nIl porto di Bristol, da cui Giovanni Caboto part\u00ec per la sua spedizione, era il secondo porto pi\u00f9 importante d'Inghilterra e gi\u00e0 dal 1480 da qui erano partite delle spedizioni in Nord Atlantico in cerca di terre sconosciute, soprattutto alla ricerca della mitica isola di Hy-Brazil, presente in molte leggende celtiche. Dalla lettera di Pedro de Ayala si venne a sapere che la terra trovata da Giovanni Caboto, dopo la sua spedizione del 1497, era stata scoperta in passato da dei marinai di Bristol, lasciando intendere che la terra raggiunta da Caboto era proprio l'isola di Brazil e che le spedizioni avvenute diciassette anni prima erano andate a buon fine.\nUna delle fonti principali della famosa spedizione di Giovanni Caboto \u00e8 un documento noto come \"lettera di John Day\", ritrovata da Vigneras nel 1956, scritta dal mercante inglese John Day, pseudonimo di Hugh Say, nell'inverno 1497-1498 e indirizzata ad un \"Almirante Mayor\", con molta probabilit\u00e0 Cristoforo Colombo. La lettera parla soprattutto del famoso viaggio del 1497, in cui Caboto tocc\u00f2 le coste del Nord America, ma fa brevemente riferimento anche ad un viaggio precedente a quello 1497. Nella lettera Day racconta che Caboto fu costretto a tornare indietro dopo che la ciurma aveva protestato intimorita dalla scarsit\u00e0 di cibo e dal cattivo tempo. Dal momento che Caboto ricevette la patente regia il 5 marzo 1496 \u00e8 probabile che questo viaggio sia avvenuto nell'estate di quell'anno. \nPrimo viaggio (1497).\nLa famosa spedizione di Caboto ebbe luogo nel 1497. Nel porto di Bristol fu organizzata una spedizione di cinque navi, armate a spese di Caboto, ma con il finanziamento principalmente a carico del ricco mercante gallese Richard Ameryk e dai banchieri fiorentini Bardi, come risulta dalle ricerche dello storico fiorentino Bruscoli. Tuttavia, per ragioni ancora da chiarire, il 20 maggio 1497 salp\u00f2 solo una di esse, la \"Matthew\" (chiamata in onore di sua moglie Mattea), naviglio di cinquanta tonnellate con un equipaggio di diciotto uomini: con molta probabilit\u00e0, s'imbarc\u00f2 anche il figlio Sebastiano. \nLa spedizione di Caboto tocc\u00f2 terra il 24 giugno 1497, il giorno di San Giovanni. L'esatto luogo dell'approdo \u00e8 oggetto di dibattito. Alcuni storico propongono la localit\u00e0 di Capo Bonavista, sull'isola di Terranova, mentre altri suggeriscono l'isola di Capo Bretone, in Nuova Scozia. Nell'illusione di aver toccato l'estremit\u00e0 Nord Orientale dell'Asia, Caboto prese possesso della terra su cui era sbarcato in nome di Enrico VII e chiamandola \"Prima tierra vista\". Secondo le fonti sulla nuova terra scoperta Caboto piant\u00f2 le bandiere inglese e pontificia (lettera di John Day), mentre secondo altre (lettera di Lorenzo Pasqualigo) quella inglese e quella della Repubblica di Venezia. \nSempre nella lettera di John Day si dice che Caboto sia sbarcato solo una volta durante la spedizione solo per far rifornimento d'acqua e senza mai allontanarsi dalla costa \"pi\u00f9 d'un tiro di una balestra\". Questa scelta fu dovuta al fatto che, dato l'esiguo numero di uomini dell'equipaggio, non si voleva rischiare di imbattersi in alcun pericolo che potesse mettere a repentaglio la spedizione. Non vi sono testimonianze di contatti con i nativi, sebbene in pi\u00f9 fonti si faccia riferimento al ritrovamento di tracce di presenza umana: nella lettera di John Day \u00e8 menzionato il ritrovamento di un focolare e di un palo di legno lavorato, nonch\u00e9 l'avvistamento di due sagome correre, sebbene non sia chiaro se fossero uomini o animali. \nNella sua lettera, John Day riferisce che sul viaggio di ritorno Caboto era approdato in Bretagna dopo che i membri della ciurma lo avevano confuso dicendogli che stava navigando troppo a nord. Il 6 agosto, dopo un'assenza di circa tre mesi, la \"Matthew\" fece ritorno a Bristol e la notizia delle nuove scoperte venne accolta in Inghilterra con grande giubilo anche tra la popolazione. Enrico VII concesse allo scopritore un premio di dieci sterline. \nTra le due spedizioni.\nL'abate Raimondo da Soncino scriveva il 23 agosto che, similmente a Cristoforo Colombo, Caboto \"\u00e8 chiamato il Grande Ammiraglio, e gli \u00e8 reso grande onore e va vestito di seta, e questi inglesi gli corrono dietro come matti\". Tale adulazione fu di breve durata, poich\u00e9 nei mesi successivi l'attenzione del re fu occupata dalla seconda rivolta della Cornovaglia del 1497, guidata da Perkin Warbeck. Una volta risolta la situazione, Enrico VII pot\u00e9 tornare ad occuparsi di Caboto. Il 13 dicembre 1497, l'esploratore ricevette una pensione (o stipendio) di 20 sterline all'anno. La pensione fu retrodatata al marzo 1497, per chiarire che Caboto era al servizio del re al momento della sua spedizione. Nonostante la concessione reale, i doganieri di Bristol inizialmente si rifiutarono di pagare a Caboto la sua pensione, costringendo l'esploratore a ottenere un mandato aggiuntivo dal re.\nSecondo viaggio (1498).\nL'anno successivo Enrico VII, con lettere patenti del 3 febbraio 1498, autorizz\u00f2 Giovanni Caboto ad approntare una spedizione di cinque navi e almeno duecento uomini di equipaggio, allo scopo di colonizzare le terre scoperte e proseguire la ricerca di altre terre, nella speranza di poter raggiungere il favoloso \"Cipangu\" (l'odierno Giappone). Nella \"Gran Cronaca di Londra\" si riporta che Caboto salp\u00f2 d Bristol nel maggio del 1498 con una flotta carica di vari tipi di merci, segno che lo scopo di questa seconda spedizione era prevalentemente commerciale. \nNon \u00e8 peraltro certo cosa accadde di questa spedizione, n\u00e9 se Giovanni Caboto ne ritorn\u00f2 vivo. L'ambasciatore spagnolo Pedro de Ayala scrive in una lettera ai sovrani di Spagna che la flotta di Caboto era munita di viveri per un anno e che una delle cinque navi fu costretta a fermarsi in Irlanda a causa di una tempesta mentre le altre navi proseguirono. \nIpotesi sulla sua eventuale scomparsa.\nEsistono diverse ipotesi sulla sorte di Giovanni Caboto e della sua spedizione del 1498. L'ambasciatore spagnolo Pedro de Ayala scrive in una lettera ai sovrani di Spagna che la flotta di Caboto era munita di viveri per un anno e che una delle cinque navi fu costretta a fermarsi in Irlanda a causa di una tempesta mentre le altre navi proseguirono. Alcuni studiosi hanno ipotizzato che la flotta sia naufragata nella tempesta e la nave sbarcata in Irlanda sia l'unica sopravvissuta. \nUn'altra teoria sostiene che dopo aver raggiunto le coste del Labrador, i ghiacci galleggianti avrebbero costretto le navi a piegare verso Sud, addirittura fino a Capo Hatteras. Da qui in poi avrebbero fatto ritorno in Inghilterra nell'autunno dello stesso anno e Giovanni Caboto sarebbe morto durante il viaggio o pi\u00f9 probabilmente poco dopo il ritorno. \nAltra ipotesi vuole che, perseguendo l'ipotetico varco a Nord verso il Giappone, Caboto avrebbe raggiunto la Groenlandia, dove l'equipaggio si sarebbe ammutinato per il freddo insopportabile, costringendolo a piegare verso Sud, con esiti incerti. \nInfine, secondo alcuni storici, Caboto avrebbe raggiunto le coste del Nord America e avrebbe cominciato a procedere in direzione sud-ovest come previsto dal suo programma. Ci\u00f2 sarebbe avallato dal fatto che tre anni dopo, nel 1501, l'esploratore Gaspar Corte-Real ricevette dagli indigeni del Nord America, con cui era entrato in contatto, alcuni oggetti, probabilmente appartenuti agli uomini della spedizione di Caboto.\nLo storico esperto dei viaggi cabotiani Alwyn Ruddock sugger\u00ec che Caboto e la sua spedizione erano tornati con successo in Inghilterra nella primavera del 1500. Afferm\u00f2 che durante la spedizione Caboto aveva esplorato per due anni la costa orientale del Nord America, a sud nell'area della baia di Chesapeake e forse fino ai territori spagnoli nei Caraibi. Le sue prove includevano la famosa mappa del mondo del cartografo spagnolo Juan de la Cosa, in cui accanto alla costa nordamericana \u00e8 riportata la scritta \"Mare descubierto por los ingleses\" (mare scoperto dagli inglesi), scoperta da Ruddock attribuita proprio a Giovanni Caboto. Nonostante il misterioso epilogo della spedizione del 1498 e il blocco di ulteriori esplorazioni inglesi durante il regno di Enrico VII, la spedizione di Giovanni Caboto pose le basi della futura colonizzazione inglese del Nord America. Inoltre le esplorazioni di Caboto assicurarono ai geografi europei le prime indicazioni scientifiche circa la vastit\u00e0 del continente americano e stimolarono la ricerca di un passaggio a nord-ovest verso l'Estremo Oriente.\nReputazione.\nDal tardo XVI secolo fino alla met\u00e0 del XIX secolo, la figura di Giovanni Caboto \u00e8 stata oscurata da quella del figlio Sebastiano, a cui per molto tempo \u00e8 stato attribuito il merito di aver guidato le famose spedizioni partite da Bristol verso la fine degli anni 1490 che portarono alla scoperta europea (o meglio riscoperta, dopo le spedizioni dei Vichinghi), del Nord America. Questo errore sembra essere stato attribuito ai resoconti di Sebastiano nella sua vecchiaia. Le conseguenze furono che l'influente scrittore geografico Richard Hakluyt rappresent\u00f2 suo padre Giovanni Caboto come prestanome per le spedizioni e sugger\u00ec che era stato Sebastiano a guidarle effettivamente.\nQuando i nuovi ritrovamenti d'archivio nel XIX secolo dimostrarono che non era cos\u00ec, a Giovanni Caboto furono riconosciuti i meriti della spedizione mentre la figura di Sebastiano fu rivalutata in negativo. Sebastiano venne denigrato e pi\u00f9 volte descritto, in particolare da Henry Harrisse, come un impostore ed un ciarlatano che si era volontariamente attribuito i meriti del padre. "}
{"id": "2398239", "revid": "131358", "url": "https://it.wikipedia.org/wiki?curid=2398239", "title": "AS Nancy", "text": ""}
{"id": "2398243", "revid": "63756", "url": "https://it.wikipedia.org/wiki?curid=2398243", "title": "Valutazione parziale", "text": "In Informatica, la valutazione parziale \u00e8 una tecnica che permette di ottimizzare un programma specializzandolo, in pratica consiste nel fatto di valutare un programma per cui sia nota una parte degli input, in modo tale da ottenere un programma specializzato rispetto a tale input, ma che risulti essere pi\u00f9 efficiente dell'originale.\nSupponiamo di avere un programma \"P\" ed \"n\"-upla di valori v1..,vn (per i suoi primi \"n\" valori di ingresso), l'obbiettivo \u00e8 individuare un programma \"P\"' tale che abbia lo stesso comportamento di \"P\", quando i suoi primi n ingressi sono v1..,vn, ma che sia pi\u00f9 efficiente. Grazie al Teorema formula_1 di Kleene sappiamo che un tale sistema pu\u00f2 essere realizzato.\nEsempio.\ncodice_1\nSe volessimo specializzare \"f\" per il valore \"x=5\", allora:\ncodice_2\nNotiamo subito l'ottimizzazione di questa riga di codice, per cui \"f5\" risulta pi\u00f9 efficiente per qualunque valore di \"y\".\nPeval.\nInoltre, la valutazione parziale, permette di generare automaticamente un compilatore a partire da un interprete\nNel contesto dei programmi, il calcolo di una tale funzione di ottimizzazione viene fatto da un valutatore parziale codice_3; questi \u00e8 capace di specializzare i programmi scritti in un certo linguaggio M e pu\u00f2 essere definito come una funzione:\ncodice_4\nche, dato un programma scritto nel linguaggio M ed un input \"dati\", per alcuni suoi dati di ingresso, produce un altro programma sempre scritto nel linguaggio M, ma che rappresenta una specializzazione del primo.\nA questo punto, consideriamo un generico programma P scritto nel linguaggio M (PM) e separiamo in suoi dati in ingresso il due sottoinsiemi IS e ID tali che:\ncodice_5\nSi ha, come abbiamo visto nell'esempio precedente della specializzazione della funzione f5, che:\ncodice_6 dove codice_7;\nqueste equazioni descrivono le propriet\u00e0 del valutatore parziale.\nProiezioni di Futamura.\nUn esempio particolarmente interessante di questo, fu descritto la prima volta nel 1970 da Yoshihiko Futamura, quando venne considerato come programma un interprete per un linguaggio di programmazione, come tale pu\u00f2 anch'esso essere parzialmente valutato. \nSupponiamo di avere un interprete scritto in M del linguaggio L (ILM); l'interprete riceve due dati in ingresso, un programma scritto in L (PL) ed il codice sorgente IS. Specializziamo l'interprete rispetto ad un particolare programma progL:\ncodice_8 tale che \u2200s -&gt; codice_9\nQuindi fissato un programma, int(prog, s) \u00e8 equivalente a int'(s), ma int'(s) allora \u00e8 la traduzione di prog da L a M, ossia \"il risultato della compilazione di prog sulla macchina astratta M\" (prima proiezione di Futamura).\nint\u02c1 tra l'altro rappresenta una versione dell'interprete che esegue solo il codice sorgente ed \u00e8 indipendente da prog, \u00e8 scritto nel linguaggio dell'interprete ed \u00e8 eseguito pi\u00f9 velocemente rispetto alla classica interpretazione.\nSupponiamo ora che anche peval sia scritto nel linguaggio M, allora \u00e8 possibile applicare peval a peval stesso.\nDato che i parametri di peval sono un programma scritto in M e dei dati specializzati, nulla vieta di applicare a peval come programma peval stesso e come dati un interprete del linguaggio L:\ncodice_10 tale che\nper ogni prog, codice_11\ndalla prima proiezione di Futamura sappiamo che peval(int, prog) d\u00e0 come risultato il codice compilato di prog. Dunque peval' \u00e8 il compilatore da L a M (seconda proiezione di Futamura).\n\"In questo modo si pu\u00f2 convertire sistematicamente un interprete nel corrispondente compilatore\"\nInfine applichiamo \"peval\" a \"peval\" e \"peval\":\ncodice_12 tale che \nper ogni \"int\" si ha: codice_13\nper la seconda proiezione di Futamura si ha anche che peval(peval, int) d\u00e0 come risultato il compilatore da L a M. Dunque peval' \u00e8 un programma di M che, dato un interprete del linguaggio L scritto in M, produce il compilatore da L a M: peval' \u00e8 un generatore di compilatori per M, o \"compiler compiler\" (terza proiezione di Futamura)."}
{"id": "2398247", "revid": "438678", "url": "https://it.wikipedia.org/wiki?curid=2398247", "title": "Kjetil Molnes", "text": ""}
{"id": "2398258", "revid": "228587", "url": "https://it.wikipedia.org/wiki?curid=2398258", "title": "Prova biscotto", "text": "La prova biscotto \u00e8 una fase della terapia protesica in odontoiatria. \nViene effettuata dall'odontoiatra e consiste nella prova del manufatto protesico fisso (corona o ponte) quando la ceramica \u00e8 ancora grezza, al fine di valutarne la congruit\u00e0 della forma anatomica e della resa cromatica. Viene normalmente effettuata nella seduta precedente alla cementazione definitiva del manufatto protesico."}
{"id": "2398259", "revid": "33689", "url": "https://it.wikipedia.org/wiki?curid=2398259", "title": "Petronio (patricius)", "text": "Biografia.\nEra il padre di Albia Dominica, moglie di Valente, e comandante della legione comitatense dei Martenses. Quando il genero divenne imperatore, Petronio raggiunse immediatamente il rango di \"patricius\", ma senza ricoprire una carica precisa.\nAmmiano Marcellino lo definisce \u00abuomo deforme spiritualmente e fisicamente\u00bb, e racconta di come, nella sua esazione dei debiti nei confronti dell'erario imperiale, condannasse sia innocenti che colpevoli al pagamento di ammende quadruple, con le quali si arricchiva, e che per questo era sommamente odiato, tanto che sia i provinciali che i soldati pregavano segretamente che fosse rimosso. Nella tarda estate del 365 fu a capo della fazione che fece sostituire il prefetto del pretorio Salustio (compagno dell'imperatore Giuliano) con Nebridio.\nSempre secondo Ammiano, attendeva il momento giusto per ascendere al massimo onore. Quando Procopio si ribell\u00f2 contro Valente, ottenne il sostegno delle popolazioni anche in odio a Petronio e alla sua amministrazione odiosa."}
{"id": "2398260", "revid": "287204", "url": "https://it.wikipedia.org/wiki?curid=2398260", "title": "Li Shilong", "text": "Nel 2002 divent\u00f2 il 13\u00ba Grande maestro cinese.\nHa partecipato alla Coppa del Mondo di scacchi 2005 di Chanty-Mansijsk, ma \u00e8 stato eliminato nel primo turno da Francisco Vallejo Pons.\nAltri risultati:\nHa raggiunto il massimo Elo in dicembre 2012, con 2.561 punti."}
{"id": "2398266", "revid": "272884", "url": "https://it.wikipedia.org/wiki?curid=2398266", "title": "Elsane", "text": "Elsane (in sloveno \"Jel\u0161ane\", in tedesco \"Jelschane\") \u00e8 un paese della Slovenia, frazione del comune di Bisterza.\nLa localit\u00e0, si trova a 498,5 metri s.l.m. ed a 1,4 chilometri dal confine croato. Nell'insediamento (\"naselje\") inoltre \u00e8 presente un importante valico di frontiera con la vicina citt\u00e0 croata di Ruppa.\nGeografia fisica.\nLe alture principali sono il \"Petrove brege\" (485 m), il \"Trebe\u017e\" (660 m) e il \"Su\u0161njak\" (634 m).\nGeografia antropica.\nDurante il dominio asburgico Elsane fu comune autonomo. Prima del trattato di Rapallo, firmato nel 1920, il comune di Elsane, nel distretto di Bisterza, faceva parte della Carniola interna (in sloveno \"Notranjska\" - in tedesco \"Innerkrain\"), una delle regioni storiche della Slovenia, con i distretti di Borgovecchio di Olisa, Circonio, Idria, Longatico, Nauporto, Postumia, San Pietro del Carso, Senosecchia e Vipacco. Fu parte dello storico territorio asburgico di Carniola. Il centro tradizionale della regione \u00e8 Postumia.\nDal 1924 al 1947 fu comune della provincia di Fiume e comprendeva gli insediamenti di Berdo di Elsane (\"Veliko Brdo\"), Cracinanova (\"Novokra\u010dine\"), Dolegne d'Elsane (\"Dolenje pri Jel\u0161anah\"), Fabice (\"Fabci\"), Sussa (\"Su\u0161ak\") e Villanova (\"Nova Vas pri Jel\u0161anah\"), ora nel comune sloveno di Villa del Nevoso e Berze (\"Brdce\"), Lippa di Elsane (\"Lipa\"), Passiaco (\"Pasjak\"), Ruppa (\"Rupa\") e Sappiane (\"Sapjane\") ora nel comune croato di Mattuglie.\nFrazioni nel 1936.\nNel 1936 il vecchio comune di Elsane (provincia del Carnaro) aveva una popolazione totale di 3.363 residenti ed era suddiviso in 10 frazioni.:"}
{"id": "2398267", "revid": "1305772", "url": "https://it.wikipedia.org/wiki?curid=2398267", "title": "\u00c9tienne-Gabriel Morelly", "text": " In alcune fonti, questo autore del Settecento francese viene indicato con il solo cognome Morelly (o Morelli) poich\u00e9 risultano incerti tutti gli altri dati biografici.\nUn personaggio misterioso.\nLa quasi assenza di notizie su questo autore (si sa soltanto che fu abate e che insegn\u00f2) ha fatto pensare che Morelly fosse uno pseudonimo dietro il quale si nascondesse un gruppo politico antimonarchico dalla ideologia radicale e velleitaria. La storiografia filosofica ce l'ha rappresentato come un personaggio minore, sconosciuto e misterioso, un filosofo politico-utopistico che andava collegato alla corrente ideologica pi\u00f9 radicale dell'Illuminismo.\nIn una serie di saggi degli anni settanta e ottanta alcuni autori hanno identificato questo personaggio con \u00c9tienne-Gabriel Morelly, nato nel 1717 a Vitry-le-Fran\u00e7ois e morto nel 1778, che ebbe probabilmente rapporti politici e letterari con Fontenelle e che frequent\u00f2 il salotto di Madame Dupin.\nOggi la critica filosofica ha rivalutato Morelly giudicandolo come un pensatore \u00abdi primo piano [tra quelli] che si sono misurati con le contraddizioni sociali del proprio tempo e hanno saputo interpretare le esigenze di emancipazione del genere umano.\u00bb\nLe opere.\nAnche la paternit\u00e0 delle opere non \u00e8 sicura: tra queste la pi\u00f9 importante, il \"Code de la nature, ou le v\u00e9ritable esprit de ses lois, de tous temps n\u00e9glig\u00e9 ou m\u00e9connu\" (\"Codice della natura, o il vero spirito delle sue leggi, in ogni epoca sempre trascurato o misconosciuto\"), pubblicata a Liegi nel 1755, fu originariamente ritenuta opera di Diderot che non ne neg\u00f2 mai l'attribuzione.\nChe Diderot fosse l'autore del \"Codice\" sembr\u00f2 confermato dal fatto che Fran\u00e7ois Noel Babeuf, quando nel 1797 dovette difendersi nel tribunale di Vend\u00f4me dall'accusa di aver organizzato con la sua \"Congiura degli Eguali\" un tentativo controrivoluzionario, dichiar\u00f2 che egli aveva seguito la dottrina esposta in quell'opera e che quindi era da considerarsi un discepolo di Diderot.\nOltre al \"Codice\" gli altri scritti attribuiti a Morelly sono:\nIl pensiero.\nMorelly ripropone la filosofia di Locke nei principi dell'educazione e nel ricondurre lo spirito umano e i sentimenti all'amore di s\u00e9, inteso come un naturale istinto di autoconservazione.\nPer quanto riguarda le teorie politiche nel \"Principe\" Morelly appare all'inizio condividere con l'Illuminismo moderato l'idea della costituzione di una monarchia illuminata come quella di Federico II di Prussia a cui dedica la sua opera, ma successivamente nel \"Codice\" e nella \"Basiliade\", un poema utopistico in quattordici canti, avanza una critica radicale tra le pi\u00f9 estreme nei confronti sia delle istituzioni politiche (ispirandosi al giusnaturalismo di Ugo Grozio, Samuel Pufendorf e Thomasius) che dei rapporti sociali del suo tempo.\nLa degenerazione della societ\u00e0 politica e civile, secondo Morelly, \u00e8 da riportare all'istituzione della propriet\u00e0 privata che ha alterato la spontanea armonia dello stato di natura la cui reale esistenza egli riporta, al contrario di Rousseau, a una determinata epoca storica quando vigeva una totale eguaglianza e la comunione dei beni tra gli uomini.\nLe leggi di natura sono buone perch\u00e9 sono espressioni di Dio e al contempo della ragione cosicch\u00e9 nello stato di natura si esprimeva quindi la bont\u00e0 dell'uomo appagato per l'abbondanza dei beni e per la variet\u00e0 dei bisogni che erano tali che non si creavano contrasti con le eguali necessit\u00e0 degli altri. Con l'introduzione della propriet\u00e0 privata si originava invece una corruzione dei buoni rapporti tra gli uomini che portava a quella condizione di \"bellum omnium contra omnes\" che si era fatta passare come il vero stato naturale iniziale dell'uomo servendosi di questo mito per stabilire falsi principi morali e politici e per giustificare lo stato tirannico.\nAbolendo la propriet\u00e0 privata si pu\u00f2 ripristinare lo stato di natura iniziale e con esso la naturale disposizione al bene dell'uomo che ama la pace e l'armonia con gli altri uomini. Certo un puro e semplice ritorno al passato non \u00e8 possibile: all'economia primitiva basata sulla caccia e la pesca bisogner\u00e0 sostituire l'agricoltura e l'artigianato che assicurano una vita meno precaria, badando bene per\u00f2 che le leggi impediscano una degenerazione dell'economia verso l'accumulazione dei beni e il lusso.\nIl pensiero di Morelly si salda alle tendenze utopistiche e rivoluzionarie della prima met\u00e0 dell'800 e viene messo nel giusto rilievo anche da Marx. \u00ab... Sar\u00e0 proprio Morelly, contemporaneo di Rousseau, che influenzer\u00e0 Marx. La formula di Morelly per il superamento immediato di tutte le diseguaglianze naturali e sociali: \"da ognuno secondo le sue capacit\u00e0, ad ognuno secondo i suoi bisogni\"\u00bb lo far\u00e0 considerare come uno dei grandi precursori del socialismo moderno."}
{"id": "2398270", "revid": "1784938", "url": "https://it.wikipedia.org/wiki?curid=2398270", "title": "Aleksand\u0103r Cankov", "text": "Professore di economia politica all'Universit\u00e0 di Sofia, dal 1910, ebbe un ruolo fondamentale nel rovesciameto del governo di Aleksand\u0103r Stambolijski nel 1923 e fu scelto per guidare la coalizione che succedette al primo ministro deposto. Il colpo di Stato ebbe successo anche grazie all'attitudine neutrale del Partito Comunista Bulgaro verso il partito agrario privandoli del loro supporto. Divenne primo ministro della Bulgaria il 9 giugno dello stesso anno e mantenne il potere fino al 4 gennaio 1926. Il suo governo fu segnato da profonde lotte interne con il partito comunista, che Cankov represse senza piet\u00e0, dichiarando la legge marziale e mettendo fuori legge i comunisti nel 1925, dopo l'attentato terroristico alla cattedrale di Sveta Nedelja. Le sue azioni portarono il Comintern a denunciare il governo come \"una vittoriosa cricca fascista bulgara\", mentre in seguito rivolse la propria attenzione sull'unione agraria popolare, che venne soppressa, anche se meno ferocemente. Ne segu\u00ec una breve invasione da parte delle truppe greche, e, anche se non rimasero a lungo in seguito alla condanna della Societ\u00e0 delle Nazioni, il paese rimase oberato dai debiti e Cankov venne rimosso dall'incarico dopo il fallimento nell'assicurare un prestito al paese. A questo punto Cankov aveva perso ogni supporto, dato che la gente era ormai stanca del regime di terrore che aveva instaurato. Fu successivamente ministro delle Poste.\nDopo essere stato rimosso dalla politica principale del paese, Cankov cominci\u00f2 a sviluppare un'ammirazione per il fascismo e divenne presto un sostenitore di Adolf Hitler. Nel 1932 istitu\u00ec il Movimento Sociale Nazionale, un'imitazione del partito nazista tedesco. Il movimento rimase del tutto marginale (anche se rappresentava un'ulteriore frammentazione della coalizione governativa), mancando del supporto di Zveno e non avendo l'approvazione dei nazisti, che era in gran parte riservata all'Unione delle Legioni Nazionali Bulgare. Nonostante ci\u00f2, Cankov venne nominato dai nazisti nel 1944 Primo ministro del governo bulgaro in esilio, formato in Germania in risposta al governo del Fronte Patriottico di Kimon Georgiev. Dopo la seconda guerra mondiale Cankov fugg\u00ec in Argentina e mor\u00ec a Belgrano, Buenos Aires, nel 1959."}
{"id": "2398271", "revid": "599013", "url": "https://it.wikipedia.org/wiki?curid=2398271", "title": "Jens Risager", "text": "Carriera.\nClub.\nHa iniziato la carriera per l'Herning Fremad e Holstebro BK. Nel 1990, \u00e8 passato all'Br\u00f8ndby, nella massima divisione del campionato danese. Nel Br\u00f8ndby ha formato una coppia di difesa assieme a Jes H\u00f8gh, segnando 2 reti in 222 partite e diventando una bandiera della squadra.\nAl Br\u00f8ndby, tra gli altri, c'era anche Marc Rieper, con cui Risager ha giocato anche nella . Nel 1993 il club ha vinto la Coppa di Danimarca.\nNel 1998, all'et\u00e0 di 27 anni, conclude la propria carriera a causa di una osteoartrite.\nNazionale.\nHa vestito la maglia della Danimarca in 13 occasioni. Con la Nazionale ha partecipato al con la maglia numero 14."}
{"id": "2398274", "revid": "1573940", "url": "https://it.wikipedia.org/wiki?curid=2398274", "title": "Chiesa di San Colombano (Bologna)", "text": "La chiesa di San Colombano (o monastero di San Colombano) \u00e8 un antichissimo complesso monastico situato nella citt\u00e0 di Bologna, in via Parigi. Dedicato al santo missionario irlandese Colombano, venne fondato dai monaci di Bobbio. La chiesa, oggi sconsacrata, ospita la Collezione Tagliavini, preziosa raccolta di strumenti musicali antichi.\nStoria.\nSecondo la tradizione, le sue origini si aggirano attorno al 616, quando i monaci colombaniani, giunti dalla potente abbazia di San Colombano di Bobbio, fondarono questo monastero a Bologna.\nSan Colombano fond\u00f2 l'abbazia di Bobbio nel 614, dedicandola a san Pietro, e mor\u00ec il 23 novembre del 615, quindi la fondazione monastica di Bologna, edificata e dedicata a Colombano per volere del vescovo Pietro I, sarebbe la prima a portare il suo nome.\nLe notizie certe che parlano del monastero risalgono al 1008, quando vi giunsero i monaci benedettini dell'abbazia di San Gallo, i quali subentrarono ai monaci colombaniani. Essi tennero la chiesa ed il monastero fino al 1144, quando pass\u00f2 alle monache benedettine fino ai primi del Duecento ed alle quali subentrarono successivamente le carmelitane e le clarisse.\nNell'aprile del 1304 nacque un diverbio a causa dell'elezione di due badesse in contemporanea, dopo una spaccatura interna fra le monache. Per porre fine ai disordini, che generarono persino risse fra le monache, il vescovo decise la soppressione del monastero mantenendo la sola chiesa come luogo di culto.\nDopo vari passaggi di propriet\u00e0, nel 1679 il complesso del monastero venne venduto alla Repubblica di Lucca che vi organizz\u00f2 un pensionato per i giovani studenti lucchesi all'Universit\u00e0 di Bologna.\nDal 1790 il monastero sub\u00ec ancora vari passaggi di propriet\u00e0, finch\u00e9 non venne chiuso al culto nel 1798.\nLa chiesa ed il monastero conservano ancora oggi un grande antico dipinto che rappresenta \"La Vergine con San Colombano e altri Santi\".\nNel 2005 il complesso di San Colombano venne acquistato dalla Fondazione Cassa di Risparmio in Bologna (CARISBO), che ne ha curato i restauri. Inaugurato nel 2010, il complesso ospita oggi la Collezione Tagliavini di strumenti musicali antichi. Vi si svolgono prestigiosi concerti di musica barocca e pomeriggi musicali affidati a classi di conservatori e accademie musicali europee.\nLa cappella della Madonna dell'Orazione.\nNel 1547 venne collocata sul muro esterno della chiesa di San Colombano un'immagine della Madonna, dipinta nel 1399 da Lippo di Dalmasio.\nSimilarmente a come avvenne per altre icone mariane a Bologna, l'immagine divenne presto meta di preghiera e pellegrinaggi da parte dei fedeli, spingendo la Confraternita della Madonna dell'Orazione a far costruire una cappella adiacente alla chiesa di San Colombano, la cui decorazione fu affidata agli allievi dei Carracci. Dalla fine degli anni venti al 2005 (anno in cui la Fondazione CARISBO acquist\u00f2 il complesso) la cappella \u00e8 stata sede dell'Associazione Mutilati e Invalidi di Guerra.\nL'oratorio.\nL'oratorio del complesso, soprastante la cappella della Madonna dell'Orazione, conserva un importante ciclo di affreschi ispirato alla passione e al trionfo di Cristo, realizzato in occasione del giubileo del 1600 dagli allievi di Ludovico Carracci, fra cui Guido Reni, Francesco Albani, il Domenichino, Lucio Massari, Francesco Brizio e Lorenzo Garbieri. Per via dell'alto livello della qualit\u00e0 pittorica, lo storico dell'arte Carlo Cesare Malvasia defin\u00ec il ciclo pittorico \"la gloriosa gara\".\nLa cripta.\nI restauri del 2007 hanno portato alla scoperta di una cripta tardo-romana sottostante la parte absidale della chiesa e di una sepoltura del XII secolo. I lavori hanno anche portato alla luce un affresco duecentesco raffigurante la crocifissione, attribuito a Giunta Pisano."}
{"id": "2398278", "revid": "28592", "url": "https://it.wikipedia.org/wiki?curid=2398278", "title": "Lattes (casa editrice)", "text": ""}
{"id": "2398285", "revid": "125240735", "url": "https://it.wikipedia.org/wiki?curid=2398285", "title": "Herbert Dorfmann", "text": "Biografia.\nDopo le scuole superiori, Dorfmann ha studiato scienze agrarie a Piacenza presso l'Universit\u00e0 Cattolica del Sacro Cuore. Dopo aver lavorato come professore presso la scuola agraria di Ora-Auer, \u00e8 diventato direttore del dipartimento di agricoltura della camera di commercio di Bolzano. Herbert Dorfmann ha inoltre ricoperto per quasi dieci anni il ruolo di direttore dell'Associazione dei contadini sudtirolesi (\"S\u00fcdtiroler Bauernbund\").\nDorfmann \u00e8 sposato e padre di due figli.\nAttivit\u00e0 politica.\nDal 2005 al 2009, Herbert Dorfmann \u00e8 stato sindaco di Velturno-Feldthurns (BZ). Nello stesso periodo ha ricoperto anche l'incarico di segretario generale dell'Arev, l'assemblea che raduna le regioni viticole europee. Durante le elezioni europee a giugno del 2009, come capolista della SVP nella Circoscrizione Italia nord-orientale (che raccoglie i 14 collegi elettorali dell'Emilia Romagna, del Friuli-Venezia Giulia, del Trentino-Alto Adige e del Veneto), avendo ottenuto 143.027 voti, \u00e8 stato eletto al Parlamento europeo nella lista della S\u00fcdtiroler Volkspartei, appoggiata dal Partito Democratico. Ha poi scelto di aderire al PPE (Partito Popolare Europeo), sedendo altres\u00ec nel suo direttivo.\nHerbert Dorfmann \u00e8 presidente circoscrizionale (\"Bezirksobmann\") della SVP nel distretto di Bressanone ed \u00e8 membro della direzione e della segreteria del Partito.\nDorfmann si \u00e8 ripresentato come capolista della SVP alle europee del maggio 2014 come capolista della S\u00fcdtiroler Volkspartei nella circoscrizione Italia nord-orientale (che raccoglie Emilia Romagna, Friuli-Venezia Giulia, Trentino-Alto Adige e Veneto). Il turno elettorale ha sancito la sua riconferma al parlamento europeo con 93.957 preferenze (di cui 70.291 in provincia provenienti dalla provincia di Bolzano).\nIn questa legislatura, Dorfmann \u00e8 membro della Commissione agricoltura e sviluppo rurale e della Delegazione alle commissioni di cooperazione parlamentare UE-Kazakistan, UE-Kirghizistan, UE-Uzbekistan e UE-Tagikistan, e per le relazioni con il Turkmenistan e la Mongolia. Inoltre, Dorfmann siede come membro sostituto nella Commissione per l'ambiente, la sanit\u00e0 pubblica e la sicurezza alimentare, nella Delegazione per le relazioni con l'Afghanistan e nella Delegazione per le relazioni con i paesi del Sud-Est asiatico e l'Associazione delle nazioni del Sud-Est asiatico (ASEAN). Dall'ottobre del 2014, Dorfmann ricopre anche la carica di Presidente dell'Associazione parlamentare europea (APE) e, dal gennaio 2015, \u00e8 Presidente dell'Intergruppo vino, bevande alcoliche e prodotti alimentari di qualit\u00e0.\nAlle elezioni europee del 2019 si ricandida come capolista della lista SVP-PATT per un terzo mandato nella Circoscrizione Italia nord-orientale, risultando rieletto con 140.627 voti."}
{"id": "2398287", "revid": "61054", "url": "https://it.wikipedia.org/wiki?curid=2398287", "title": "Storia di Pordenone", "text": ""}
{"id": "2398288", "revid": "474175", "url": "https://it.wikipedia.org/wiki?curid=2398288", "title": "Storia di Gorizia", "text": "La storia di Gorizia ha inizio con la fondazione della citt\u00e0, attorno all'anno 1001, ma resti di insediamenti di epoca preromana e romana sono stati rinvenuti nell'area in cui oggi sorge l'abitato e nelle zone immediatamente limitrofe. Gorizia \u00e8 stata per lungo tempo, fino alla prima guerra mondiale, crocevia di tre civilt\u00e0, la latina, la slava e la germanica. Cosmopolita per vocazione, dopo le note vicissitudini degli anni quaranta del Novecento e la perdita di gran parte del suo naturale entroterra, ha saputo trovare, grazie anche all'affrancamento della Slovenia dalla ex Jugoslavia e all'ampliamento ad oriente del territorio comunitario, nuove funzioni e prospettive all'interno d'Italia e della nuova Europa.\nGorizia prima di Gorizia.\nEt\u00e0 preromana.\nLe prime consistenti testimonianze della presenza di vita umana nella zona di Gorizia risalgono al Neolitico, epoca in cui si diffonde l'agricoltura e, con essa, i primi insediamenti stabili nella pianura isontina. Da tale epoca le tracce archeologiche divengono sempre pi\u00f9 frequenti e significative e ne fa fede la Collezione Archeologica dei Musei Provinciali di Gorizia che custodisce oggettistica di vario tipo in pietra lavorata. I ritrovamenti principali furono effettuati nella zona del Preval, una palude oggi prosciugata in cui furono rinvenuti resti di insediamenti palafitticoli. \nGi\u00e0 nella tarda Et\u00e0 del bronzo (seconda met\u00e0 del II millennio a.C.), si registra in zona, secondo l'archeologo Carlo Marchesetti, l'arrivo di genti pi\u00f9 evolute la cui cultura di riferimento \u00e8 quella dei castellieri, villaggi fortificati abitati da gruppi umani con cognizioni agricole e silvo-pastorali relativamente sviluppate. Tali genti, sempre secondo il noto studioso, soppiantarono in breve i cacciatori-raccoglitori residenti nelle caverne. La cultura dei castellieri, diffusa dalla Dalmazia al Friuli era presente pi\u00f9 sul Carso goriziano (insediamenti di San Polo e Castellazzo di Doberd\u00f2, fra gli altri) che in pianura, dove i villaggi erano difesi da fossati e palizzate.\nEt\u00e0 romana ed altomedievale.\nL'area di Gorizia entr\u00f2 nell'orbita romana nel II secolo a.C. e sub\u00ec un profondo processo di romanizzazione. Fin dal I secolo a.C. erano sorto un centro abitato di modeste dimensioni, \"Castrum Silicanum\" da cui si origin\u00f2 il villaggio di Salcano; oggi \"Solkan\" sobborgo della moderna citt\u00e0 di Nova Gorica in Slovenia. A pochi chilometri a meridione di questo, sorgeva il ponte sull'Isonzo (\"Pons Aesontii\" o \"Pons Sontii\", attuale localit\u00e0 Mainizza lungo la S.S. 305) con un'importante mansio, un centro si sosta del sistema di comunicazione del Cursus publicus e dotato di piccole terme. Tale ponte legava attraverso la Via Gemina l'Italia alla provincia romana della Pannonia giungendo fino ad Emona mentre con una direttrice si legava a Forum Iulii, attuale Cividale, per proseguire con la Via Iulia Augusta verso la provincia del Norico. Il ponte viene cos\u00ec descritto dallo storico Erodiano nella sua \"Storia dell'Impero dopo Marco Aurelio\":\nSempre a poca distanza dall'attuale Gorizia, nell'attuale paese di Lucinico sorse una villa rustica abitata sicuramente fra il II e IV secolo d.C. e dove sarebbe poi sorto il paese attuale.\nConquistato dai Longobardi, il territorio goriziano entr\u00f2 a far parte del Ducato del Friuli e, fra il VII e l'VIII secolo, iniziarono a stabilirsi in esso alcune popolazioni slave, che in parte riempirono i vuoti lasciati dalle genti reto-romanze decimate, durante le invasioni barbariche e in epoca bizantina, da guerre, carestie ed epidemie, fra cui la tristemente nota Peste di Giustiniano, che aveva spopolato l'area dell'Adriatico settentrionale soggetta a Costantinopoli, fra cui anche la pianura isontina..\nAi longobardi succedettero i Franchi e a questi i re (poi imperatori) germanici, che, nel 952, incorporarono il territorio del Friuli, con il Goriziano, al Ducato di Baviera e, alcuni decenni pi\u00f9 tardi, al Ducato di Carinzia (976).\nContea di Gorizia.\nNascita e sviluppo di Gorizia e della sua contea.\nIl nome di Gorizia compare per la prima volta nell'anno 1001, in una donazione effettuata dall'imperatore Ottone III che cedeva il castello di Salcano e la villa di Goriza per met\u00e0 a Giovanni, patriarca di Aquileia, e per met\u00e0 a Guariento, conte del Friuli (\"medietatem predii Solikano et Gorza nuncupatum\"). Nel 1015 il nome della localit\u00e0 appare in un altro documento che fa riferimento all'origine slava del toponimo (\"Villa quae Sclavorum lingua vocatur Goriza\" e cio\u00e8 \"il villaggio che nella lingua degli slavi \u00e8 chiamato Goriza\").\nI Patriarchi di Aquileia, nel 1077, ricevettero anche l'investitura feudale dell'intero Friuli, sotto i patriarchi la citt\u00e0 fu governata dalla dinastia degli Eppestein alla quale succedette, nel 1090, prima quella dei Mosburg, poi la famiglia dei Lurngau, (originaria della Val Pusteria) legata da vincoli di sangue ai i conti palatini di Baviera. I Lurngau governarono sempre Gorizia in qualit\u00e0 di \"avvocati\" dei Patriarchi di Aquileia cio\u00e8 in rappresentanza e nell'interesse di costoro.\nPer lungo tempo tuttavia, Gorizia rest\u00f2 un borgo di modeste dimensioni (\"villa\") articolato in due agglomerati limitrofi ma nettamente differenziati fra di loro: uno superiore, in prossimit\u00e0 di un castello edificato nell'XI secolo, originariamente pi\u00f9 popoloso, ed uno a valle. Il primo ebbe funzioni politico-amministrative, mentre il secondo, commerciali e rurali. La popolazione era composta soprattutto da friulani, sloveni, e, in minor misura, da tirolesi e carinziani dediti al mestiere delle armi o funzionari pubblici. La famiglia comitale, nonostante fosse di lingua e cultura tedesche, non riusc\u00ec mai ad attrarre sul posto nuclei consistenti di immigrati germanici perch\u00e9, \u00e8 bene ricordarlo, risiedeva non a Gorizia, dove soggiornava solo saltuariamente, bens\u00ec a Lienz, citt\u00e0 del Tirolo orientale che ospitava anche la corte. La scarsa importanza della localit\u00e0 \u00e8 anche testimoniata dall'assenza di una gestione ecclesiastica autonoma: ancora nel XIII secolo la cura delle anime era affidata a un vicario che dipendeva dalla vicina Salcano (il romano \"Castrum Silicanum\"). Comunque in quei secoli si parlava di una \"plebs de Salcan alias Goricia\", a riprova della comune identificazione delle due localit\u00e0.\nNel 1210 venne concesso a Gorizia il diritto di tenere un mercato settimanale, ma fu solo agli inizi del secolo successivo, durante il regno del conte Enrico II, che il nucleo abitato attorno al castello (con l'esclusione quindi, dell'area popolata nella pianura adiacente), sviluppatosi e acquisite ormai connotazioni urbane, venne elevato al rango di citt\u00e0 (1307). Con ogni probabilit\u00e0 fu edificata nei primi decenni del Trecento la primitiva struttura del futuro Duomo di Gorizia, mentre nel 1398, venne eretta, nei pressi del castello, la \"chiesa di Santo Spirito\", divenuta successivamente, a seguito di alcuni sostanziali ampliamenti, il simbolo della citt\u00e0 antica assieme al Duomo.\nNella prima met\u00e0 del XIV secolo, grazie alla forza delle armi e a un'abile politica estera e matrimoniale messa in atto dai suoi sovrani, la Contea di Gorizia raggiunse la sua massima espansione territoriale, estendendo la propria egemonia su quasi tutto il Friuli orientale, su gran parte dell'Istria e della Carniola, sul Tirolo, su alcune zone della Carinzia e della Stiria e, per un breve periodo, anche su alcune citt\u00e0 del Veneto (Padova e Treviso). Tale egemonia spesso si sovrappose a quella, in declino, dei patriarchi di Aquileia, provocando frizioni e scontri. Il patriarca Bertrando (1334-1350), pi\u00f9 volte intervenuto, talora con successo, per mettere un freno alla politica espansionista dei goriziani, fu assassinato, novantenne, da una congiura ordita dal conte di Gorizia e dai maggiorenti del comune di Cividale. Successivamente, grazie all'energia di alcuni patriarchi (ed in particolare di Marquardo di Randeck) l'autorit\u00e0 del Patriarcato venne pienamente ripristinata e le Costituzioni della Patria del Friuli (\"Constitutiones Patriae Foriiulii\") vennero estese, fin dalla loro promulgazione (1366), anche a Gorizia e al Friuli orientale.\nLa corte comitale si trasform\u00f2, nei primi decenni del Trecento, soprattutto sotto Enrico II, in un centro culturale di alto profilo che accolse letterati sia di lingua italiana che tedesca. Un'antica tradizione (priva di fondamento) vuole che lo stesso Dante vi abbia trovato ospitalit\u00e0.\nAgli inizi del Quattrocento il castello di Salcano pass\u00f2 a dipendere direttamente da Gorizia e si inizi\u00f2 a parlare di una \"plebs de Salcan alias Goricia\", poi di una \"plebs de Goritia\", a testimonianza dell'avvenuta incorporazione del vecchio centro di origine romana nella citt\u00e0 di Gorizia. Nell'anno 1455 i privilegi del nucleo urbano sviluppatosi attorno al castello furono estesi anche alla citt\u00e0 bassa, e in tale occasione venne istituita la \"Parrocchia dei Santi Ilario e Taziano\".\nLa Contea, originariamente feudo del Sacro Romano Impero e con l'avvocazia (di fatto una \"protezione\")sul Patriarcato di Aquileia, con il tempo acquist\u00f2 un'autonomia sempre maggiore, fino a divenire, di fatto, un'entit\u00e0 statuale indipendente anche se soggetta all'influenza del SRI. Attorno al 1420, lo Stato patriarcale venne assorbito dalla Repubblica di Venezia e i conti di Gorizia ne persero l'avvocazia.\nGorizia asburgica.\nNel 1500 l'ultimo conte, Leonardo, mor\u00ec a Lienz senza discendenti e lasci\u00f2 in eredit\u00e0 la contea a Massimiliano I d'Asburgo. L'atto, di dubbia validit\u00e0 secondo i principi del diritto delle genti del tempo, dati i vincoli di vassallaggio che univano la Contea di Gorizia alla Repubblica di Venezia, indusse quest'ultima a ricorrere prima alla diplomazia, poi alla forza delle armi, per far valere i suoi diritti feudali. Fra l'aprile del 1508 e l'agosto del 1509 Gorizia fu occupata militarmente da Venezia. Il momento non era fra i pi\u00f9 felici: la Serenissima era allora in rotta con Luigi XII di Francia e il Papa Giulio II. La sfida lanciata da Venezia contro il potente Massimiliano, duca d'Austria e imperatore del Sacro Romano Impero, indebol\u00ec ulteriormente la posizione della citt\u00e0 lagunare perch\u00e9 il sovrano tedesco fu indotto ad allearsi con la monarchia francese e il Papato, dando vita alla Lega di Cambrai (10 dicembre 1508) cui aderirono anche Ferdinando II d'Aragona e il Duca di Ferrara. Venezia si trov\u00f2 pertanto a combattere su due fronti: a Gorizia, contro Massimiliano, e nella Ghiera d'Adda, in Lombardia, contro Luigi XII e i suoi alleati. La disastrosa sconfitta nella battaglia di Agnadello ad opera delle armi francesi (14 maggio 1509), decise la sorte di Gorizia e della sua contea: la guarnigione veneta, asserragliata nel castello comitale, ampliato per l'occasione dalla Serenissima, fu costretta ad abbandonare la citt\u00e0 solo tre mesi pi\u00f9 tardi. Da allora e per i successivi quattro secoli Gorizia e il Goriziano, salvo durante la breve parentesi napoleonica (1809-1813), avrebbero ruotato entro l'orbita asburgica.\nAgli inizi dell'et\u00e0 asburgica si assistette in citt\u00e0 a trasformazioni, sul piano culturale e linguistico, di vasta portata. Il veneto, portato non solo dalle truppe che presero parte all'occupazione del territorio (1508-1509), ma anche e soprattutto dai numerosi immigrati, si and\u00f2 gradualmente diffondendo nel corso del XVI secolo nell'area urbana (la cui popolazione continu\u00f2 tuttavia ad essere maggioritariamente friulanofona e, nel resto della Contea, in prevalenza slovenofona). Nel contempo l'amministrazione austriaca provvide a sostituire gradualmente il latino (fino ad allora massima lingua amministrativa e di cultura sia a Gorizia che nel resto d'Europa) con il tedesco e l'italiano. Quest'ultimo, in una variet\u00e0 particolarmente influenzata, non solo lessicalmente, dal veneto, sembrerebbe all'epoca prevalere, secondo un noto studioso goriziano del Settecento, Carlo Morelli di Sch\u00f6nfeld, sul tedesco. La lingua di Dante acquist\u00f2 particolare importanza nel Seicento, perch\u00e9 utilizzata, insieme al latino, nelle prestigiose scuole, frequentate anche dall'aristocrazia locale, che l'ordine dei Gesuiti aveva aperto in citt\u00e0. Il potenziamento dell'apparato statale nella Contea (e in tutti i domini d'Austria) e di una burocrazia in massima parte germanofona, unitamente alla chiusura degli Istituti gesuitici (1773) permise per\u00f2 al tedesco, nel corso della seconda met\u00e0 del Settecento, di recuperare le posizioni perdute e di imporsi come unica lingua d'uso nell'istruzione media e superiore. Tuttavia, fino almeno ad et\u00e0 napoleonica, i rampolli dell'aristocrazia goriziana, fossero essi appartenenti al gruppo etnico tedesco o a quello italiano, continuarono a frequentare, accanto alle universit\u00e0 austriache, anche l'Universit\u00e0 di Padova e alcuni prestigiosi Istituti pontifici, fra cui il \"Collegio germanico\" di Roma. Nel 1757 venne istituita in citt\u00e0 - per volont\u00e0 di Carlo Michele d'Attems, primo arcivescovo dell'Arcidiocesi di Gorizia (1752-1774) - la \"Domus presbyterialis\", per la formazione gratuita annuale dei giovani sacerdoti vocati alla cura delle anime: gi\u00e0 dal secondo anno di attivit\u00e0 questa scuola oper\u00f2 come vero e proprio seminario. Soppressa nel 1783 la \"Domus\", per un certo periodo la formazione dei sacerdoti del goriziano venne affidata al Seminario di Lubiana e a quelli di Graz e Udine. L'11 novembre 1818 venne infine ufficialmente inaugurato il seminario di Gorizia: per volont\u00e0 dell'imperatore Francesco I questo istituto fu il punto di riferimento per la formazione dei sacerdoti che facevano capo a tutte le diocesi del Litorale austriaco. Nel frattempo la Contea di Gorizia si era trasformata, a seguito del ricongiungimento della citt\u00e0 di Gradisca a Gorizia (1754) in Contea Principesca di Gorizia e Gradisca.\nPrincipesca Contea di Gorizia e Gradisca.\nGorizia e la sua contea nella seconda met\u00e0 del Settecento.\nLa citt\u00e0 di Gradisca era stata separata, nel 1647, da Gorizia, e, con alcuni territori limitrofi, integrata in una contea a s\u00e9 stante, data in feudo alla nobile famiglia degli Eggenberg. Nel 1717 tale casato si estinse e Gradisca torn\u00f2 ad essere direttamente amministrata dagli Asburgo. Costoro, vista l'esiguit\u00e0 territoriale e la scarsa consistenza demografica del feudo, vollero ricongiungerlo alla Contea di Gorizia (1754) che da allora, e fino alla sua unione al regno d'Italia, fu ufficialmente conosciuta come Principesca Contea di Gorizia e Gradisca.\nFu questa, per Gorizia, un'et\u00e0 di sviluppo economico e sociale, favorito da due sovrani illuminati, Maria Teresa e Giuseppe II. La riforma del 1774, che estese l'istruzione primaria e gratuita a tutta la popolazione degli Stati asburgici, fu per\u00f2 accompagnata, a Gorizia e nella sua contea, da misure tese a germanizzare la scuola introducendo come unica lingua ufficiale il tedesco. Anche gli importanti Istituti gesuitici, in cui l'insegnamento avveniva in latino ed italiano, furono, dopo la soppressione dell'ordine (1773), dati in gestione agli Scolopi, che, uniformandosi alla politica governativa, sostituirono l'italiano con il tedesco. Nel contempo, la crescita demografica della citt\u00e0, iniziata nei decenni centrali del Settecento, unitamente alla politica di rafforzamento della burocrazia e dell'esercito in tutto lo Stato, voluta sia da Maria Teresa che da Giuseppe II, produsse l'immigrazione di numerosi funzionari e militari germanofoni, dal momento che l'unica lingua ufficialmente ammessa sia in ambito amministrativo che nell'esercito era il tedesco (solo attorno alla met\u00e0 dell'Ottocento tale politica fu mitigata dall'introduzione dell'italiano e dello sloveno nelle scuole primarie). La soppressione del Patriarcato di Aquileia (1751), che, dal Friuli veneto, continuava ad avere giurisdizione ecclesiastica sulla citt\u00e0, permise infine agli Asburgo, tramite la costituzione di un'arcidiocesi goriziana, di estendere ulteriormente la propria influenza sulla chiesa locale e sulle nomine delle alte gerarchie ecclesiastiche, contribuendo in tal modo alla germanizzazione della prima e delle seconde.\nParentesi napoleonica.\nIn et\u00e0 napoleonica Gorizia venne ripetutamente occupata dall'esercito francese, tornando per\u00f2 sempre all'Austria: nel 1797 grazie al pagamento di un forte riscatto (150.000 fiorini), e nel 1805 a seguito di una pace di compromesso fra Napoleone e gli Asburgo. Solo nell'anno 1809 la citt\u00e0 fu sottratta al dominio austriaco per passare a formare le Province Illiriche, con Trieste, la Carniola, l'Istria e la Dalmazia. Durante la breve occupazione francese venne ripristinata l'istruzione in italiano e portata a compimento la riforma giuseppina sulla libert\u00e0 di culto, che contribu\u00ec ad emancipare definitivamente la comunit\u00e0 ebraica presente a Gorizia. Vennero infine soppressi i cosiddetti \"Stati provinciali\", organo storico che seppur aveva sempre avuto funzioni pi\u00f9 consultive che esecutive, era dotato di una certa autorevolezza, dal momento che rappresentava le classi dirigenti della Contea (l'aristocrazia e l'alta borghesia locali nonch\u00e9 gli ambienti vicini alla curia arcivescovile).\nCon Napoleone ebbe inoltre inizio un processo di affermazione delle identit\u00e0 nazionali, su basi non solo culturali e storiche, come avveniva gi\u00e0 precedentemente, ma anche di stirpe, che comporter\u00e0 lo sviluppo, nei decenni successivi, dei vari nazionalismi e in particolare di quelli italiano e sloveno.\nDalla Restaurazione alla Grande guerra.\nLa nascita dei nazionalismi.\nL'occupazione francese di Gorizia e della sua contea ebbe di fatto termine nel 1813. Durante la Restaurazione e fino a circa la met\u00e0 dell'Ottocento, ebbe il suo massimo sviluppo la politica di centralizzazione iniziata con Maria Teresa. Gli Stati provinciali, sciolti in et\u00e0 napoleonica, non vennero mai pi\u00f9 ripristinati, e in citt\u00e0 ebbe sempre pi\u00f9 potere il governatore imperiale (\"Landeshauptmann\") scelto generalmente nell'ambito dell'aristocrazia filo-asburgica di origine sia tedesca che italiana.\nIn quegli anni (per un breve periodo la Contea fu amministrata da Lubiana) e ancor pi\u00f9 dopo l'entrata della citt\u00e0 e della sua contea nel Litorale austriaco appena costituito (1849), iniziarono a profilarsi i primi problemi etnico-linguistici a Gorizia. Accanto ad una maggioranza italiana erano infatti presenti sul luogo due minoranze: la slovena (maggioritaria in Contea), che assunse col tempo una notevole consistenza in citt\u00e0, e la austro-tedesca, che, seppur non numerosa, era particolarmente influente sia sotto il profilo politico che economico-sociale. Il problema delle nazionalit\u00e0 esplose per\u00f2 in tutta la sua gravit\u00e0 solo negli ultimi decenni dell'Ottocento e nei primi anni del Novecento, con lo sviluppo del movimento irredentista e di forme di nazionalismo sempre pi\u00f9 escludenti e intolleranti.\nEchi liberali e risorgimentali.\nLa nascita di un liberalismo vicino a quello risorgimentale italiano, si inizi\u00f2 a sviluppare timidamente a Gorizia in concomitanza dei moti europei del 1848, da cui la citt\u00e0 rimase immune, ma che pur servirono a dare maggior forza alla borghesia locale (come a quella del resto dell'Impero austriaco) in massima parte appartenente al gruppo etnico italiano che, col tempo, era riuscito ad assorbire anche la comunit\u00e0 ebraica della citt\u00e0. Alcune personalit\u00e0 di rilievo di lingua e cultura italiana, o italiano-ebraica, fra cui Graziadio Isaia Ascoli e Isacco Reggio, iniziarono a riunirsi in quell'anno in casa di un avvocato di origine istriana, Giovanni Rismondo, che di l\u00ec a poco avrebbe dado vita, con l'aiuto dei due amici, a un effimero giornale: \"Aurora\" che suscit\u00f2 scarsa risonanza. In quei mesi lo stesso Ascoli diede alle stampe un opuscolo che ebbe invece ampia diffusione in citt\u00e0 e nella sua Contea: \"Gorizia italiana, tollerante, concorde\" (1848), in cui il grande glottologo rivendicava a chiare lettere l'italianit\u00e0 di Gorizia, pur se nel quadro di un Impero plurinazionale come quello austriaco. A distanza di poco pi\u00f9 di un anno, Carlo Favetti, futuro sindaco della citt\u00e0, lanci\u00f2 \"Il giornale di Gorizia\", con scadenze trisettimanali e pubblicato fra il gennaio 1850 e il febbraio 1851. La chiusura della testata non fu determinata dalla mancanza di lettori, bens\u00ec dalla revoca delle leggi sulla stampa e dal rafforzamento della censura (1851), che non poteva tollerare l'esistenza di un periodico che rivendicasse l'emancipazione delle nazionalit\u00e0 (e \"in primis\" di quella italiana), seppur nel formale rispetto della sovranit\u00e0 asburgica. Stupisce, la completa assenza di connotazioni anti-slave, in un giornale diretto da un personaggio che si distinguer\u00e0, successivamente, come uno dei pi\u00f9 accesi avversari della comunit\u00e0 goriziana di etnia slovena; in alcuni articoli, anzi, sia i Boemi che i Polacchi, vennero additati come esempi da seguire.\nNegli anni successivi, ulteriori restrizioni alla libert\u00e0 di stampa scoraggiarono l'editoria liberale a Gorizia. In citt\u00e0 continuarono tuttavia a circolare libelli e saggi, alcuni dei quali vennero per\u00f2 prudentemente stampati in Italia. Fra questi ebbero particolare diffusione gli \"Studi sopra la questione italiana\" del goriziano Carlo Catinelli (1858), e, alcuni anni pi\u00f9 tardi, \"Il Friuli Orientale\" del friulano Francesco Prospero Antonini che lanci\u00f2 un accorato appello all'Italia affinch\u00e9 incamerasse quanto prima Gorizia, l'Istria e l'Alto Adige.\nRapporti interetnici fra Ottocento e Novecento.\nNel 1861, allorquando fu conferita alla citt\u00e0 e alla Contea una maggiore personalit\u00e0 politico-amministrativa, la convivenza interetnica era ancora improntata su basi non conflittuali. Dopo il 1866, con l'incorporazione del Veneto e del Friuli centro-occidentale al Regno d'Italia, il confine fu portato a breve distanza dalla citt\u00e0 e i rapporti fra le varie nazionalit\u00e0 si deteriorarono. Inizi\u00f2 infatti a mettersi in moto all'interno della componente italiana (articolata all'epoca in massima parte nei due grandi gruppi linguistico-culturali friulano e giuliano, con una netta predominanza numerica del primo\n), il richiamo della vicina madrepatria e, per alcuni friulano-orientali anche quello della riunificazione di tutte le terre friulane sotto l'egida d'Italia. Nel contempo l'Austria cerc\u00f2, attraverso una legge elettorale approvata in quello stesso anno (1866), di dare pi\u00f9 spazio alla componente slovena, maggioritaria nella Contea, ma sottorappresentata, abbassando il reddito necessario per esercitare il diritto al voto. Tale abbassamento riduceva l'influenza della comunit\u00e0 italiana che godeva di livelli censuali pi\u00f9 elevati. Nel 1868 nel seminario di Gorizia, scoppiarono i primi tafferugli fra italiani e sloveni, sintomo di tensioni e rancori che emergeranno con sempre maggior vigore negli anni e nei decenni successivi. L'ultimo terzo dell'Ottocento, e ancor pi\u00f9, il primo quindicennio del XX secolo, furono caratterizzati dal rafforzamento, non solo demografico, del gruppo etnico sloveno in citt\u00e0. Ancora nel 1880 era chiara la supremazia della componente italiana (friulana, veneto-giuliana e regnicola) a Gorizia, rispetto a quella slava, sia sotto il profilo demografico che economico-sociale. Nei censimenti del 1900, e ancor pi\u00f9 del 1910, apparve invece evidente una notevole ascesa demografica del gruppo etnico sloveno che inizi\u00f2 ad occupare spazi economici e sociali riservati tradizionalmente agli austro-germanici e agli italiani. Stazionaria rimase invece, fino alla Grande guerra la componente austriaca di lingua e cultura tedesche, che, seppur ampiamente minoritaria, rivestiva, come si \u00e8 gi\u00e0 fatto accenno, un ruolo sociale e politico di primo piano. Tale minoranza costitu\u00ec, dagli anni ottanta dell'Ottocento fino alla Grande guerra, l'11% circa della popolazione urbana totale.\nLa \"Nizza austriaca\".\nAlla fine dell'Ottocento Gorizia svilupp\u00f2 inoltre una spiccata vocazione turistica, grazie ad un clima relativamente mite, alla tranquillit\u00e0 dei suoi ritmi di vita, al fascino delle sue architetture barocche e neoclassiche. La citt\u00e0 costitu\u00ec per lungo tempo una meta privilegiata di vacanze per la nobilt\u00e0 mitteleuropea e luogo di riposo per molti alti funzionari imperiali, ricevendo, fin dall'Ottocento, l'appellativo di \"Nizza austriaca\".\nDurante gli anni che passarono alla Storia come Belle \u00e9poque, Gorizia fu abbellita da molte ville residenziali, da alcuni alberghi di lusso e da un notevole numero edifici pubblici, di parchi e di monumenti, che contribuirono a conferire alla citt\u00e0 quel nobile aspetto che ha mantenuto, nonostante le distruzioni sofferte nelle due guerre mondiali, fino ai giorni nostri.\nGorizia italiana.\nLa Grande guerra e l'unione all'Italia.\nNel maggio 1915 il Regno d'Italia dichiar\u00f2 guerra agli Imperi centrali, con la finalit\u00e0 dichiarata di annettere tutte quelle terre che, pur trovandosi soggette alla sovranit\u00e0 asburgica erano abitate da genti considerate per storia, lingua e cultura, etnicamente italiane. Tali terre, definite irredente, includevano sia Gorizia (che, secondo tutti i censimenti austriaci di fine Ottocento e dei primi del Novecento presentava una maggioranza italiana o italofona) che la sua Contea (che invece, come si \u00e8 gi\u00e0 ripetutamente sottolineato, era prevalentemente abitata da sloveni o slovenofoni). Fin dallo scoppio delle ostilit\u00e0 Gorizia si trov\u00f2 a ridosso del fronte bellico, con gli inevitabili disagi e lutti derivanti da tale situazione e le ingenti distruzioni che stravolsero il volto della citt\u00e0 (al termine della guerra la maggior parte del patrimonio edilizio urbano era andata distrutta o aveva sofferto danni di varia entit\u00e0). La presa di Gorizia, giudicata prioritaria sia dal ministro della guerra del Regno, l'istriano Vittorio Italico Zupelli, che dal Capo di Stato Maggiore dell'Esercito Italiano, Luigi Cadorna, fu perseguita con ostinazione dalla terza armata, che fra il giugno 1915 e il marzo 1916 lanci\u00f2 ben cinque offensive (conosciute come battaglie dell'Isonzo) che, seppur sviluppatesi nelle immediate vicinanze della citt\u00e0 e costate enormi sacrifici umani e materiali, non raggiunsero tuttavia risultati apprezzabili. \nIl fallimento della cosiddetta \"Spedizione punitiva\" (\"Strafexpedition\"), scatenata dagli austriaci in Trentino nella primavera del 1916, permise per\u00f2 allo Stato maggiore italiano di ammassare, fin dall'inizio dell'estate, soldati freschi e mezzi nella zona di Gorizia, dando vita a un attacco diretto sulla citt\u00e0 fin dal 6 agosto. All'alba di tale giorno, 1200 pezzi d'artigleria iniziarono a bombardare le postazioni austriache della 5\u00aa Armata dell'Isonzo, colta di sorpresa, mentre quattro divisioni italiane di fanteria, la 11\u00aa, 12\u00aa, 24\u00aa e 45\u00aa si lanciarono alla conquista dei rilievi montagnosi situati nelle immediate vicinanze della citt\u00e0. Lungo il resto del fronte, in uno degli attacchi diversivi sferrato su quota 85 presso Monfalcone, perse la vita Enrico Toti. La conquista del monte Sabotino da parte della 45\u00aa divisione, unitamente al fallimento di una controffensiva lanciata dal generale Zeidler il giorno 7, costrinse gli austro-ungarici a far saltare i ponti sull'Isonzo e a sgomberare la citt\u00e0. I primi reparti italiani, al comando del generale Luigi Capello, entrarono a Gorizia il mattino del 9 agosto 1916.\nQuindici mesi pi\u00f9 tardi, a seguito della battaglia di Caporetto, le truppe austriache tornarono ad occupare la citt\u00e0, che si present\u00f2 loro semideserta. La paura di rappresaglie e le sofferenze di un conflitto che sembrava interminabile, ancor pi\u00f9 che i legami nazionali o etnici, avevano indotto migliaia di profughi ad abbandonare volontariamente Gorizia insieme all'esercito italiano, come del resto avevano fatto, allo scoppio delle ostilit\u00e0 italo-austriache (1915), molti goriziani che, per sfuggire agli orrori della guerra, si erano rifugiati nei campi profughi di Wagna e Pottendorf (per citare solo i maggiori), condividendo la stessa triste sorte dei tanti istriani ivi deportati.\nIl ritorno dell'esercito italiano a Gorizia avvenne nei primi giorni di novembre del 1918, ma la citt\u00e0 fu formalmente annessa al Regno d'Italia, insieme al resto della Venezia Giulia, solo nel 1921, a seguito del Trattato di Rapallo del 12 novembre 1920, col quale il Regno d'Italia e il Regno dei Serbi, Croati e Sloveni definivano i propri confini comuni.\nFra la prima e la seconda guerra mondiale.\nGorizia e l'intera Venezia Giulia furono rette, fra il 1918 e il 1921, prima da un governatore militare, il generale Carlo Petitti di Roreto (novembre 1918 - agosto 1919), poi da due commissari straordinari civili, l'onorevole Augusto Ciuffelli (agosto 1919 - dicembre 1919) e il Dott. Antonio Mosconi (gennaio 1920 - gennaio 1921). Nel 1921, a seguito del proclama d'annessione, Gorizia e tutta la Venezia Giulia entrarono, ufficialmente, a far parte del Regno d'Italia. In quello stesso anno, su 28.154 residenti, si contarono 14 190 persone la cui lingua d'uso era rappresentata dall'italiano a fronte di 6.893 friulanofoni (al censimento del 10 dicembre 1921 definiti \"ladini\") e 6.141 sloveni, mentre i germanofoni vennero calcolati come stranieri, per un numero totale di 840.\nContemporaneamente si andava diffondendo in citt\u00e0 e nella sua area di influenza il fascismo, seguito dal consueto strascico di violenze e sopraffazioni: a Medea venne devastata, nel 1921, la sede del circolo comunista locale, mentre a Gorizia si registrarono, agli inizi di quello stesso anno, le prime aggressioni ai danni di militanti socialisti. Al moderato Umberto Olivieri, fondatore e primo segretario de fascio goriziano, era intanto subentrato, nella primavera del 1921, lo squadrista Vittorio Graziani, all'epoca segretario della locale sezione della \"Federazione Nazionale Legionari Fiumani\".\nIn quello stesso anno (1921) venne resa operante una prima provincia di Gorizia (costituita, sulla carta, fin dal 1919, ancor prima dell'annessione della citt\u00e0 all'Italia) che per\u00f2 non riusc\u00ec a funzionare a pieno regime, perch\u00e9 due anni pi\u00f9 tardi la citt\u00e0 e il territorio da essa amministrato, entrarono a far parte della Provincia del Friuli (1923). Le gerarchie fasciste, da poco al potere (ottobre 1922), avevano infatti preferito accorpare Gorizia e la sua zona di influenza, contraddistinta da una forte presenza slovena, in un organismo amministrativo di pi\u00f9 ampie dimensioni che, non presentando minoranze nazionali di rilievo, avrebbe in qualche modo ridimensionato la forza numerica della componente slava stanziata sul territorio e non solo in termini percentuali. L'incorporazione della provincia di Gorizia in quella del Friuli se da un lato soddisfaceva la borghesia udinese che vedeva nuovamente la propria citt\u00e0 alla testa di un Friuli finalmente riunificato, dall'altra provoc\u00f2 a Gorizia un forte malcontento: il PNF locale entr\u00f2 in aperta polemica con quello nazionale, che, sul problema goriziano, rischi\u00f2 addirittura di spaccarsi. Solo tre anni pi\u00f9 tardi Benito Mussolini decise di ricostituire la Provincia di Gorizia (1926), pienamente operante fin dall'anno successivo (1927), anche se di dimensioni ben pi\u00f9 contenute rispetto a quelle in essere fino al 1923 (2.730\u00a0km\u00b2 contro i 4.470 precedenti). I mandamenti di Tarvisio, di Cervignano e il comune di Chiopris-Viscone erano infatti rimasti ad Udine.\nNel 1922, Lelio Baggiani, fondava la \"Croce Verde Goriziana\", storica associazione di volontariato e pubblico soccorso.\nLa ricostruzione della citt\u00e0, dopo le enormi distruzioni della Grande guerra, aveva lasciato irrisolti i problemi di cui la struttura urbana aveva sofferto sin dall'Ottocento: un carente approvvigionamento idrico, una rete fognaria inesistente, una pavimentazione stradale incompleta.\nL'opera di ricostruzione, iniziata nel 1919, fu portata avanti durante il ventennio fascista. In quegli anni furono promossi interventi di risanamento, aperte nuove strade e sviluppata un'area industriale. Vennero edificati un nuovo cimitero, tra Sant'Andrea e Vertoiba, e le prime strutture funzionanti dell'aeroporto, da cui nel luglio del 1935 decoll\u00f2 la 41.a squadriglia per la conquista dell'Etiopia.\nA sud-est del centro cittadino spunt\u00f2 negli anni trenta una vera e propria cittadella sanitaria, comprendente anche l'ospedale da cui, negli anni sessanta, il medico Franco Basaglia avrebbe dato avvio alla riforma dell'istituzione psichiatrica italiana.\nTali realizzazioni furono analizzate negli anni sessanta con critica antifascista dallo storico triestino Elio Apih, che scrisse riferendosi all'intera Venezia Giulia: \u00ab...questi investimenti non solo soddisfacevano solo in parte modesta le esigenze della popolazione, ma erano anche assai poco organicamente distribuiti, per lo pi\u00f9 secondo la logica di interessi cittadini e industriali o comunque politici.\u00bb\nNella seconda met\u00e0 degli anni venti, dopo alcune incertezze, inizi\u00f2 ad essere applicata anche a Gorizia e alla sua neo-ricostituita provincia (oltre al resto della Venezia Giulia), la politica di snazionalizzazione delle minoranze slave presenti sul territorio.\nSi diede prima l'avvio all'italianizzazione dei toponimi, poi, dal 1927, si procedette anche a quella dei cognomi e, nel 1929 l'insegnamento in sloveno (e in croato in Istria e a Fiume) venne definitivamente bandito da tutte le scuole pubbliche cittadine di ogni ordine e grado. Per alcuni anni la lingua slovena fu ancora utilizzata negli Istituti religiosi diocesani, grazie alla protezione e al prestigio personale dell'arcivescovo Francesco Borgia Sedej, fautore del dialogo interetnico e massimo punto di riferimento dei cattolici goriziani, sia di etnia slovena che italiana. Nel 1927 furono soppresse tutte le associazioni politiche, culturali ed economiche slovene e croate. Il risultato di questi provvedimenti fu la dispersione della borghesia e dei ceti intellettuali sloveni e croati, i cui esponenti scelsero in gran parte la via dell'emigrazione verso la Jugoslavia e il Sud America, e la generale proletarizzazione delle comunit\u00e0 slovene e croate della Venezia Giulia.\nNel 1927 un gruppo di giovani sloveni fond\u00f2 l'organizzazione armata antifascista TIGR, con l'obiettivo di combattere contro le istituzioni dello stato fascista e per l'annessione del Litorale alla Jugoslavia. L'organizzazione fu scoperta e smantellata nel 1930.\nNell'estate 1928, nel centro di Gorizia, il militante comunista sloveno Alojzij Bregant uccise lo studente Viktor Kogoj, ex militante comunista accusato di essere un confidente della polizia, e il milite fascista Teo Ventin, che era intervenuto sul luogo dell'agguato. Bregant fu poi ucciso durante il suo tentativo di fuga. Nel successivo processo istituito dal Tribunale Speciale per la Sicurezza dello Stato, emerse l'esistenza di una ramificata rete clandestina di opposizione al fascismo, innervata nella comunit\u00e0 slovena, che aveva come punto di riferimento la cellula comunista di Podgora, e che intratteneva contatti con alcune persone che due anni dopo sarebbero state processate in quanto appartenenti al TIGR.\nNel 1931, a seguito di forti pressioni esercitate dal Regime sulla Santa Sede, il Sedej fu costretto a dimettersi per ragioni di salute e, dopo venticinque anni di apostolato alla guida della propria Arcidiocesi, venne sostituito da mons. Giovanni Sirotti (con funzioni di Amministratore apostolico), un istriano di notevole spessore culturale ma ben pi\u00f9 flessibile del suo predecessore nei rapporti con le autorit\u00e0 civili.\nDa allora lo sloveno scomparve anche dagli Istituti scolastici religiosi, e, pi\u00f9 in generale, da tutti i luoghi pubblici. Nel 1936, a Piedimonte, una frazione di Gorizia, il compositore Lojze Bratu\u017e, reo di aver diretto un coro natalizio che si esibiva in tale lingua, fu costretto ad ingerire olio di macchina e mor\u00ec dopo un mese di agonia. In quegli anni si produsse, dalla citt\u00e0 verso il vicino Regno di Jugoslavia, una seconda ondata migratoria di sloveni (la prima aveva gi\u00e0 avuto luogo nell'immediato primo dopoguerra), di ridotte dimensioni e che si riflesse in una rilevazione di carattere non ufficiale del 1936 (le ultime rilevazioni ufficiali su basi linguistiche vennero infatti effettuate nel censimento del 1921).\nLe leggi razziali fasciste, promulgate nel 1938, colpirono duramente la comunit\u00e0 ebraica locale, una delle pi\u00f9 antiche ed illustri dell'Italia nord-orientale. Fra i goriziani di religione israelita che avevano fatto grande la propria terra, ricordiamo, fra i tanti, Graziadio Isaia Ascoli, Carlo Michelstaedter e Carolina Luzzatto (nata a Trieste ma trasferitasi in giovane et\u00e0 a Gorizia).\nIl processo di disarticolazione della componente ebraica della citt\u00e0, iniziato con i pochi primi espatri (1938-1939), continu\u00f2, in forme ben pi\u00f9 drammatiche, nel corso della seconda guerra mondiale, allorquando la comunit\u00e0 israelita dopo il settembre 1943 venne pressoch\u00e9 annientata nei campi di sterminio nazisti.\nLa seconda guerra mondiale.\nNel giugno del 1940 l'Italia entr\u00f2 in guerra contro Francia e Regno Unito a fianco della Germania nazista. Nella prima settimana d'aprile del 1941 i loro due eserciti invasero la Jugoslavia, che venne interamente occupata in meno di due settimane. \nMussolini, con l'accordo dell'alleato germanico, estese la propria sfera d'influenza sulla Croazia di Ante Paveli\u0107 e si annett\u00e9 la Slovenia centro-meridionale, subito costituita (3 maggio 1941) in provincia italiana (Provincia di Lubiana), con uno statuto speciale e retta da un Alto commissario. La provincia di Gorizia non ebbe ampliamenti come quella di Trieste e quella di Fiume. Divenne per\u00f2 confinante ad est con questa nuova provincia italiana di Lubiana, all'interno del Regno d'Italia ingrandito nei suoi confini orientali. Nella nuova provincia, occupata dall'esercito italiano, divamp\u00f2 dopo alcuni mesi la Resistenza antifascista slovena, che si estese anche al Goriziano. \nIl 31 luglio 1942 si tenne a Gorizia un incontro tra Mussolini e i generali impegnati nella repressione dell'attivit\u00e0 partigiana nei territori jugoslavi occupati dall'Italia. Al termine dell'incontro, Mussolini prese la parola e tra le altre cose disse: \"(...) Deve cessare il luogo comune che dipinge gli italiani come sentimentali incapaci di essere duri quando occorre. Questa tradizione di leggiadria e tenerezza soverchia va interrotta. (...) \u00e8 cominciato un nuovo ciclo che fa vedere gli italiani come gente disposta a tutto, per il bene del paese ed il prestigio delle forze armate.\" La circolare 3C, emessa dal generale Roatta il 1\u00ba marzo 1942 e integrata dallo stesso il 1\u00ba dicembre 1942, autorizzava i comandi militari italiani sul territorio della Jugoslavia occupata a compiere azioni di rappresaglia sulla popolazione civile. Casi di esecuzioni sommarie e incendi di villaggi si ebbero comunque anche all'interno dei confini pre 1941. Ad esempio l'8 agosto 1942 un gruppo di alpini della Divisione Julia, reduci dalla Grecia, incendiarono il villaggio di Ustje, situato a una ventina di chilometri da Gorizia, e fucilarono 8 persone, come rappresaglia per l'uccisione del comandante dei Carabinieri di Aidussina, il maresciallo Pasquale Marrone. In realt\u00e0 Marrone era stato ucciso dagli alpini stessi, perch\u00e9 aveva difeso gli abitanti del paese dalle loro scorrerie. Gli alpini avevano poi addossato la colpa agli abitanti del villaggio..\nSempre nel 1942 a Sdraussina, a pochi chilometri da Gorizia, fu allestito un campo di internamento e smistamento per i civili deportati dalle zone occupate, ma anche per i cittadini italiani di lingua slovena della provincia di Gorizia, parenti o conoscenti di partigiani. Per gli interrogatori gli internati venivano trasferiti nella Villa Triste di Trieste. Dopo l'8 settembre, il campo fu utilizzato dai nazisti come centro di raccolta per la formazione dei convogli destinati ai campi di concentramento in Germania.\nDal 10 settembre del 1943, con l'istituzione dell'Adriatisches K\u00fcstenland, Gorizia e la sua provincia furono occupate militarmente dai tedeschi, che imposero subito anche la propria amministrazione civile, alle dirette dipendenze del Gauleiter della Carinzia Friedrich Rainer, come premessa per la realizzazione di un possibile futuro progetto annessionistico.\nLa Resistenza slovena si sald\u00f2, dopo l'8 settembre 1943, con quella giuliana. Nella battaglia di Gorizia (11-26 settembre) operai italiani dei cantieri di Monfalcone e sloveni (questi ultimi guidati dal cattolico Stojan Furlan) si scontrarono con i tedeschi. Solo dopo quindici giorni di accaniti combattimenti i reparti tedeschi riuscirono ad aver la meglio sulle formazioni partigiane, costituite, in parte, da semplici operai dei cantieri monfalconesi. Tale battaglia si impresse immediatamente nell'immaginario collettivo popolare e spinse molti giovani goriziani di etnia sia italiana che slovena ad arruolarsi nelle file partigiane per poter lottare contro il nazifascismo.\nIl 16 settembre 1943, il Fronte di Liberazione del Popolo Sloveno (Osvobodilna Fronta ) proclam\u00f2 l'annessione del Litorale alla Slovenia: all'interno di questo territorio c'era anche la citt\u00e0 di Gorizia con tutto il suo territorio, che quindi secondo gli sloveni da quel giorno entrava a far parte della Repubblica Slovena all'interno della nuova Jugoslavia socialista di Josip Broz Tito. L'annessione venne sancita anche dall'Consiglio antifascista di liberazione popolare della Jugoslavia (AVNOJ) il 30 novembre 1943, nel corso della sua seconda riunione plenaria tenutasi a Jajce dal 21 al 29 novembre 1943. A partire da quel momento, gli jugoslavi chiesero che tutte le forze partigiane operanti nel territorio dichiaratamente annesso - sia pure formalmente ancora parte del Regno d'Italia - si assoggettassero ai propri comandi ed entrassero a far parte dell'Esercito Popolare di Liberazione della Jugoslavia (EPLJ). La cosa venne accettata dalla componente comunista della resistenza italiana, mentre si intensificarono gli attriti - gi\u00e0 latenti - fra gli sloveni e gli antifascisti italiani non comunisti, accusati a pi\u00f9 riprese nei mesi e negli anni a seguire di essere di volta in volta attendisti, al servizio della reazione, sciovinisti o addirittura fascisti mascherati qualora non accettassero l'annessione di queste terre alla nuova Jugoslavia di Tito.\nDopo la battaglia di Gorizia, la citt\u00e0 fu occupata dall'esercito tedesco. Rainer nomin\u00f2 come prefetto della Provincia di Gorizia il conte Marino Pace, un cattolico moderato e tollerante che, seppur gerarchicamente sottoposto al Prefetto di Trieste, l'ex deputato fascista e irredentista Bruno Coceani, al fine di attirare il consenso dei cittadini di etnia slovena favor\u00ec la nomina in citt\u00e0 di un vicesindaco sloveno, permise agli sloveni bianchi la pubblicazione del giornale \"Gori\u0161ki list\" e l'apertura di alcune scuole slovene. Fra il settembre e l'ottobre del 1944, Pace si rec\u00f2 in missione a Circhina per cercare un accordo con i partigiani sloveni - da essi rifiutato - in funzione antitedesca.\nTuttavia con l'occupazione tedesca della citt\u00e0 si intensific\u00f2 nel Goriziano la guerriglia partigiana, egemonizzata dal Fronte di Liberazione del Popolo Sloveno, apertamente appoggiato dall'Unione Sovietica e ufficialmente a partire dalla met\u00e0 di giugno del 1944 (a seguito dell'Accordo di Lissa fra Tito e Ivan \u0160uba\u0161i\u0107, primo ministro del governo in esilio del re di Jugoslavia Pietro II) anche dagli anglo-americani. Questi ultimi fino a quel momento avevano appoggiato il movimento dei Cetnici di Dra\u017ea Mihailovi\u0107.\nL'8 ottobre 1943 dal campo di Cairo Montenotte (Savona) part\u00ec con destinazione Mauthausen un trasporto di circa 900 sloveni di Gorizia, Trieste e Capodistria, precedentemente internati dalle autorit\u00e0 fasciste. Gran parte dei deportati mor\u00ec a Gusen, sottocampo di Mauthausen. Rastrellamenti e arresti di sloveni appartenenti alle formazioni partigiane, o sospettati di fornire supporto ad esse, si susseguirono per tutto il periodo dell'occupazione tedesca, con la collaborazione dei fascisti italiani e dei domobranci sloveni. Gli arrestati vennero trasportati ad Auschwitz, Ravensbr\u00fcck e altri campi nell'Europa centrale.\nIl 23 novembre 1943 trentuno persone appartenenti alla comunit\u00e0 ebraica di Gorizia furono rastrellate e deportate ad Auschwitz. Tra il 1943 e il 1945 furono complessivamente 78 gli ebrei goriziani deportati nei campi di sterminio, quasi l'80% degli ebrei che nel 1943 si trovavano ancora in citt\u00e0. Di questi solo due fecero ritorno.\nDurante l\u2019occupazione nazista, nel cortile del castello di Gorizia vennero fucilati decine di \npartigiani e antifascisti italiani e sloveni, catturati in combattimento, durante i rastrellamenti o in seguito a delazione. \nLe condanne a morte erano comminate dal Tribunale Speciale per la sicurezza pubblica ed eseguite da reparti della polizia tedesca. Il numero esatto e l'identit\u00e0 di numerosi fucilati non sono tuttora noti, ma dalla testimonianza di padre Ermacora delle Vedove, il frate che assisteva i condannati prima delle esecuzioni, gli uccisi furono oltre cinquanta.\nFra i lutti che funestarono quelle terre, particolare eco dest\u00f2 l'episodio dell'esecuzione a Circhina di due sacerdoti sloveni, Lado Pi\u0161\u010danc e Ludvik Sluga. Questi furono arrestati, ingiustamente accusati di delazione e fucilati dai partigiani sloveni il 3 febbraio 1944 assieme ad altre 12 persone, dopo un attacco lampo in cui i tedeschi uccisero 50 persone (49 partigiani e 1 civile minorenne). Per lungo tempo l'episodio fu considerato in modo controverso, a causa dell'imposizione di una verit\u00e0 ufficiale da parte del regime comunista jugoslavo\nAlla fine del 1944 i tedeschi lanciarono una grande offensiva contro il movimento partigiano nel goriziano. Ai reparti tedeschi si affiancarono reparti di Cetnici e di Domobranci. Su richiesta del comandante Borghese, i tedeschi accettarono lo spostamento a Gorizia anche di alcune compagnie della X\u00aa Flottiglia MAS, a rinforzo dei reparti gi\u00e0 presenti in loco. Lo scopo dichiarato della X\u00aa MAS- amplificato dalla propaganda - era quello di difendere i confini orientali d'Italia contro i partigiani jugoslavi. Alcuni reparti della X\u00aa MAS furono fra l'altro ingaggiati in uno scontro militare nella vicina selva di Tarnova.\nIl giorno 30 aprile 1945 le truppe tedesche abbandonarono Gorizia, che venne occupata, il 1\u00ba maggio, dal IX Korpus dell'esercito di liberazione jugoslavo. L'occupazione titina termin\u00f2 il 12 giugno, in seguito agli accordi tra il governo di Belgrado e il generale britannico Harold Alexander che stabilirono l'istituzione di due zone d'occupazione nella Venezia Giulia: una alleata e un'altra jugoslava. Gorizia, rimasta ad occidente della linea Morgan, che separava le due zone, venne cos\u00ec amministrata dagli anglo-americani che s'incaricarono di tracciare nell'area il futuro confine italo-jugoslavo. \nIl secondo dopoguerra.\nNei mesi di maggio e giugno 1945, all'epoca dell'occupazione jugoslava della citt\u00e0, vi furono a Gorizia molti cittadini (e alcuni militari del regio esercito) che, posti agli arresti, successivamente scomparvero. In massima parte costoro appartenevano gruppo etnico italiano, ma fra di essi erano presenti anche alcuni cittadini di etnia slovena e di orientamenti anti-titoisti, che ne condivisero la sorte. Secondo le ricerche dello storico Marco Pirina gli italiani furono deportati a Lubiana all'interno di un ex manicomio riadattato a campo di concentramento. Sempre secondo Pirina l'ultima registrazione del campo di Lubiana fu del 30 dicembre 1945. Un'annotazione documentava l'annullamento di forniture alimentari perch\u00e9, spiegava la nota con una sinistra frase, \u00abil problema italiano (i prigionieri italiani) \u00e8 stato eliminato\u00bb. Le deportazioni costarono la vita a un numero imprecisato di civili (quantificabile fra i 202 e i 665), oltre ad alcune centinaia di militari presenti nel goriziano (635 vittime, secondo un'autorevole testata italiana).\nLa responsabilit\u00e0 dell'accaduto viene attribuita da Pirina a Francesco Pregelj, commissario del popolo del IX Corpus. Tuttavia, nel 2010 la corte di cassazione ha smentito che le ricerche di Pirina tese a colpevolizzare Pregelj ed altri abbiano reale fondamento storico, condannando lo storico a risarcire per diffamazione i partigiani accusati ed i loro eredi.\nNel 1985 in occasione del 40\u00ba anniversario degli avvenimenti un monumento \u00e8 stato collocato a Gorizia, all'interno del \"Parco della Rimembranza\" con i nomi delle 665 vittime.\nAd Ustje, nel mese di marzo del 2002, venne esplorata e svuotata una fossa comune contenente i resti di 67 soldati - 15 tedeschi e 52 italiani - uccisi dopo la fine della guerra e qui sepolti.\nVicende contemporanee.\nNel 1947 vennero tracciate, dal trattato di pace di Parigi, le nuove frontiere fra Italia e Jugoslavia, che attraversarono non solo il territorio comunale di Gorizia, ma anche il nucleo abitato della citt\u00e0. Alla Jugoslavia fu assegnato la parte nord-orientale del territorio comunale goriziano (le frazioni di Salcano, San Pietro e Vertoiba), oltrech\u00e9 la maggior parte della provincia. Nella parte jugoslava erano inoltre inclusi, oltre alle citate localit\u00e0, anche alcuni edifici e strutture di pubblica utilit\u00e0. Tra queste ultime la stazione ferroviaria di Gorizia-Montesanto che si trovava sulla linea ferroviaria Transalpina che collegava la citt\u00e0 isontina all'Europa Centrale. La piazza antistante la stazione tocc\u00f2 in parte a Gorizia e in parte al futuro centro di Nova Gorica, edificato in gran parte fra la fine degli anni quaranta e gli anni sessanta per fungere da capoluogo amministrativo dell'area goriziana rimasta in territorio jugoslavo.\nPer lungo tempo tale piazza \u00e8 stata il simbolo del confine fra le due nazioni con la costruzione di una barriera che divideva la piazza. Questa fu abbattuta nel 2004 e venne ripristinato il transito su entrambi i lati. Al centro della piazza vennero successivamente collocati un mosaico ed una piastra metallica commemorativa, che segna il tracciato della frontiera fra i due Paesi."}
{"id": "2398291", "revid": "287204", "url": "https://it.wikipedia.org/wiki?curid=2398291", "title": "Bretilio", "text": "Il bretilio \u00e8 un farmaco anti-aritmico che interferisce con il rilascio di catecolamine e che possiede capacit\u00e0 bloccanti i canali per il potassio.\nFarmacocinetica.\nIl bretilio tosilato \u00e8 dispensato comunemente per via endovenosa, non essendo ben nota e controllabile la concentrazione plasmatica dopo dispensazione orale. Una concentrazione terapeutica di mantenimento pu\u00f2 essere raggiunta mediante un'infusione costante di 0,5\u20132\u00a0mg/min.\nFarmacodinamica.\nIl bretilio esplica i suoi effetti cardiaci soprattutto per attivit\u00e0 anti-aritmica diretta dovuta al blocco dei canali del potassio. Tale effetto provoca un aumento della durata del periodo di refrattariet\u00e0 del potenziale d'azione generato nelle cellule miocardiche, con depressione dell'eccitabilit\u00e0 dei segmenti colpiti da ischemia. Il farmaco \u00e8 inoltre in grado di interferire con il rilascio di noradrenalina; questa propriet\u00e0 \u00e8 stata inizialmente sfruttata per il trattamento dell'ipertensione; tuttavia, a quest'effetto, pu\u00f2 conseguire una tachicardia e un effetto inotropo positivo di rimbalzo in grado di far precipitare la condizione ischemica che ha provocato l'aritmia.\nProfilo clinico.\nIl bretilio trova impiego in medicina d'urgenza e nelle unit\u00e0 di terapia intensiva cardiologica nei casi di tachicardia ventricolare e fibrillazione ventricolare non responsivi alla lidocaina e alla cardioversione. Non deve essere usato nei soggetti con intossicazione digitalica o con blocco atrio-ventricolare.\nEffetti avversi.\nGli effetti avversi del bretilio sono diretta conseguenza della sua natura antiaritmica, con manifestazioni aritmogene in corso di trattamento. Non deve essere inoltre dimenticata la tachicardia di rimbalzo in grado di far precipitare la precedente condizione ischemica.\nL'effetto collaterale extracardiaco pi\u00f9 considerevole risulta essere la marcata ipotensione posturale, spesso prevenibile attraverso la somministrazione di una antidepressivo triciclico come la protriplina. Sono inoltre riportati casi di forte nausea e vomito dopo somministrazione endovenosa del farmaco."}
{"id": "2398293", "revid": "198277", "url": "https://it.wikipedia.org/wiki?curid=2398293", "title": "Gran Premio d'Italia 1995", "text": "Il Gran Premio d'Italia 1995 fu una gara di Formula 1, disputatasi il 10 settembre 1995 sull'Autodromo Nazionale di Monza. Fu la dodicesima prova del mondiale 1995 e vide la vittoria di Johnny Herbert su Benetton-Renault, seguito da Mika H\u00e4kkinen e da Heinz-Harald Frentzen.\nGara.\nDurante il giro di ricognizione, il poleman Coulthard va largo alla curva Ascari e finisce nella sabbia: riuscir\u00e0 a riprendere la gara, ma dovr\u00e0 partire in ultima posizione. Al via, Schumacher \u00e8 primo e tiene la posizione su Berger e Alesi, che ha passato Hill. Ma all\u2019uscita dell\u2019Ascari c\u2019\u00e8 molta sabbia lasciata dalla Williams e le vetture di Papis, Montermini, Lamy e Moreno vanno in testacoda. La direzione corsa sospende la gara all\u2019inizio del secondo giro, proprio mentre Berger aveva superato Schumacher: la procedura di partenza si dovr\u00e0 ripetere e Coulthard pu\u00f2 riprendere la sua prima posizione.\nSi riparte e stavolta lo scozzese scatta bene e mantiene il comando. Berger passa Schumacher, che sta davanti a Hill, Herbert e Alesi. Il francese per\u00f2 supera Herbert alla Parabolica e si attacca ad Hill; Herbert, nei giri successivi, viene scavalcato anche da Barrichello e Hakkinen. Coulthard cerca di scappare, ma i quattro alle sue spalle riescono a non far aumentare troppo il gap: Berger \u00e8 vicino, mentre il terzetto Hill-Schumacher-Alesi \u00e8 a un secondo e mezzo dall'austriaco. Al 13\u00ba giro Coulthard perde il posteriore alla Roggia e finisce nella ghiaia: riuscir\u00e0 a tornare in pista in sesta posizione, ma la sua monoposto \u00e8 troppo danneggiata ed \u00e8 costretto al ritiro.\nPassa quindi in testa Berger, che spinge per aumentare il distacco dalla coppia composta da Hill e Schumacher: alla 22\u00aa tornata, il suo vantaggio \u00e8 di circa 4 secondi. Il giro successivo, tuttavia, i due grandi rivali della stagione precedente sono costretti ad abbandonare la corsa: mentre sta doppiando la Footwork di Inoue alla Biassono, Hill ritarda la frenata e tampona Schumacher, ponendo fine alla gara di entrambi. Adesso a completare il podio, oltre all'austriaco della Ferrari, ci sono il suo compagno di squadra Alesi e Barrichello. Comincia il valzer dei pit stop: Berger \u00e8 il primo a fermarsi e la sua sosta, durata 16 secondi, lo pone in lotta con Irvine e Blundell, che lo passano. Alesi rientra ai box un giro dopo e riesce a rientrare in pista davanti all'altra \"rossa\". Herbert, che fino a quel momento viaggiava in quinta posizione, ritarda il pit stop e grazie a questa mossa scavalca Hakkinen e Barrichello.\nOra Alesi \u00e8 primo, davanti a Berger, Herbert, Hakkinen, alla Jordan di Barrichello e alla Sauber di Frentzen. Alla seconda di Lesmo c\u2019\u00e8 un brutto incidente per la Minardi di Badoer, che va a sbattere contro il guard rail: fortunatamente, non ci sar\u00e0 nessuna conseguenza per il pilota. La probabile doppietta Ferrari sfuma al 33\u00ba giro, a causa di uno dei ritiri pi\u00f9 strani mai visti in Formula 1: dall\u2019alettone posteriore della macchina di Alesi si stacca la \"camera car\", che va a sbattere sulla sospensione anteriore sinistra della vettura di Berger, tranciandola. Mentre l'austriaco \u00e8 costretto al ritiro, la Jordan di Irvine sale in zona punti; l'irlandese per\u00f2 si fermer\u00e0 7 tornate pi\u00f9 tardi per la rottura del motore, sorte condivisa anche dal compagno di squadra Barrichello tre giri dopo.\nAlesi amministra la prima posizione alla luce dei suoi 7 secondi di vantaggio su Herbert, che ha messo tra s\u00e9 e Hakkinen un gap di tutta sicurezza. Quando mancano 10 giri dalla fine si nota del fumo uscire dalla gomma posteriore destra della Ferrari di Alesi: due giri dopo il francese deve rientrare ai box, dove scoprir\u00e0 che un cuscinetto \u00e8 andato in fiamme. Vince quindi il \"sopravvissuto\" Herbert, che conquista il secondo gran premio della sua carriera; alle sue spalle giunge Hakkinen, che regala il primo podio del 1995 alla McLaren; terzo \u00e8 Frentzen, al primo podio in carriera. Chiudono la zona punti Blundell, Salo e Bouillon, che negli ultimi giri d\u00e0 vita a un duello con Papis per ottenere l'ultimo piazzamento a punti."}
{"id": "2398294", "revid": "61054", "url": "https://it.wikipedia.org/wiki?curid=2398294", "title": "Storia di Aquileia", "text": ""}
{"id": "2398297", "revid": "61054", "url": "https://it.wikipedia.org/wiki?curid=2398297", "title": "Storia di Cividale del Friuli", "text": ""}
{"id": "2398307", "revid": "22475", "url": "https://it.wikipedia.org/wiki?curid=2398307", "title": "Orizzonte archeologico", "text": "Un orizzonte archeologico \u00e8 un periodo ampiamente disseminato di arte comune e manufatti in un sito archeologico o, in modo pi\u00f9 usuale, sopra una pi\u00f9 vasta area geografica, ed \u00e8 un livello distintivo in quelle sequenze archeologiche di aree o siti. \nUn esempio di orizzonte archeologico \u00e8 l'orizzonte di dark earth (\"terra oscura\") in Inghilterra, il quale separa i manufatti romani da quelli nativi successivi, indicando l'abbandono di aree urbane nella Britannia romana durante il II secolo d.C.\nIl termine viene usato per denotare una serie di relazioni stratigrafiche che formano una fase archeologica o fanno parte di un processo determinante le fasi archeologiche di un sito. Un orizzonte archeologico pu\u00f2 essere compreso come una frattura in contesti formati nella matrice di Harris, denotante un cambiamento epocale su un dato sito tramite la delineazione nel tempo di reperti trovati dentro i contesti archeologici. \nIl termine \"orizzonte archeologico\" \u00e8 talvolta usato in modo improprio al posto del termine strato o stratus."}
{"id": "2398310", "revid": "775372", "url": "https://it.wikipedia.org/wiki?curid=2398310", "title": "Guardia volontaria serba", "text": "La Guardia volontaria serba, in sigla SDG, () \u00e8 stato un gruppo paramilitare di volontari fondato e guidato da \u017deljko Ra\u017enatovi\u0107, durante le guerre jugoslave.\nIl gruppo anche noto con l'appellativo di \"Tigri\" o \"Tigri di Arkan\" (serbo: \u0410\u0440\u043a\u0430\u043d\u043e\u0432\u0438 \u0422\u0438\u0433\u0440\u043e\u0432\u0438, Arkanovi Tigrovi), fu attivo nei combattimenti in Croazia (1991-1992), Bosnia ed Erzegovina (1992-1995) ed in Kosovo (1998-1999).\nCuriosit\u00e0.\nAlcuni degli ex membri ora fanno parte di gruppi ultras molto violenti di varie squadre serbe, tra cui la ."}
{"id": "2398311", "revid": "228587", "url": "https://it.wikipedia.org/wiki?curid=2398311", "title": "Chilolitro", "text": ""}
{"id": "2398313", "revid": "891358", "url": "https://it.wikipedia.org/wiki?curid=2398313", "title": "Paul Dolan", "text": "Carriera.\nUtilizzato nel ruolo di portiere, ha partecipato con la nazionale canadese al Campionato mondiale di calcio 1986, come massimo riconoscimento in carriera. Sempre con la nazionale canadese ha comunque partecipato alle qualificazioni per le coppe del mondo 1986, 1990, 1994 e 1998. A questo va aggiunta la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2398323", "revid": "938", "url": "https://it.wikipedia.org/wiki?curid=2398323", "title": "David Maria Sassoli", "text": ""}
{"id": "2398324", "revid": "767487", "url": "https://it.wikipedia.org/wiki?curid=2398324", "title": "Peter Sarantopoulos", "text": "Carriera.\nCalcio a 5.\nCon il Canada ha partecipato al Campionato mondiale di calcio Under-20 1987 in Cile, una volta terminato il periodo in nazionale giovanile ha partecipato alle qualificazioni per la Coppa del mondo del 1990 e del 1994. Utilizzato poi nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2398325", "revid": "228587", "url": "https://it.wikipedia.org/wiki?curid=2398325", "title": "Campionato del mondo rally 1978", "text": "Il Campionato del mondo rally 1978 \u00e8 stata la 6\u00aa stagione del campionato del mondo rally organizzato dalla \"FIA\".\nIl programma \u00e8 rimasto in gran parte simile al precedente, con l'eccezione della rimozione della Nuova Zelanda dal programma a favore della Costa d'Avorio.\nStoria.\nDal 1973 al 1976, il WRC aveva solo la classifica costruttori come validit\u00e0. Il punteggio \u00e8 stato modificato nel 1977 ad un pi\u00f9 complesso sistema di punti, sia per il posizionamento globale che di gruppo. Una macchina deve entrare nella top 10 globale per segnare punti.\nIn aggiunta ai costruttori per il campionato '77 e '78, la FIA ha iniziato l'aggiudicazione punti per la Coppa FIA piloti. Tutte le manifestazioni del WRC, in aggiunta ad altri eventi, sono stati contati per la \"classifica piloti totale\". Nel 1979, la Coppa dei piloti \u00e8 stata incorporata nel WRC come il Campionato del Mondo rally per piloti.\nClassifiche.\nPiloti.\nPer il 2\u00ba anno consecutivo la FIA assegn\u00f2 anche un titolo piloti (\"Coppa FIA piloti\"), aggiungendo alle gare del mondiale altri eventi internazionali (distinti i \"violetto\" in tabella, nelle colonne corrispondenti). L'anno successivo, nel campionato del mondo rally 1979, verr\u00e0 assegnato per la prima volta il titolo piloti.\nSi potevano conteggiare non pi\u00f9 di cinque rally WRC, due del campionato europeo (a coefficiente 4) ed uno solo tra gli \"eventi speciali FIA\". Come successo ai piloti R\u00f6hrl e Waldeg\u00e5rd, se un pilota non partecipava ad almeno una prova del campionato europeo rally, ci avrebbe rimesso il miglior risultato ottenuto nel WRC (tra parentesi nella tabella)."}
{"id": "2398326", "revid": "15756", "url": "https://it.wikipedia.org/wiki?curid=2398326", "title": "Nuoto ai V Giochi del Mediterraneo", "text": "Le competizioni di nuoto ai V Giochi del Mediterraneo si svolsero dal 9 all'11 settembre 1967, presso la piscina olimpica di El Menzah a Tunisi, in Tunisia. \nProgramma.\nFecero parte del programma 11 gare complessive, di cui 8 maschili e 3 femminili.\nPaesi partecipanti.\nParteciparono alle competizioni atleti provenienti da 9 nove nazioni. La Francia e il Marocco, infatti, pur essendo presenti ai Giochi, non inviarono nuotatori. Per la prima volta furono ammesse anche nuotatrici donne."}
{"id": "2398327", "revid": "293377", "url": "https://it.wikipedia.org/wiki?curid=2398327", "title": "Nick De Santis", "text": "Carriera.\nCalcio.\nInizia la sua carriera nel 1987 con il Montr\u00e9al Supra nella Canadian Soccer League. Nella stagione 1992-1993 ebbe una esperienza in Italia con il , allora squadra militante nel campionato di Serie D. Nel 1993 debutta con il Montr\u00e9al Impact dove aiuta la squadra a vincere il primo titolo nel 1994. Con il Montr\u00e9al Impact vince ancora nel 1995, 1996 e nel 1997. Nel 1999 passa temporaneamente al Raleigh Express nella USL americana, per poi ritornare al Montr\u00e9al Impact nel 2000. Nel 2003 decide di ritirarsi come calciatore.\nCalcio a 5.\nCon la nazionale canadese di calcio ha disputato nove gare segnando una rete. Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2398331", "revid": "767487", "url": "https://it.wikipedia.org/wiki?curid=2398331", "title": "Contea di Derby-West Kimberley", "text": "La contea di Derby-West Kimberley \u00e8 una delle quattro Local Government Areas che si trovano nella regione di Kimberley, in Australia Occidentale. Essa si estende su di una superficie di circa 102 706 chilometri quadrati ed ha una popolazione di 7 730 abitanti. Nella contea vi sono circa 70 comunit\u00e0 di aborigeni australiani.\nL'economia della contea si basa principalmente sul turismo, sulla pesca e sull'allevamento di bestiame e pecore."}
{"id": "2398333", "revid": "709406", "url": "https://it.wikipedia.org/wiki?curid=2398333", "title": "Pisello odoroso", "text": ""}
{"id": "2398334", "revid": "1305887", "url": "https://it.wikipedia.org/wiki?curid=2398334", "title": "Pisello Odoroso", "text": ""}
{"id": "2398335", "revid": "1431409", "url": "https://it.wikipedia.org/wiki?curid=2398335", "title": "Lyndon Hooper", "text": "Carriera.\nHa partecipato con la selezione canadese alle qualificazioni al mondiale del 1990, 1994 e 1998. Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2398343", "revid": "1543377", "url": "https://it.wikipedia.org/wiki?curid=2398343", "title": "Tony Nocita", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 del Canada al FIFA Futsal World Championship 1989 dove i nordamericani sono stati eliminati al primo turno nel girone comprendente Belgio, Argentina e Giappone."}
{"id": "2398344", "revid": "490388", "url": "https://it.wikipedia.org/wiki?curid=2398344", "title": "Effetto jodbasedow", "text": ""}
{"id": "2398345", "revid": "838137", "url": "https://it.wikipedia.org/wiki?curid=2398345", "title": "Nuoto ai IV Giochi del Mediterraneo", "text": "Il nuoto ai Giochi del Mediterraneo 1963 ha visto lo svolgimento di 8 gare, tutte maschili."}
{"id": "2398349", "revid": "339392", "url": "https://it.wikipedia.org/wiki?curid=2398349", "title": "Effetto Jodbasedow", "text": ""}
{"id": "2398350", "revid": "110157", "url": "https://it.wikipedia.org/wiki?curid=2398350", "title": "Tenerife Club de Baloncesto", "text": "Il Tenerife Club de Baloncesto \u00e8 stata una societ\u00e0 cestistica avente sede a San Crist\u00f3bal de La Laguna, in Spagna. Fondata nel 1996, si \u00e8 sciolta nel 2013 a causa di problemi finanziari.\nDisputava le partite interne nel Pabell\u00f3n Insular Santiago Mart\u00edn, che ha una capacit\u00e0 di 5.100 spettatori."}
{"id": "2398351", "revid": "116944", "url": "https://it.wikipedia.org/wiki?curid=2398351", "title": "Gambarare", "text": "Gambarare \u00e8 una frazione del comune italiano di Mira, nella citt\u00e0 metropolitana di Venezia. Fu comune autonomo fino al 1867.\nLa particolarit\u00e0 di questo paese \u00e8 che la piazza principale, \"Piazza Vecchia\", si trova completamente decentrata rispetto alla sede parrocchiale.\nStoria.\nL'originaria denominazione di Gambarare, di et\u00e0 medievale, era \"Balladello\" (in alternativa \"Balello\" e simili), nome derivato dal latino \"vallatellum\", che significa \"luogo rinforzato\" o \"alto\". In realt\u00e0 tale denominazione si riferiva solo alla zona dove attualmente sorge la parrocchiale. Successivamente si fiss\u00f2 il toponimo Gambarare, probabilmente in riferimento all'abbondanza di gamberi (il territorio, presso la Laguna Veneta, era un tempo paludoso).\nVista la vicinanza dell'abbazia di Sant'Ilario, antica istituzione sottoposta direttamente al doge, Gambarare fu sin dai tempi pi\u00f9 antichi parte del Dogado. Il paese rappresentava il capoluogo di un reggimento che si estendeva anche sulle localit\u00e0 di Anconetta (l'attuale Malcontenta), Bottenigo (dove oggi sorge Marghera) e Dogaletto.\nPorto Menai.\nLa localit\u00e0 Porto Menai, situata in direzione della frazione Sambruson di Dolo fu in passato sede di un importante scalo commerciale situato vicino all'Abbazia di Sant'Ilario (da identificare con lo scalo \"ad Portam\" citato da vari documenti antichi). Attualmente \u00e8 un sobborgo di terraferma attraversato dal canale Novissimo. Edificio di interesse storico-paesaggistico \u00e8 Villa Paluello Minio, del XVI secolo.\nMonumenti e luoghi d'interesse.\nParrocchiale di San Giovanni Battista.\nLa chiesa parrocchiale di Gambarare, dedicata a San Giovanni Battista, ha origini medioevali."}
{"id": "2398352", "revid": "1318658", "url": "https://it.wikipedia.org/wiki?curid=2398352", "title": "Contea di Halls Creek", "text": "La contea di Halls Creek \u00e8 una delle quattro Local Government Areas che si trovano nella regione di Kimberley, in Australia Occidentale. Essa si estende su di una superficie di circa 142.908 chilometri quadrati ed ha una popolazione di 3.136 abitanti. Nella contea vi sono numerose comunit\u00e0 di aborigeni australiani.\nNella contea si trova il parco nazionale Purnululu, un sito incluso fra i patrimoni dell'umanit\u00e0 dell'UNESCO."}
{"id": "2398353", "revid": "1516566", "url": "https://it.wikipedia.org/wiki?curid=2398353", "title": "HMS Galatea (71)", "text": "La HMS \"Galatea\" (Pennant number 71) \u00e8 stata un incrociatore leggero della Classe Arethusa della Royal Navy. Venne impostato nei cantieri Scotts Shipbuilding &amp; Engineering Co. di Greenock, in Scozia il 2 giugno 1933, varato il 9 agosto 1934 ed entr\u00f2 in servizio il 14 agosto 1935.\nServizio.\nAppena entrata in servizio la \"Galatea\" venne inquadrata nella \"Mediterranean Fleet\" come nave ammiraglia della Flottiglia Cacciatorpediniere. Dopo l'inizio della guerra venne richiamata in patria e tra il febbraio ed il marzo 1940 prese parte alle operazioni volte ad intercettare i mercantili tedeschi che tentavano di rompere il blocco di Vigo. Nell'aprile successivo partecip\u00f2 alla Campagna Norvegese svolgendo dal 4 aprile una missione di pattuglia nel Mare del Nord insieme ai cacciatorpediniere polacchi \"Burza\", \"Grom\" e \"B\u0142yskawica\" e alla nave sorella \"Arethusa\". Successivamente venne loro ordinato di intercettare il gruppo d'invasione tedesco diretto in Norvegia, ma senza successo.\nNel mese maggio venne trasferita al Comando del Nore come Nave Ammiraglia del Secondo Squadrone Incrociatori.\nIl 1\u00ba settembre 1940 colp\u00ec una mina, rimanendo quindi in cantiere per riparazioni tra l'ottobre ed il gennaio del 1941.\nRimase quindi con la \"Home Fleet\" fino al maggio successivo e partecip\u00f2 alla Caccia alla Bismarck. Nel luglio 1941 torn\u00f2 presso la \"Mediterranean Fleet\" passando per il Mar Rosso ed entr\u00f2 a far parte della Forza \"K\", operando contro i convogli di rifornimento dell'Asse diretti in Nord Africa\nIl 14 dicembre seguente, poco prima di mezzanotte, venne colpita da un siluro lanciato dal sottomarino tedesco \"U-557\" al largo di Alessandria d'Egitto ed affond\u00f2 in circa 3 minuti. Morirono il Comandante, 22 Ufficiali e 447 marinai. I sopravvissuti, circa 100, vennero recuperati dai cacciatorpediniere \"Griffin\" e \"Hotspur\".\nIl sottomarino tedesco responsabile dell'affondamento affond\u00f2 meno di 48 ore dopo, colpito accidentalmente dalla torpediniera italiana \"Orione\"."}
{"id": "2398354", "revid": "599013", "url": "https://it.wikipedia.org/wiki?curid=2398354", "title": "Rak\u00e9tnye vojsk\u00e1 strateg\u00ed\u010deskogo nazna\u010d\u00e9nija", "text": ""}
{"id": "2398357", "revid": "838137", "url": "https://it.wikipedia.org/wiki?curid=2398357", "title": "Nuoto ai III Giochi del Mediterraneo", "text": "Il nuoto ai Giochi del Mediterraneo 1959 ha visto lo svolgimento di 8 gare, tutte maschili."}
{"id": "2398358", "revid": "1543377", "url": "https://it.wikipedia.org/wiki?curid=2398358", "title": "Club B\u00e0squet Vic", "text": "Il Club B\u00e0squet Vic \u00e8 una societ\u00e0 cestistica avente sede a Vic, in Spagna. Fondata nel 1957, gioca nel campionato spagnolo."}
{"id": "2398359", "revid": "287204", "url": "https://it.wikipedia.org/wiki?curid=2398359", "title": "Carlos Pavon", "text": ""}
{"id": "2398361", "revid": "338769", "url": "https://it.wikipedia.org/wiki?curid=2398361", "title": "Nick Desantis", "text": ""}
{"id": "2398365", "revid": "767487", "url": "https://it.wikipedia.org/wiki?curid=2398365", "title": "Contea di Wyndham-East Kimberley", "text": "La contea di Wyndham-East Kimberley \u00e8 una delle quattro Local Government Areas che si trovano nella regione di Kimberley, in Australia Occidentale. Si estende su di una superficie di circa 121 189 chilometri quadrati ed ha una popolazione di 7 148 abitanti; si trova nella parte pi\u00f9 settentrionale dello Stato."}
{"id": "2398366", "revid": "838137", "url": "https://it.wikipedia.org/wiki?curid=2398366", "title": "Nuoto ai II Giochi del Mediterraneo", "text": "Il nuoto ai Giochi del Mediterraneo 1955 ha visto lo svolgimento di 8 gare, tutte maschili."}
{"id": "2398369", "revid": "1543377", "url": "https://it.wikipedia.org/wiki?curid=2398369", "title": "Formula Nippon 2005", "text": "La stagione 2005 della Formula Nippon fu corsa in 9 gare. 8 differenti team, 17 differenti piloti vi presero parte. Tutti usarono vetture della Lola, telaio Lola B3/51 e motori Mugen Honda MF308.\nAl termine delle competizioni il titolo venne aggiudicato al pilota giapponese Satoshi Motoyama.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR9=ritirato ma classificato R=ritirato"}
{"id": "2398370", "revid": "6923", "url": "https://it.wikipedia.org/wiki?curid=2398370", "title": "Genny", "text": "Genny \u00e8 una azienda di abbigliamento fondata nel 1962 ad Ancona.\nStoria.\nGenny nasce come marchio con il quale Arnaldo Girombelli produceva abbigliamento femminile (inizialmente gonne e camicette) all'interno della propria boutique ad Ancona nel 1962. Il successo del marchio, e l'interesse della clientela intorno alla produzione artigianale di Girombelli \u00e8 tale che l'imprenditore chiama ad affiancarlo nel 1976, la stilista, e sua futura moglie, Donatella Ronchi, che alla morte dell'uomo, nel 1980, prender\u00e0 il suo posto alla direzione della griffe.\nNel 1968 viene aperto il primo stabilimento del marchio, e nel 1973 verr\u00e0 assunto in forze all'azienda lo stilista Gianni Versace, che continuer\u00e0 a lavorare per l'azienda fino all'inizio degli anni novanta, creando, tra le altre, la linea giovane \"Byblos\", che, nata nel 1973, dal 1983 diverr\u00e0 un marchio indipendente. Versace sar\u00e0 soltanto il primo di una lunga serie di stilisti che debutteranno nell'azienda per poi intraprendere fortunatissime carriere in proprio, come Claude Montana, Keith Varty, Alan Cleaver, Dolce e Gabbana, Christian Lacroix, Rebecca Moses, John Bartlett, Richard Tyler e Josephus Thimister.\nNel 1984 Donatella Ronchi viene invitata alla Casa Bianca, in occasione della manifestazione \"Princesse Grace Foundation\", tenutasi a Washington, dove presenta la propria collezione. Si tratta della prima volta che una casa di moda italiana ha una opportunit\u00e0 cos\u00ec prestigiosa, che permette all'azienda nel 1987 di essere scelta come in rappresentanza dell'Italia a New York, in occasione delle celebrazioni per il Columbus Day. Nello stesso anno la Ronchi viene insignita del titolo di commendatore dell'Ordine al merito della Repubblica italiana.\nSempre nel 1987, sotto la guida di Donatella Ronchi, e del figlio Leonardo Girombelli, Genny diventa una holding finanziaria, e la presenza del marchio sul mercato estero diventa pi\u00f9 importante. In effetti gi\u00e0 da met\u00e0 anni novanta, il marchio Genny \u00e8 distribuito in America, Europa, Giappone e Asia, mentre la produzione si \u00e8 allargata ai Profumi, agli accessori, agli occhiali ed alle scarpe.\nNel giugno 2001, Genny entra a far parte del gruppo Prada, con un accordo che permetta alla famiglia Girombelli di mantenere il proprio ruolo di direzione del marchio e garantendo l'attuale livello di occupazione. Nel settembre 2002 viene assunto come nuovo stilista del marchio il trentasettenne Francisco Rosas.\nNel mese di marzo del 2011, dopo qualche anno di \"sospensione\" della produzione distribuzione della collezione Genny da parte del gruppo Prada, il marchio \u00e8 stato acquistato dalla nota azienda veronese Swinger International S.p.A., con l'obbiettivo di rilanciare a livello mondiale uno dei marchi che hanno fatto e rappresentato la moda italiana nel mondo. Dal 2011 al 2013 le collezioni per il marchio sono disegnate da Gabriele Colangelo, che ha presentato a Milano, nel settembre 2011, la sua prima collezione (primavera-estate 2012) in qualit\u00e0 di direttore creativo di Genny."}
{"id": "2398372", "revid": "125690781", "url": "https://it.wikipedia.org/wiki?curid=2398372", "title": "Franca Lumachi", "text": " \nBiografia.\nE' madre della doppiatrice Gilberta Crispino e vedova del regista Armando Crispino."}
{"id": "2398376", "revid": "1431409", "url": "https://it.wikipedia.org/wiki?curid=2398376", "title": "Stefano Mondini", "text": "Biografia.\nTra i personaggi dei cartoni animati doppiati, figurano Eddie, il direttore Skinner (dalla stagione nove) e Barney Gumble (dall'ottava stagione), in sostituzione rispettivamente di Massimo Corvo e Mario Bombardieri, tutti e tre personaggi de \"I Simpson\"; nella serie \"Buzz Lightyear da Comando Stellare\" \u00e8 la voce di Buzz, in sostituzione di Massimo Dapporto che lo aveva doppiato nei film d'animazione.\nAl cinema ha doppiato Adewale Akinnuoye-Agbaje, Kelsey Grammer e Glenn Morshower, fra gli altri. Nei telefilm ha doppiato James Pickens Jr. in \"Grey's Anatomy\"."}
{"id": "2398377", "revid": "838137", "url": "https://it.wikipedia.org/wiki?curid=2398377", "title": "Nuoto ai I Giochi del Mediterraneo", "text": "Il nuoto ai Giochi del Mediterraneo 1951 ha visto lo svolgimento di 7 gare, tutte maschili."}
{"id": "2398384", "revid": "329581", "url": "https://it.wikipedia.org/wiki?curid=2398384", "title": "Francesco Cellario", "text": "Gi\u00e0 frate minore, si convert\u00ec alla Riforma protestante; rapito in Valtellina da sicari cattolici, fu trasportato a Roma dove fu condannato al rogo dal tribunale dell'Inquisizione.\nBiografia.\nFrancesco Cellario nacque nella cittadina lombarda di Lacchiarella in un giorno imprecisato del 1520. Il padre Galeazzo svolgeva il mestiere di cantiniere, il che spiega l'origine del cognome Cellario, derivante dal latino \"vinicellarius\". Francesco entr\u00f2 ben presto a far parte dell'ordine dei Francescani Minori, con il nome di fra Giacomo, all'interno del convento di San Martino a Lacchierella..\nOrdinato sacerdote nel 1550, pass\u00f2 nel convento di Pavia, dove nel 1557 fu sottoposto a giudizio dall'Inquisizione per eresia protestante. Abiur\u00f2 il 1\u00ba maggio e fu rilasciato, ma gi\u00e0 pochi mesi dopo venne nuovamente arrestato per aver predicato dottrine eretiche e per detenzione di libri di Giovanni Calvino, di Bucero e di Bernardino Ochino. Ai giudici confess\u00f2 di essere seguace delle dottrine riformate e, in quanto \"relapso\", cio\u00e8 ricaduto nell'eresia, non poteva aspettarsi che una condanna capitale. Riusc\u00ec a fuggire dal carcere dove attendeva la sentenza che fu emessa il 2 gennaio 1558, quando ormai il Cellario si era rifugiato a Morbegno, dove, avendo aderito formalmente alla confessione riformata, era stato nominato pastore e aveva sposato una donna del luogo, una certa Antonia.\nIl Cellario avrebbe mantenuto legami con l'Italia e si sarebbe recato pi\u00f9 volte a Mantova per propagandare le idee riformate in gruppi esistenti di quella citt\u00e0 e nella provincia: questa almeno fu la convinzione emersa nelle inchieste presiedute nei primi mesi del 1568 dal cardinale Carlo Borromeo nei confronti dei monaci benedettini dell'abbazia di Polirone, sospettati di idee eterodosse.\nIl rapimento.\nFu cos\u00ec deciso di rapire il Cellario nella stessa Valtellina e di portarlo a Roma per il processo. Vi erano buone possibilit\u00e0 di successo dell'iniziativa, poich\u00e9 in quei territori vigeva allora tolleranza per le confessioni sia riformate che cattoliche e a Morbegno esisteva un convento di domenicani: lo stesso papa Pio V incaric\u00f2 il domenicano Pietro Antonio Casanova di organizzare il rapimento.\nIl Cellario, dopo aver partecipato a un sinodo di pastori a Zuz, stava tornando a Morbegno quando, costeggiando il 5 giugno 1568 il lago di Mezzola, fu sequestrato da una banda di otto sicari cattolici. Attraversato in barca il lago, fu trasferito in catene a Como e di qui a Milano, dove fu consegnato all'Inquisizione che, con la collaborazione del duca di Piacenza Ottavio Farnese, lo avvi\u00f2 a Roma.\nAlla grave violazione del diritto internazionale le autorit\u00e0 delle Tre Leghe reagirono con una nota di protesta e inviando a Milano tre delegati per trattare con il governatore Gabriel de la Cueva e con Carlo Borromeo la restituzione del Cellario. Sia il governatore che l'arcivescovo sostennero il diritto della Chiesa di sequestrare e giudicare gli apostati cattolici rifugiati all'estero, pur garantendo il loro intervento presso il papa. Da parte sua, Pio V sperava che l'incidente diplomatico potesse aggravarsi fino a sfociare in un intervento armato degli spagnoli che restituisse al cattolicesimo parte dei territori delle Tre Leghe, gi\u00e0 minacciate ad oriente dalle mire degli Asburgo.\nLa posizione della Repubblica era effettivamente delicata: gi\u00e0 isolata politicamente all'esterno, al suo interno scontava le divisioni confessionali. Mentre venivano arrestati due frati coinvolti nel rapimento - che per altro, messi in libert\u00e0 dietro cauzione, fuggirono in Italia - e posta una taglia sul Casanova, i rappresentanti cattolici nel Senato delle Tre Leghe sostenevano la legittimit\u00e0 della Chiesa di giudicare gli ecclesiastici che si rifugiassero nei loro territorio, appoggiati in questo anche da una parte dei delegati riformati.\nCos\u00ec, mentre la missione a Milano finiva in un nulla di fatto e con un sospetto di tradimento - uno degli ambasciatori, Battista von Salis, ottenne il 10 giugno 1568 un'onorificenza pontificia - le autorit\u00e0 retiche si trovarono incapaci di agire e l'unico atto concreto fu la concessione alla moglie e ai figli del Cellario di una pensione garantita dalle rendite provenienti dai beni cattolici del convento di Santa Maria di Dona, del collegio domenicano di Morbegno e del santuario della Beata Vergine di Tirano.\nLa condanna.\nFrancesco Cellario fu condannato al rogo dall'Inquisizione romana perch\u00e9 durante il processo rimase \u00abostinato\u00bb sulle sue convinzioni. Il 24 maggio 1569 i confortatori della confraternita di San Giovanni Decollato trovarono nelle carceri di Tor di Nona quattro condannati che attendevano di salire sul patibolo l'indomani mattina: il Cellario, il francese Alberto Boccadoro, l'avvocato faentino Camillo Ragnolo e un altro famoso eretico, Bartolomeo Bartocci. Non si trattava di salvar loro la vita, ma almeno di convertirli \"in extremis\": il Ragnolo \u00absi pent\u00ec\u00bb e fece testamento, il francese fu convertito, dopo estenuanti tentativi, da alcuni frati cappuccini, intervenuti a dar man forte alla confraternita, mentre il Bartocci rimase ostinato fino all'ultimo.\nQuanto al Cellario, esistono due versioni: da parte cattolica, si sostiene che fin\u00ec per convertirsi, tanto che il suo corpo sarebbe stato bruciato solo dopo essere stato impiccato; da parte protestante si afferma che egli rimase fermo alla sua fede, tanto che sarebbe stato portato al patibolo con la bocca serrata perch\u00e9 non potesse parlare al popolo e, a rogo gi\u00e0 acceso, si sarebbe tentato ancora, ma invano, di convertirlo."}
{"id": "2398386", "revid": "125941092", "url": "https://it.wikipedia.org/wiki?curid=2398386", "title": "Vittorio Stagni", "text": "Voce ufficiale di Rick Moranis e Warwick Davis, ha lavorato principalmente al doppiaggio di molte serie animate.\nBiografia.\nHa studiato con Pietro Sharoff e Lee Strasberg. \u00c8 padre di Ilaria Stagni e marito di Lorenza Biella, nonch\u00e9 nonno del doppiatore Jacopo Castagna.\nTra i riconoscimenti che ha ottenuto nella sua carriera, la \"Targa Franco Latini - Le voci di Cartoonia\" nel 2003, oltre a tre premi come compositore delle musiche, attivit\u00e0 svolta per film e documentari."}
{"id": "2398390", "revid": "228587", "url": "https://it.wikipedia.org/wiki?curid=2398390", "title": "Javier Imbroda", "text": "Biografia.\n\u00c8 stato tra il 2001 e il 2002, allenatore della nazionale spagnola e assistente della Lituania. \u00c8 fratello del politico di Melilla Juan Jos\u00e9 Imbroda. Con 605 partite in ACB, \u00e8 il sesto allenatore con il maggior numero di partite dirette in ACB. \u00c8 preceduto nella lista da A\u00edto Garc\u00eda Reneses (1077), Pedro Mart\u00ednez, Manel Comas (745), Luis Casimiro e Salva Maldonado. Il 13 luglio 2018, Javier Imbroda ha reso pubblica la sua decisione di candidarsi per il partito politico Ciudadanos in Andalusia alle elezioni regionali del 2 dicembre 2018, dove \u00e8 stato eletto deputato al Parlamento dell'Andalusia per la provincia di Malaga. A seguito del patto di governo tra il Partito Popolare e il suo partito, che ha nominato Juan Manuel Moreno Bonilla presidente della Junta de Andaluc\u00eda, Javier Imbroda \u00e8 stato nominato Ministro dell'Istruzione e dello Sport della Junta de Andaluc\u00eda ."}
{"id": "2398391", "revid": "599013", "url": "https://it.wikipedia.org/wiki?curid=2398391", "title": "Giuseppe Nicolini (disambigua)", "text": ""}
{"id": "2398392", "revid": "1543377", "url": "https://it.wikipedia.org/wiki?curid=2398392", "title": "Granulomatosi linfomatoide", "text": "La granulomatosi linfomatoide \u00e8 un raro disordine linfoproliferativo che colpisce i polmoni, la cute e il sistema nervoso centrale.\nStoria.\nIl disordine \u00e8 stato caratterizzato per la prima volta nel 1972.\nEpidemiologia.\nAttualmente, a causa della difficile interpretazione del quadro diagnostico e clinico, l'incidenza e la prevalenza di tale disordine sono di difficile interpretazione. Tuttavia, la granulomatosi linfomatoide \u00e8 un disordine estremamente raro.\nAnatomia patologica.\nLa granulomatosi linfomatoide colpisce il polmone, la pelle e il sistema nervoso centrale. \u00c8 caratterizzata da infiltrati perivascolari ricchi di cellule plasmocitoidi e linfoidi con notevoli atipie cellulari, reperto che, se osservato nel tessuto polmonare pone notevoli problematiche di diagnosi differenziale con la granulomatosi di Wegener.\nEziologia e patogenesi.\nBench\u00e9 non si conoscano ancora le diverse tappe patogenetiche per lo sviluppo di tale disordine, \u00e8 stato chiamato in causa il virus di Epstein-Barr.\nProfilo clinico e terapia.\nBench\u00e9 il disordine colpisca primariamente il polmone, circa un terzo dei pazienti pu\u00f2 manifestare lesioni ad altri organi compreso il sistema nervoso. Il profilo clinico dipende essenzialmente dalla compromissione struttura e funzionale dell'organo colpito con manifestazioni di difficile interpretazione clinica.\nLa granulomatosi linfomatoide non \u00e8 eradicabile con la chemioterapia, bench\u00e9 uno schema terapeutico possa essere svolto in base ai protocolli d'impego di interferone proposti dal Dr. Wyndham H. Wilson e approvati dal National Institutes of Health..\nDiagnosi.\nLa diagnosi pu\u00f2 essere posta solo in seguito ad un'adeguata osservazione clinica e ad una corretta valutazione anatomo patologica del frammento bioptico.\nPrognosi.\nLa natura linfoproliferativa del disordine \u00e8 testimoniata dalla estrema tendenza (oltre il 50%) di sviluppo di linfomi maligni, in genere non-Hodgkin."}
{"id": "2398393", "revid": "1543377", "url": "https://it.wikipedia.org/wiki?curid=2398393", "title": "Cultura della ceramica lineare", "text": "La cultura della ceramica lineare (o Bandkeramik o Linearbandkeramik o LBK) \u00e8 un importante orizzonte archeologico del neolitico europeo. \nFior\u00ec nel periodo 5500-4500 a.C. circa (tra la met\u00e0 del VI e la met\u00e0 del V millennio a.C.), con una maggiore densit\u00e0 di siti nell'area del Danubio centrale e lungo il corso centrale e superiore dell'Elba e del Reno.\nRappresenta un importante fase nell'ambito della prima diffusione dell'agricoltura in Europa. La ceramica da cui deriva il nome \u00e8 costituita di semplici coppe, ciotole, vasi e brocche senza manici, a cui si aggiunsero in una fase successiva con \"lug\" semplici o perforati, basi e colli. Questi oggetti erano usati come ceramica da cucina o per il trasporto locale di cibo e liquidi.\nI siti pi\u00f9 importanti comprendono:\nNella fase pi\u00f9 antica della cultura della ceramica lineare sono state riconosciute due varianti:\nSono inoltre state definite anche una fase media e tarda:\nAlla fine si sostituirono ad essa un insieme di nuove culture, per nessuna delle quali si nota, tuttavia, una corrispondenza biunivoca con qualcuna delle sue varianti. Alcune di queste culture successive sono quelle di Hinkelstein, di Gro\u00dfgartach, di R\u00f6ssen, di Lengyel, di Cucuteni e di Boian-Maritza.\nNomi.\nL'espressione \"ceramica a banda lineare\" (\"Linear Band Ware\") deriva dalla tecnica decorativa utilizzata nella ceramica. Il termine \"Bandkeramik\" (\"ceramica a banda\", in inglese \"Band Ware\") fu utilizzato per la prima volta dall'archeologo tedesco Friedrich Klopfleisch (1831-1898). Corrisponde inoltre alla fase pi\u00f9 antica della \"cultura danubiana\", definita da Vere Gordon Childe (cultura danubiana I o \"Early Danubian culture\", che \u00e8 la denominazione pi\u00f9 antica utilizzata in inglese).\nLa cultura \u00e8 attualmente nota con diversi nomi, tutti molto utilizzati:\nPoich\u00e9 la ceramica di Star\u010devo-K\u00f6r\u00f6s era pi\u00f9 arcaica della ceramica lineare ed era diffusa in una regione contigua, adatta alla produzione del cibo, i primi studiosi vi cercarono dei precedenti. Molti disegni nella decorazione della ceramica di Star\u010devo-K\u00f6r\u00f6s erano costituiti da inticate bande dipinte: spirali, bande convergenti o bande verticali, e cos\u00ec via. La ceramica lineare sembra imitare queste bande dipinte disegnandole con linee incise piuttosto che colorandole con la pittura e per questo motivo il termine \"lineare\" venne impiegato per distinguere la ceramica con bande incise da quella con bande dipinte. Tuttavia la decorazione non \u00e8 costituita solo da bande e le linee non sono solo diritte: alcuni motivi (spirali, rettangoli, triangoli, frecce) si ripetono e inoltre si possono presentare su tutto il corpo del vaso e non solo all'interno delle bande.\nInoltre i diversi nomi utilizzati posso definire varianti locali o essere specifici di una determinata fase o di un certo stile e non sempre c'\u00e8 accordo tra gli studiosi se varianti e stili locali siano o meno da includere in questa cultura.\nEstensione geografica.\nLa cultura della ceramica lineare inizi\u00f2 nelle regioni pi\u00f9 densamente abitate, ovvero lungo il medio corso del Danubio (Boemia, Moravia, Ungheria) e nei successivi 360 anni si estese per circa 1500\u00a0km lungo il corso dei fiumi, con un tasso di espansione, dunque, di circa 4\u00a0km ogni anno. Non si tratta dunque di un'invasione o di un'ondata, dal punto di vista di un osservatore contemporaneo, pur essendo comunque piuttosto veloce dal punto di vista del tempo archeologico.\nLa ceramica lineare era concentrata soprattutto nell'entroterra piuttosto che nelle aree costiere: non ci sono attestazioni in Danimarca o nelle fasce costiere della Germania e della Polonia, o sulla costa del mar Nero, in Romania. Le regioni costiere settentrionali rimasero occupate da culture mesolitiche che sfruttavano i tragitti dei salmoni dell'Atlantico. Ci sono, tuttavia, limitate concentrazioni di ceramica lineare nei Paesi bassi, come a Elsloo, o in Belgio, con i siti di Darion, Remicourt, Fexhe e Waremme-Longchamps, o alle foci dell'Oder e della Vistola: evidentemente popolazioni di cultura neolitica e mesolitica potevano condividere le stesse zone geografiche.\nNella sua massima ampiezza la cultura della ceramica lineare si estese approssimativamente dalla linea della Senna-Oise (bacino parigino), fino alla linea del Dnepr verso est e al corso superiore del Danubio verso sud, prima della grande curva ungherese. Un'estensione correva lungo la valle del Bug Orientale, oltrepassava la valle del Dnestr e raggiungeva il basso corso del Danubio nella Romania orientale, ad est dei Carpazi\nCronologia.\nSulla ceramica lineare sono state acquisite molte datazioni con il metodo del carbonio-14, rendendo possibili delle analisi statistiche eseguite su gruppi di campioni differenti. Una di queste analisi, eseguita da Stadler e Lennais stabilisce un intervallo di confidenza del 68,2% per una datazione tra il 5430 e il 5040 a.C. e un intervallo di confidenza del 95,4% per una datazione tra il 5600 e il 4750 a.C.\nTuttavia l'acquisizione dei dati prosegue costantemente e pertanto qualsiasi analisi dovrebbe essere considerata solo come indicativa.\nNel complesso si pu\u00f2 probabilmente affermare che la cultura della ceramica lineare abbracci molti secoli della preistoria dell'Europa continentale, tra il tardo VI millennio a.C. e gli inizi del V, con variazioni locali: i dati provenienti dal Belgio indicano una tardiva sopravvivenza della ceramica lineare fino al 4100 a.C.\nLa cultura della ceramica lineare non \u00e8 il solo elemento legato all'inizio dell'economia basata sulla produzione del cibo anzich\u00e9 sulla caccia e raccolta, ed \u00e8 pertanto stato necessario distinguerla dal Neolitico nel suo complesso, cosa che pu\u00f2 essere fatta facilmente suddividendo il Neolitico europeo in periodi coronologici, che tuttavia sono notevolmente diversi a seconda degli studiosi. Una approssimazione pu\u00f2 essere la seguente\nCon l'ultimo periodo si arriva alla fine del periodo neolitico. Un \"Neolitico finale\" \u00e8 stato aggiunto come fase di transizione tra il Neolitico e l'et\u00e0 del bronzo Tutte le datazioni variano a seconda della regione geografica.\nGli stili della ceramica permettono qualche ulteriore suddivisione di questa finestra temporale. Gli schemi variano tra diversi studiosi e uno \u00e8 il seguente:\nOrigini.\nL'origine della cultura deve essere distinta dall'origine etnica delle popolazioni a cui apparteneva.\nCultura.\nLa pi\u00f9 antica teoria sull'origine della cultura della ceramica lineare \u00e8 che essa provenga dalla cultura di Star\u010devo-K\u00f6r\u00f6s in Serbia e Ungheria.: la ceramica lineare sarebbe infatti apparsa per la prima volta (5600-5400 a.C. circa) lungo il corso medio del Danubio nell'area della cultura di Star\u010devo. L'espansione verso nord della pi\u00f9 antica cultura di Star\u010devo-K\u00f6r\u00f6s avrebbe prodotto una variante locale, che raggiunse quindi il corso superiore del fiume Tisza. Tale variante sarebbe nata dal contatto con il popolo epipaleolitico nativo. Questo piccolo gruppo avrebbe iniziato una nuova tradizione di ceramica, sostituendo le incisioni alle pitture delle culture balcaniche.\nIl sito di Brunn am Gebirge, a sud di Vienna sembra documentare la transizione verso la ceramica lineare. Il sito fu densamente abitato con case lunghe, approssimativamente verso il 5550-5200 a.C. Gli strati pi\u00f9 antichi presentano ceramica del tipo Star\u010devo, con un grande numero di utensili fatti di materiali provenienti dal vicino lago Balaton, in Ungheria. Nel corso del tempo sul sito aumenta la ceramica lineare e le tracce di allevamento, mentre gli utensili in pietra diminuiscono.\nUna seconda teoria propone uno sviluppo autoctono a partire dalle culture mesolitiche locali. Bench\u00e9 la cultura di Star\u010devo-K\u00f6r\u00f6s fosse giunta in Ungheria meridionale circa nel 6000 a.C. e la ceramica lineare si espandesse in quest'area molto rapidamente, pare vi sia uno iato di oltre 500 anni e vi sarebbe stata effettivamente una \"barriera\" geografica Inoltre, le specie coltivate nel Neolitico del Vicino e Medio Oriente non corrispondono con quelle della cultura della ceramica lineare e le popolazioni mesolitiche della regione usavano gi\u00e0 alcune specie domestiche, come frumento e lino. La cultura di La Hoguette, nel nord-ovest dell'area della ceramica lineare, svilupp\u00f2 la propria produzione cibaria da piante e animali nativi.\nUna terza teoria attribuisce l'inizio della ceramica lineare a un'influenza proveniente dalle culture mesolitiche delle pianure dell'Europa orientale. La ceramica sarebbe stata usata nella raccolta intensiva di cibo.\nIl tasso con cui la ceramica lineare si espanse non fu pi\u00f9 veloce in generale dell'espansione del Neolitico: Dolukhanov ed altri ipotizzano che un impulso dato dalle steppe al sud-est avesse stimolato le popolazioni mesolitiche del nord a innovare la loro ceramica. Questa visione considera, tuttavia, solo la ceramica: presumibilmente i mesolitici ne combinarono l'uso con l'economia basata sulla produzione del cibo, la quale inizia ad espandersi molto rapidamente in zone che gi\u00e0 avevano avuto alcune esperienze produttive di questo tipo.\nPopolazione.\nLa teoria riguardo alla popolazione iniziale della ceramica lineare ipotizzava che la cultura fosse diffusa dagli agricoltori che risalivano il Danubio praticando il metodo di coltivazione del \"taglia e brucia\". La presenza della conchiglia mediterranea dello \"Spondylus gaederopus\", e la somiglianza delle forme ceramica con la zucca, che non cresce al nord, sembrava avvalorare l'evidenza dell'immigrazione. Si pensava che le terre dove essi si muovevano fossero disabitate oppure troppo scarsamente popolate da cacciatori-raccoglitori perch\u00e9 questi rappresentassero un fattore significativo.\nLa \"barriera\" geografica, legata allo iato temporale sopra menzionato, non ha un'immediata causa geografica: la cultura K\u00f6r\u00f6s terminava nel mezzo della pianura ungherese e, sebbene il clima del nord fosse pi\u00f9 freddo, la differenza non era cos\u00ec accantuata da costituire una \"barriera\". Ci pu\u00f2 essere stata comunque una omogeneit\u00e0 etnica e linguistica.\nLa popolazione mesolitica dell'Europa non era affatto fisicamente omogenea, ma comprendeva un gruppo di tipi fisici chiamati da Marija Gimbutas \"europei locali\" o \"Cro-Magnon (B)\", che non corrispondevano esattamente ai Cro-Magnon del Paleolitico recente, vissuti nella regione precedentemente, ma una popolazione similare residua, che sarebbe sopravvissuta in piccole aree meno accessibili, con caratteristiche fisiche distinte e spesso associata a culture distinte.\nZoffman in una recente analisi statistica di una serie di 120 campioni prelevati dai resti nell'intero bacino dei Carpazi su un arco di tempo di migliaia di anni, definisce la popolazione della cultura della ceramica proto-lineare come un \"tipo di Cro-Magnoide-protonordico\". La correlazione di questo gruppo con i nordici sarebbe attestata usando le variabili dell'antropometria, chiamate \"dati tassonomici\", per confrontare le popolazioni situate nel bacino. L'autrice calcola cos\u00ec la distanza di Penrose tra le popolazioni, allo scopo di determinare se possano essere in qualche modo identificate \"con\" o siano \"distanti da\" ogni altra.\nCon questo metodo i \"cro-magnoidi protonordici\" risulterebbero essere diversi dai \"gracili mediterranei\" della cultura K\u00f6r\u00f6s e da ogni altra popolazione circostante (europei centrali, boemi e germanici), confermando che si tratterebbe di un gruppo esteso di popolazione. L'autrice, tuttavia, ammette che il risultato possa essere influenzato da errori di campionatura. Lo studio dimostrerebbe, comunque, che la cultura della ceramica lineare non sarebbe stata trasmessa tramite importanti movimenti di popolazione.\nRecenti studi sul DNA mitocondriale riguardo a 24 individui della cultura della ceramica lineare in 16 localit\u00e0 di Germania, Austria e Ungheria, fatti da una squadra di studiosi trovarono che sei individui appartenevano a una rara serie di mutazioni classificate come N1a, con una percentuale molto maggiore rispetto alla popolazione moderna. Gli studiosi ne hanno concluso che le loro scoperte rafforzino l'ipotesi di una discendenza paleolitica per gli europei moderni.\nLo studio non \u00e8 tuttavia conclusivo: la popolazione moderna potrebbe essere di discendenza neolitica e gli individui con N1a un residuo paleolitico. Le conclusioni sembrano comunque coerenti con lo studio antropometrico di Zoffman: poich\u00e9 non ci sarebbero stati trasferimenti di popolazione su larga scala, la cultura della ceramica lineare potrebbe essere stata diffusa nella fase pi\u00f9 antica da un piccolo numero di individui con questa rara mutazione, che successivamente sarebbero scomparsi nella fase tarda.\nVarianti.\nCeramica lineare occidentale o antica.\nLa cultura della ceramica lineare occidentale, pi\u00f9 antica, \u00e8 convenzionalmente considerata iniziare intorno al 5500 a.C., forse addirittura intorno al 5700 a.C., nell'Ungheria occidentale, nella Germania meridionale, in Austria e nella Repubblica Ceca. \u00c8 talvolta denominata \"ceramica lineare centro-europea\" (\"CELP\" ovvero, \"\"Central European Linear Pottery\"), per distinguerla dalla fase \"ALP\" (\"Alf\u00f6ld Linear Pottery culture\", o cultura di Alf\u00f6ld). Gli ungheresi tendono ad utilizzare l'acronimo \"DVK\"\" (\"Dun\u00e1nt\u00fal Vonaldiszes Ker\u00e1mia\", ovvero \"ceramica lineare transdanubiana\"). Sono stati definiti un certo numero di stili e fasi di vasellame locali.\nLa fine della fase antica pu\u00f2 essere datata al suo arrivo nei Paesi Bassi, intorno al 5200 a.C. Qui la popolazione locale aveva gi\u00e0 in qualche misura un'economia basata sulla produzione di cibo e la fase antica della cultura prosegu\u00ec ancora, mentre intorno alla stessa data in Austria compariva gi\u00e0 la ceramica a note musicali, appartenente alla fase media della cultura della ceramica lineare. Questa cultura si diffuse poi verso est, in Romania e in Ucraina. La fase tarda (ceramica decorata a punzone (5000-4500 a.C.), si svilupp\u00f2 in Europa centrale e si propag\u00f2 poi verso est.\nCeramica lineare orientale o recente.\nLa cultura della ceramica lineare orientale si svilupp\u00f2 nell'Ungheria orientale e in Transilvania e quasi contemporaneamente, forse solo qualche secolo dopo, nella zona transdanubiana. Queste grandi pianure erano state occupate, gi\u00e0 dal 6100 a.C. circa (fine del VII millennio a.C.) dalla cultura di Star\u010devo-K\u00f6r\u00f6s-Cri\u015f dei \"gracili mediterranei\", provenienti dai Balcani Hertelendi \"et al.\" hanno fornito una datazione tra il 5860 e il 5330 a.C. per il Neolitico antico e tra il 5950 a.C. e il 5400 a.C. per la cultura K\u00f6r\u00f6s. Questa aveva raggiunto a nord il limite del corso superiore del fiume Tibisco, affluente di sinistra del Danubio e poi si ferm\u00f2: verso nord la pianura e i monti B\u00fckk furono intensamente occupati da popolazioni mesolitiche.\nIntorno al 5330 a.C. apparve a nord della cultura K\u00f6r\u00f6s la classica cultura di Alf\u00f6ld, appartenente all'orizzonte della ceramica lineare, fiorita fino intorno al 4940 a.C., nel Neolitico medio. Dall'ungherese e dall'inglese derivano i due acronimi pi\u00f9 spesso utilizzati: \"AVK\" (\"Alf\u00f6ldi Vonald\u00edszes Ker\u00e1mia\") e \"ALP\" (\"Alf\u00f6ld Linear Pottery\"). Corrisponde alla pi\u00f9 antica variante della cultura della ceramica lineare orientale.\nIn un certo senso la ceramica della cultura di Alf\u00f6ld deriva direttamente dalla cultura K\u00f6r\u00f6s: il gruppo di Szatm\u00e1r, di breve durata e poco esteso, al margine settentrionale della cultura K\u00f6r\u00f6s, sembra essere stato di transizione, con alcuni siti che presentano ceramica di K\u00f6r\u00f6s e altri con ceramica di Alf\u00f6ld. Quest'ultima era decorata con bande dipinte in bianco e con margini incisi, mentre la ceramica di K\u00f6r\u00f6s era solo dipinta.\nCome gi\u00e0 detto, comunque, sui margini tra le zone di diffusione delle diverse culture non avvennero importanti movimenti di popolazione. La cultura K\u00f6r\u00f6s pass\u00f2 ad una fase tarda nei luoghi che aveva gi\u00e0 occupato in passato (5770-5230 a.C.), chiamata anche \"cultura proto-Vin\u010da\", alla quale subentr\u00f2 la cultura di Vin\u010da-Tordo (5390-4960 a.C.). Non \u00e8 necessario immaginare le culture K\u00f6r\u00f6s e di Alf\u00f6ld come strettamente connesse: la seconda ha infatti un'economia diversa, con l'allevamento di bovini e maiali, entrambi presenti nella regione allo stato selvatico, piuttosto che delle pecore, provenienti dai Balcani e dal Mediterraneo; la percentuale di ossa di animali selvatici \u00e8 inoltre maggiore e alla dieta si aggiunvano orzo, miglio e lenticchie.\nIntorno al 5100 a.C., verso la fine del Neolitico medio, la cultura di Alf\u00f6ld classica si trasform\u00f2 in un complesso di gruppi locali (Szak\u00e1lh\u00e1t-Eszt\u00e1r-B\u00fckk), fioriti tra il 5260 e il 4880 a.C. Tra questi: \nTutti questi gruppi sono caratterizzati da ceramica finemente lavorata e decorata e nel loro insieme sono considerati dalla maggioranza degli studiosi come appartenenti all'orizzonte della ceramica lineare. Prima che la cronologia fosse definita e prima che la maggior parte dei siti fossero conosciuti, il gruppo di B\u00fckk era considerato una variante importante e la Gimbutas aveva ad un certo punto ritenuto che fosse addirittura da identificare con la cultura della ceramica lineare orientale, mentre in seguito \u00e8 emersa l'importanza della cultura di Alf\u00f6ld.\nLa fine della cultura \u00e8 pi\u00f9 incerta: il gruppo Szak\u00e1lh\u00e1t-Eszt\u00e1r-B\u00fckk diede vita ad un altro complesso tardo neolitico, il gruppo Tisza-H\u00e9rp\u00e1ly-Cs\u00f6szhalom, che \u00e8 ritenuto o non appartenere pi\u00f9 all'orizzonte della ceramica lineare, oppure essere un gruppo di transizione alla successiva cultura di Tiszapolg\u00e1r.\nEconomia e produzione.\nUtilizzazione della terra.\nLe popolazioni della cultura della ceramica lineare si insediarono sui terrapieni fluviali e nelle prossimit\u00e0 di fiumi, identificando rapidamente le zone del fertile loess, sulle quali impiantarono una particolare associazione di specie coltivalte e selvatiche in piccoli appezzamenti, un'economia che Gimbutas chiam\u00f2 \"civilt\u00e0 del tipo a giardino\" Nei contesti della cultura della ceramica lineare la differenza tra specie coltivate e selvatiche \u00e8 indicata dalla loro frequenza. I cibi provenienti dalle specie coltivate sono:\nLe specie utilizzate pi\u00f9 raramente e che possono essere ritenute selvatiche sono:\nIl farro e il piccolo farro furono talvolta coltivati come mistura (\"maslin\"), o colture miste. Il farro piccolo, a pi\u00f9 basso rendimento, predominava sul farro: \u00e8 stato ipotizzato che questo fosse dovuto alla sua migliore resistenza alle forti piogge. La canapa (\"Cannabis sativa\") e il lino (\"Linum usitatissimum\") furono utilizzati come materiale per fabbricare corde e vestiti come industria casalinga. Dal papavero (\"Papaver somniferum\"), introdotto successivamente dal Mediterraneo, produssero probabilmente farmaci palliativi.\nLe popolazioni della cultura della ceramica lineare praticavano inoltre l'allevamento, preferibilmente di bovini, sebbene siano attestati anche capre e maiali. Come i contadini moderni, avrebbero usato le granaglie migliori per s\u00e9 stessi e quelle di minore qualit\u00e0 per gli animali. \u00c8 presente il cane, ormai ampiamente diffuso, anche se qui in scarsa quantit\u00e0. Sono inoltre stati trovati consistenti resti di selvaggina: le popolazioni integravano la propria dieta con la caccia del cervo e del cinghiale nelle foreste.\nStoria demografica.\nSebbene nessun significativo spostamento di popolazione venga associato con l'inizio della cultura della ceramica lineare, la diffusione delle sue genti nelle terre umide durante la sua fase matura (5200 a.C. circa) fece probabilmente scomparire entro la sua fase pi\u00f9 recente l'alta percentuale della rara sequenza genetica sopra menzionata. Entro questo periodo la popolazione era fortemente cresciuta, un fenomeno noto come transizione demografica neolitica (\"Neolithic Demographic Transition\" o \"NDT\"). Secondo Bocquet-Appel, a partire da una popolazione stabile di \"piccoli gruppi interconnessi, che si scambiavano migranti\" tra \"cacciatori-raccoglitori\" e \"orticoltori\", la cultura della ceramica lineare speriment\u00f2 un aumento del tasso di natalit\u00e0, causato da una riduzione dell'intervallo fra le nascite: l'autore ipotizza una diminuzione del periodo dello svezzamento, reso possibile dalla divisione del lavoro. Nella fase finale della cultura, la crescita cess\u00f2, a causa di un aumento della tasso di mortalit\u00e0, che si ipotizza provocato da nuovi agenti patogeni trasmessi attraverso l'aumento dei contatti sociali.\nLa nuova popolazione rimaneva sedentaria in base alla produttivit\u00e0 della terra: quando questa diventava insufficiente la popolazione in eccesso si spostava verso terre inabitate. Un approfondito studio mediante GIS, compiuto da Ebersbach e Schade su 18\u00a0km\u00b2 nelle zone umide della regione del Wetterau (in Assia, Germania), traccia in dettaglio l'uso della terra e mette in luce il fattore limitante. Nella regione in esame, l'82% della terra era adatto all'agricoltura e l'11% al pascolo (sebbene in zona umida), mentre il 7% era costituito da pendii ripidi. Le genti della cultura della ceramica lineare occuparono questo territorio per circa 400 anni: all'inizio del periodo gli studiosi hanno identificato 14 insediamenti, con 53 case e 318 persone, che usavano le zone umide per il pascolo del bestiame; la popolazione si espanse gradualmente sulle zone umide, arrivando ad un massimo di 47 insediamenti, con 122 case e 732 persone nel periodo tardo, con tutte le terre disponibili per il pascolo in uso; verso la fine la popolazione ritorn\u00f2 improvvisamente ai livelli iniziali, sebbene fosse ancora disponibile molta terra adatta all'agricoltura.\nIn base a questi dati, gli studiosi conclusero pertanto che il bestiame fosse il principale interesse economico di queste popolazioni e che la disponibilit\u00e0 di terre per il pascolo fosse il fattore limitante per l'insediamento. Mentre nel Medio Oriente le culture neolitiche furono caratterizzate da concentrazioni urbane il cui sostentamento era basato principalmente sulla coltivazione dei cereali, la carne di manzo e i prodotti caseari furono invece la parte principale della dieta della cultura della ceramica lineare. Quando dunque le terre per il pascolo diventavano insufficienti, le popolazioni si spostavano altrove, in cerca di nuovi pascoli.\nPoich\u00e9 lo sviluppo della cultura della ceramica lineare ricade cronologicamente nella parte centrale del periodo climatico atlantico, con temperature calde e abbondanza di precipitazioni, \u00e8 giustificata l'ipotesi che l'espansione delle zone umide abbia favorito la crescita e l'espansione di questa cultura.\nCultura materiale.\nStrumenti litici.\nIl corredo degli strumenti utilizzati era appropriato all'economia: selce e ossidiana erano i principali materiali utilizzati per fabbricare punte e lame, mentre non sono presenti tracce di metallo. Per esempio, essi mietevano con falcetti fabbricati inserendo lame di selce sul lato interno di un pezzo allungato di legno ricurvo. Uno strumento tipico di questa cultura \u00e8 la \"shoe-last celt\" (o \"Schuhleistenkeil\" in tedesco), un'ascia costituita da una lama cesellata da una pietra levigata, legata ad un manico. Veniva realizzata collocando la lama sopra un pezzo di legno mediante il manico e rimuovendo le schegge come con una pialla. Gli strumenti a punta erano realizzati con punte di selce legate ad un bastone che poteva essere ruotato ed erano presenti in abbondanza raschiatoi e coltelli. L'uso di lavorare le schegge della selce, o microliti, discendeva dal Mesolitico, mentre la tecnica della levigatura \u00e8 caratteristica del Neolitico.\nQuesti strumenti attestano una specializzazione del lavoro sia nella fabbricazione che nel commercio. La selce utilizzata proveniva dalla Polonia meridionale e l'ossidiana, dalle montagne del B\u00fckk e del Tatra. Gli insediamenti in quelle regioni si erano specializzati nell'estrazione mineraria e nella fabbricazione degli utensili e i loro prodotti vennero esportati in tutte le altre regioni della cultura della ceramica lineare, che dovevano comunque avere qualcosa da commerciare. Questi scambi commerciali sono un argomento a favore dell'unit\u00e0 etnica fra i gruppi sparsi della cultura della ceramica lineare.\nModelli di insediamento.\nL'unit\u00e0 di residenza era la casa lunga, una struttura rettangolare, larga da 5,5 a 7\u00a0m, e di lunghezza variabile (una casa rinvenuta nel sito di Bylany raggiungeva ad esempio i 45\u00a0m).\nI muri esterni erano costruiti a torchis (graticci di legno intonacati con argilla, o \"wattle-and-daub\"), talvolta con l'inserimento tronchi come separazione (\"split logs\"), ed avevano tetti inclinati coperti di paglia, sostenuti da file di pali, tre in senso trasversale. Il muro esterno della casa era solido e massiccio, con pali di preferenza in legno di quercia. L'argilla per l'intonaco veniva scavata da fosse vicino alla casa, le quali erano poi utilizzate come magazzino. Pali aggiuntivi ad una delle estremit\u00e0 potrebbero indicare un parziale secondo piano.\nEra necessario un facile accesso all'acqua: per questa ragione gli insediamenti si trovano nelle terre basse, vicine all'acqua. Sono anche stati scoperti alcuni pozzi, con rivestimento di tronchi, costruito allineando uno strato sopra l'altro man mano che lo strato precedente affondava nel pozzo.. Dei fossati correvano lungo una parte dei muri esterni, specialmente verso l'estremit\u00e0 posteriore: non avevano probabilmente scopo difensivo, poich\u00e9 non offrivano molta difesa, e dovevano piuttosto servire a smaltire l'acqua sporca e la pioggia, poich\u00e9 un'abitazione ampia, con molte persone ed animali, \u00e8 probabile avesse un sistema di drenaggio. I rifiuti erano regolarmente rimossi e posti in fosse esterne.\nInternamente la casa aveva una o due partizioni che creavano tre aree distinte. Le interpretazioni riguardo all'uso di queste variano, forse per gli animali, per dormire e per le attivit\u00e0. La porta principale era situata nel lato opposto rispetto agli alloggi per dormire. Almeno una parte della casa doveva essere utilizzata per gli animali, forse come recinto aggiunto ad una estremit\u00e0: si pu\u00f2 immaginare che la parte posteriore fosse riservata agli animali e alle latrine, che emanavano cattivi odori, mentre la parte anteriore poteva costituire la zona domestica. I lavori che producevano molti rifiuti, come la preparazione delle pelli e la lavorazione della selce, erano svolti all'esterno della casa.\nAlcune case della LBK furono occupate per circa 30 anni.\nLe abitazioni erano riunite in villaggi di 5-8 case, distanti le une dalle altre circa 20\u00a0m, e che occupavano dai 300 ai 1250 acri (dai 120 ai 500 ettari). Villaggi vicini formavano nuclei di insediamento, alcuni con una maggiore densit\u00e0 (20 su 25\u00a0km\u00b2) e altri pi\u00f9 dispersi (1 su 32\u00a0km\u00b2). Questa disposizione degli insediamenti contrasta l'idea che le genti della cultura della ceramica lineare non avessero una struttura sociale, ma questa rimane tuttavia oscura e oggetto di diverse interpretazioni. Una casa lunga poteva essere l'abitazione di una famiglia allargata, ma la sua breve durata di vita faceva s\u00ec che non venisse usata per pi\u00f9 di due generazioni. La casa avrebbe richiesto troppo lavoro per una sola famiglia e dunque si ipotizza che fossero abitazioni comuni, ma per una corretta interpretazione sociale della disposizione della casa lunga e dell'organizzazione in villaggi bisogner\u00e0 attendere testimonianze pi\u00f9 precise.\nAlmeno alcuni dei villaggi sarebbero stati per qualche tempo fortificati, con le case racchiuse da una palazzata con fossato esterno, sebbene ricostruzioni precedenti considerassero lo stile di vita di questa cultura come \"pacifico e non fortificato. La presenza di insediamenti con palizzate e di ossa umane traumatizzate per effetto di armi, come a Herxheim, legate ad una battaglia o ad un rituale di guerra, dimostrano invece la presenza della violenza sistematica tra gruppi, sebbene la maggior parte degli insediamenti conosciuti non mostri tracce di violenze.\nLa ceramica \u00e8 stata rinvenuta sia nelle case lunghe, dove dimostra che ogni unit\u00e0 abitativa avesse una sua propria tradizione, che nelle tombe, principalmente quelle femminili, permettendo di ipotizzare che la fabbricazione dei vasi fosse un'attivit\u00e0 femminile.\nSono stati definiti dei lignaggi e la Gimbutas si spinge ad ipotizzare famiglie endogamiche e matrilocali\nReligione.\nCome in tutte le culture preistoriche, i dettagli dei sistemi di credenze della cultura della ceramica lineare sono scarsamente ricostruibili ed \u00e8 inoltre oggetto di discussione fino a che punto l'insieme delle sue credenze costituisse un vero e proprio canone religioso. Ciononostante, dettagliati studi comparativi basati sui manufatti culturali e sulle iconografie consentono di proporre dei modelli.\nIl modello religioso pi\u00f9 importante \u00e8 quello della Grande Madre, diffuso in tutta l'Europa durante il Paleolitico superiore e ancora attivo dopo la transizione al Neolitico. Marija Gimbutas ha tracciato un quadro della religiosit\u00e0 neolitica europea, interpretando le somiglianze tematiche che potevano essere notate nei manufatti.\nLa compresenza di diversi tipi di sepolture o l'esistenza di figurine androgine, testimonia tuttavia una molteplicit\u00e0 e complessit\u00e0 di credenze.\nTradizioni funerarie.\nIl Neolitico antico europeo si caratterizzava per le sepolture di donne e bambini sotto i pavimenti delle case, mentre mancavano i resti di uomini adulti: \u00e8 probabile che la cultura neolitica prevedesse una differenza sessuale nei costumi funerari e che donne e bambini fossero ritenuti in pi\u00f9 stretta relazione con la casa. Le sepolture sotto i pavimenti proseguirono fino al 4000 a.C. circa, ma nei Balcani e nell'Europa centrale furono affiancate dalle sepolture in necropoli a partire dal 5000 a.C. circa.\nLe necropoli della cultura della ceramica lineare erano vicine alle aree residenziali, ma distinte da esse ed ospitavano da 20 a 200 tombe, divise in gruppi forse in base alla parentela. Vi erano sepolti maschi e femmine di ogni et\u00e0 e vi veniva praticata sia l'incinerazione che l'inumazione. Gli inumati erano sepolti in posizione rannicchiata in pozzi funerari foderati di pietre, di argilla o gesso\nCirca il 30% delle tombe conteneva oggetti deposti insieme al defunto: nelle tombe maschili si trovano asce in pietra, utensili in selce o conchiglie di \"Spondylus\", utilizzate probabilmente come moneta di scambio e come ornamento, mentre nelle tombe femminili si trovano molti degli stessi manufatti, ma anche la maggior parte dei vasi in ceramica e dei contenitori di ocra. Gli oggetti possono essere interpretati o come doni al defunto, come segno di onore, o come suoi possessi personali, come segno di ricchezza: il fatto che non tutte le tombe contenessero oggetti indica una qualche sorta di distinzione tra i diversi individui, di cui \u00e8 tuttavia incerta l'esatta natura.\nEsistevano comunque anche altre pratiche, come mostra la fossa comune di Talheim."}
{"id": "2398394", "revid": "599013", "url": "https://it.wikipedia.org/wiki?curid=2398394", "title": "Adolfo Fag\u00fandez", "text": "Carriera.\nUtilizzato nel ruolo di portiere, come massimo riconoscimento in carriera ha la partecipazione con la Nazionale di calcio a 5 dell'Argentina al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Paraguay, Brasile e Stati Uniti."}
{"id": "2398399", "revid": "757396", "url": "https://it.wikipedia.org/wiki?curid=2398399", "title": "A\u00edto Garc\u00eda Reneses", "text": ""}
{"id": "2398401", "revid": "287204", "url": "https://it.wikipedia.org/wiki?curid=2398401", "title": "Aito Garcia Reneses", "text": ""}
{"id": "2398404", "revid": "1543377", "url": "https://it.wikipedia.org/wiki?curid=2398404", "title": "Giuseppe Nicolini (dirigente sportivo)", "text": "\u00c8 anche membro del direttivo, dal 2005, della Confederaci\u00f3n Latina de Nataci\u00f3n.\n\u00c8 il padre dell'ex nuotatore Emanuele Nicolini."}
{"id": "2398405", "revid": "599013", "url": "https://it.wikipedia.org/wiki?curid=2398405", "title": "Lars Hirschfeld", "text": "Carriera.\nClub.\nHirschfeld inizia la carriera da professionista negli Edmonton Drillers come giocatore di indoor soccer. Gioca successivamente nell'Energie Cottbus in Germania, Calgary Storm e Vancouver Whitecaps. Nel 2002, dopo la CONCACAF Gold Cup 2002, il si interessa al giocatore, e Hirschfeld passa al club inglese nell'estate stessa.\nStar\u00e0, per\u00f2, poco tempo nella prima squadra del Tottenham, che lo manda in prestito prima al Luton Town, poi al Gillingham F.C. e successivamente al . Visti i continui prestiti decide di trasferirsi e, nel gennaio 2005, passa al Leicester City, ma alla fine dell'anno Hirschfeld avr\u00e0 collezionato una sola presenza.\nHirschfeld cambia quindi nuovamente squadra e passa ai norvegesi del Troms\u00f8 I.L.. Hirschfeld diventa un giocatore importante per la squadra, soprattutto nelle partite di Coppa UEFA contro l'Esbjerg fB e il Galatasaray, partite entrambe vinte dal Troms\u00f8 I.L.\nLa stagione successiva, Hirschfeld vince la Tippeligaen 2005 con il Rosenborg. Rimarr\u00e0 al Rosenborg fino al 2008, quando passer\u00e0 al CFR Cluj, dove rimarr\u00e0 per una sola stagione, prima di tornare all'Energie Cottbus.\nIl 15 gennaio 2010, \u00e8 tornato in Norvegia, firmando un contratto con il V\u00e5lerenga. Il 5 ottobre 2012, ha rinnovato il suo contratto per altre stagioni. Il 30 ottobre 2015, il V\u00e5lerenga ha reso noto che Hirschfeld avrebbe lasciato la squadra a fine stagione, in scadenza di contratto.\nIl 21 gennaio 2016, il KFUM Oslo \u2013 neopromosso in 1. divisjon \u2013 ha annunciato d'aver ingaggiato Hirschfeld, che ha firmato un contratto annuale con il nuovo club.\nNazionale.\nHirschfeld, a partire dal 2000, ha collezionato 48 presenze con la maglia della Nazionale Canadese, partecipando anche alla CONCACAF Gold Cup 2002, nella quale \u00e8 stato dichiarato miglior portiere del torneo, subendo quattro gol in cinque partite giocate. La squadra sar\u00e0 eliminata in semifinale dagli Stati Uniti."}
{"id": "2398406", "revid": "486946", "url": "https://it.wikipedia.org/wiki?curid=2398406", "title": "Vodka Martini", "text": ""}
{"id": "2398411", "revid": "767487", "url": "https://it.wikipedia.org/wiki?curid=2398411", "title": "Contea di Carnarvon", "text": "La contea di Carnarvon \u00e8 una delle quattro Local Government Areas che si trovano nella regione di Gascoyne, in Australia Occidentale. Si estende su di una superficie di circa 46.663 chilometri quadrati ed ha una popolazione di 5.681 abitanti. L'economia della contea si basa principalmente sull'agricoltura (specialmente banane e pomodori), sulla lana e, pi\u00f9 recentemente, sul turismo."}
{"id": "2398412", "revid": "113757", "url": "https://it.wikipedia.org/wiki?curid=2398412", "title": "La Vallee", "text": ""}
{"id": "2398413", "revid": "287204", "url": "https://it.wikipedia.org/wiki?curid=2398413", "title": "Sagittarius (gladiatore)", "text": "Il sagittarius, ovvero l'arciere (da \"sagitta\", in latino freccia), era una delle classi gladiatorie (\"armaturae\") dell'antica Roma. Indossava un'armatura leggera, poteva combattere a piedi o su carri trainati da cavalli nell'arena, ed era armato con arco e frecce; indossava un elmo, una manica protettiva ed una corazza ed era una figura gladiatoria che combatteva sempre contro gladiatori della stessa classe.\nIl \"sagittarius\" appare raramente e poche sono le fonti che ne attestano l'esistenza. \u00c8 rappresentato solamente su di un rilievo custodito al Museo Bardini di Firenze dove due \"sagittarii\", provvisti di arco e frecce, combattono tra di loro fiancheggiati da altre due coppie di gladiatori. Nell'arena i loro combattimenti si svolgono spesso in uno ambiente boschivo, che ben si adatta alla loro rappresentazione. \nCollegamenti esterni.\n Il sagittario"}
{"id": "2398421", "revid": "1543377", "url": "https://it.wikipedia.org/wiki?curid=2398421", "title": "Parco transfrontaliero del Grande Limpopo", "text": "Il parco transfrontaliero del Grande Limpopo (in inglese \" Great Limpopo Transfrontier Park\") nasce dalla collaborazione di tre stati: Il Sudafrica,il Mozambico e lo Zimbabwe.\nIl parco transfrontaliero del Grande Limpopo consentir\u00e0 di collegare il parco nazionale del Limpopo del Mozambico, il parco nazionale Kruger del Sudafrica, il parco nazionale Gonarezhou, il parco nazionale Manjinj e il parco nazionale Malipati nello Zimbabwe in un'unica area faunistica protetta. La sua superficie sar\u00e0 di circa 35.000 km\u00b2, ma \u00e8 destinata ad arrivare a 100.000 km\u00b2 con l'annessione dell'Area di conservazione transfrontiera del Limpopo/Shashe (Limpopo/Shashe Transfrontier Conservation Areas).\nIl 10 dicembre del 2000 i ministri dell'ambiente del Sudafrica,dell Mozambico e\ndello Zimbabwe hanno firmato un primo protocollo d'intesa per la creazione del parco.\nPresso la citt\u00e0 di Xai-Xai in Mozambico, il 9 dicembre del 2002 i tre capi di Stato hanno firmato un trattato internazionale con il quale si creava il parco transfrontaliero del Grande Limpopo e due giorni dopo i ministri per l'ambiente del Mozambico e Sud Africa hanno dato l'autorizzazione alla demolizione di una parte della recinzione tra il Limpopo e il parco nazionale Kruger. Nel 2006 un'altra porzione della recinzione tra le due aree \u00e8 stata demolita in modo da facilitare il passaggio tra i due parchi e i due stati."}
{"id": "2398424", "revid": "2057018", "url": "https://it.wikipedia.org/wiki?curid=2398424", "title": "Chris Hutchings", "text": ""}
{"id": "2398426", "revid": "599013", "url": "https://it.wikipedia.org/wiki?curid=2398426", "title": "Claus Thomsen", "text": "Carriera.\nClub.\nMediano, cresciuto calcisticamente nello Aarhus GF, fece con tale squadra l'esordio in Prima Divisione nel 1989.\nFu acquistato nel 1994 dall'. Nel 1997 pass\u00f2 all' per 900.000 sterline tornando poi in patria nell'.\nSuccessivamente venne acquistato dai tedeschi del e si ritira nell'aprile 2002 a 32 anni."}
{"id": "2398427", "revid": "757396", "url": "https://it.wikipedia.org/wiki?curid=2398427", "title": "Jean Galle", "text": "\u00c8 il fratello maggiore di Pierre Galle."}
{"id": "2398429", "revid": "357043", "url": "https://it.wikipedia.org/wiki?curid=2398429", "title": "Pasto Serale del Signore", "text": ""}
{"id": "2398430", "revid": "767487", "url": "https://it.wikipedia.org/wiki?curid=2398430", "title": "Contea di Exmouth", "text": "La contea di Exmouth \u00e8 una delle quattro Local Government Areas che si trovano nella regione di Gascoyne, in Australia Occidentale. Essa si estende su di una superficie di circa 6.261 chilometri quadrati ed ha una popolazione di 2.063 abitanti."}
{"id": "2398438", "revid": "765341", "url": "https://it.wikipedia.org/wiki?curid=2398438", "title": "Accesso", "text": ""}
{"id": "2398439", "revid": "121836", "url": "https://it.wikipedia.org/wiki?curid=2398439", "title": "Henry Addington, I visconte di Sidmouth", "text": ""}
{"id": "2398442", "revid": "2171171", "url": "https://it.wikipedia.org/wiki?curid=2398442", "title": "V Giochi del Mediterraneo", "text": "I V Giochi del Mediterraneo si sono svolti a Tunisi, Tunisia, dall'8 al 17 settembre 1967.\nAll'edizione parteciparono 12 nazioni i cui 1249 atleti gareggiarono in 93 eventi di 14 diverse discipline sportive. Per la prima volta parteciparono anche le donne e furono introdotti i controlli antidoping.\nImpianti sportivi.\nPer i Giochi del Mediterraneo venne edificata la cittadella olimpica nel quartiere di El Menzah, all'interno della quale venne costruito uno stadio per il calcio e l'atletica leggera, una piscina olimpica con tribune per il nuoto e \"La Coupole\", un impianto polivalente. Vennero edificati anche villaggi per gli atleti, alberghi per dirigenti e giornalisti e sale per riunioni e congressi.\nNazioni partecipanti.\nHanno partecipato alla competizione 1 249 atleti, provenienti da 12 distinte nazioni. Per la prima volta furono ammesse anche atlete donne, che gareggiarono nell'atletica leggera e nel nuoto. Fu una conquista dei Paesi europei.\nCerimonia d'apertura.\nLa cerimonia d'apertura si svolse nello Stadio olimpico di El Menzah, alla presenza di circa 30.000 spettatori. Il presidente tunisino Habib Bourghiba fece ingresso su una limousine nera, sfilando sulla pista d'atletica.\nAlle 17:15 si tenne la sfilata delle delegazioni partecipanti, partendo dalla Grecia, quale omaggio alla tradizione olimpica. Alfiere della Spagna fu il tennista Manolo Santana, quello della Francia il pesista Pierre Colnard, mentre quello dell'Italia il pallanuotista Eraldo Pizzo.\nVi furono il discorso del presidente del comitato organizzatore e quello del presidente del Comitato Internazionale dei Giochi del Mediterraneo, che invit\u00f2 il presidente Habib Bourghiba a dichiarare aperti i Giochi.\nOtto atleti tunisini, scortati da otto marinai in divisa, portarono il drappo blu e bianco dei Giochi e vi fu l'alzabandiera.\nSi svolse la cerimonia dell'acqua: le anfore contenenti le acque raccolte presso le sponde di ciascuno dei dodici Paesi partecipanti vennero versate dagli atleti in una grande vasca, posta avanti alla tribuna.\nQuindi il fondista Mohammed Gammoudi pronunci\u00f2 il giuramento degli atleti. Al termine vennero esplosi sei colpi di cannone e liberati nel cielo 5000 piccioni.\nAl termine della cerimonia, prese avvio la corsa dei 10000, che venne separata dal resto del programma d'atletica per consentire a Mohammed Gammoudi, vincitore della medaglia l'oro nell'edizione precedente e argento olimpico a , considerato uno dei favoriti, di correre davanti al pubblico di casa ed al presidente Habib Bourghiba, il giorno dell'inaugurazione. La gara fu poi effettivamente vinta da Mohammed Gammoudi, davanti al connazionale Ali Khamassi, allo jugoslavo Drago Zuntar e all'italiano Antonio Ambu.\nDiscipline sportive.\nSi disputarono competizioni in 14 differenti discipline sportive, per un totale di 93 eventi complessivi. Rispetto all'edizione precedente dal programma furono eliminati il canottaggio, l'hockey su prato, il tiro, i tuffi e la vela. Debutt\u00f2 per la prima volta la pallamano, sport largamente praticato in Tunisia, e fece ritorno il sollevamento pesi, presente nelle prime tre edizioni, ma assente a Napoli 1963."}
{"id": "2398448", "revid": "827882", "url": "https://it.wikipedia.org/wiki?curid=2398448", "title": "Cholla", "text": "Cholla (Nevada (USA), 20 maggio 1985 - 22 marzo 2013) - (spagnolo \"Ci\u00f2jia\" /'choi-y\u0259/) - \u00e8 stato un cavallo mustang-Quarter Horse diventato celebre per la sua capacit\u00e0 di dipingere. A causa della sua giovane natura ribelle, Cholla aveva ricevuto questo nome dalla denominazione comune di un cactus spinoso (\"Opuntia\") diffuso in America. \u00c8 morto a quasi 28 anni, et\u00e0 notevole per un cavallo. \nBiografia.\nNei suoi primi anni di vita Cholla, cavallo con forti caratteristiche da mustang, e quindi piuttosto vivace e selvaggio, viene domato con una tecnica detta \"sacking out\" - tipica dei cowboy -, che consiste nel legare gli arti del cavallo facendolo cadere a terra, per poi pressare il suo corpo con pesanti sacchi di farina. Il procedimento traumatizza Cholla, lasciandogli cicatrici date dalla frizione delle corde sugli arti, e lo rende insofferente agli esseri umani, con reazioni violente rispetto ai rumori e movimenti improvvisi. A 5 anni il cavallo viene acquistato da Renee Chambers. Da quel momento Cholla vive in un ranch, e la proprietaria \u00e8 l'unica persona che riesca a cavalcarlo.\nIl 2004 \u00e8 l'anno della scoperta casuale della predisposizione di Cholla alla pittura: il cavallo segue la proprietaria mentre imbianca la staccionata del ranch, afferrando con i denti il pennello che gli viene porto per scherzo; divertita, la proprietaria gli procura un robusto cavalletto, colori e fogli di carta, e da quel momento il cavallo Cholla diventa un caso allo stesso tempo scientifico ed artistico. Il cavallo-pittore Cholla \u00e8 oggetto di studio da parte degli etologi, e di curiosit\u00e0 da parte di appassionati d'arte e di cavalli, per la sua capacit\u00e0 di dipingere spontaneamente, liberamente e senza ammaestramento tenendo il pennello tra i denti, raccogliendo il colore da solo: la maggiore particolarit\u00e0 di questo comportamento \u00e8 che un cavallo di questo tipo - tuttora semiselvaggio, non ammaestrato (n\u00e9 ammaestrabile) a questo scopo - si trattenga volontariamente per molti minuti davanti alla tela, anche disdegnando il cibo, e che n\u00e9 mastichi, n\u00e9 succhi, n\u00e9 rompa il pennello, e che addirittura lo posizioni intenzionalmente secondo l'angolazione voluta.\nPer questa attivit\u00e0, il cavallo necessita che gli vengano preparati e posti di fronte alcuni barattoli di colore e un cavalletto in posizione stabile, poi fa tutto da solo; come appare anche dai video, il cavallo Cholla afferra il pennello tra i denti, lo intinge nel colore, e lo posiziona in bocca muovendo lingua e denti; trovata la \"giusta\" angolazione, lo avvicina alla tela e lo muove creando pennellate con movimenti istintivi creando segni sia diritti che arrotondati, che puntiformi. Lo si vede muovere la testa di lato per guardare meglio; manifesta il suo interesse nitrendo e battendo gli zoccoli. Il difficile controllo di questi movimenti pu\u00f2 comportare il rovesciamento dei barattoli; a volte \u00e8 necessario aiutarlo quando il pennello scivola per la salivazione; il cavallo mostra con la sua \"insistenza\" se desidera un aiuto esterno. Manifesta volont\u00e0 e gradimento per questa attivit\u00e0, probabilmente con la consapevolezza di stare modificando lo stato della tela; smette in tutta libert\u00e0.\nSecondo l'etologo Danilo Mainardi, docente all'Universit\u00e0 Ca' Foscari di Venezia \u2013 che a Cholla e agli animali pittori ha dedicato articoli di giornale, oltre ad un capitolo nel suo libro \"L'intelligenza degli animali\" (2009) \u2013, si tratta di un cavallo sorprendente nel suo atteggiamento e nella sua concentrazione; innanzi tutto, la stragrande maggioranza dei cavalli masticherebbe e spezzerebbe il pennello. Cholla mostrerebbe invece \"intenzionalit\u00e0\" e \"consapevolezza\", cio\u00e8 dipinge perch\u00e9 lo vuole fare. \u00c8 un cavallo visibilmente ben trattato, ed il suo comportamento appare volontario e spontaneo, agisce senza essere costretto. Cholla non si comporta come un cavallo ammaestrato.\nProbabilmente questo \u00e8 per lui un gioco - con risultati che all'uomo appaiono inaspettatamente \"artistici\" - cui si dedica con la massima attenzione, addirittura rifiutando il cibo finch\u00e9 non ha \"finito\" la sua opera. Cholla, soprattutto a paragone di tanti altri cavalli mal trattati, pu\u00f2 venir considerato a suo modo un cavallo felice. Ed il suo caso appare analogo a quello degli scimpanz\u00e9 pittori studiati da Desmond Morris.\nCholla \u00e8 considerato fra gli animali pi\u00f9 quotati al mondo, dopo lo scimpanz\u00e9 Congo che dipingeva negli anni cinquanta e i cui quadri furono anche apprezzati da Picasso e battuti all'asta; di altro genere il comportamento ripetitivo di alcuni elefanti-pittori ammaestrati.\nLe sue opere (acquerelli astratti) sono state inizialmente esposte in alcune mostre locali; la notoriet\u00e0 internazionale \u00e8 arrivata quando nel 2008 uno dei primi acquerelli del cavallo (\"The Big Red Buck\", 2004) \u00e8 stato iscritto dalla proprietaria ad un concorso di pittura \"normale\" con sede in Italia a Mogliano Veneto (Premio Arte Laguna). Superata la perplessit\u00e0 e l'imbarazzo della giuria, l'opera \u00e8 stata ammessa al concorso, per statuto \"aperto a tutti\", e ha ricevuto la Menzione Speciale della Presidente della Giuria, Viviana Siviero, critico d'arte indipendente. (Contrariamente a quanto pubblicato in modo erroneo da un quotidiano, il premio in denaro del concorso di pittura \u00e8 stato assegnato ad un finalista umano, non al cavallo).\nL'opera \u00e8 stata esposta al centro culturale Brolo di Mogliano Veneto nella mostra collettiva dell'ottobre 2008 dedicata ai finalisti. Oltre ai premi attribuiti dalla giuria, il concorso prevede per i finalisti la possibilit\u00e0 di essere selezionati da alcune gallerie d'arte per l'assegnazione di un premio speciale, ovvero una mostra personale; in questo contesto la galleria d'arte contemporanea Giudecca 795 di Venezia si \u00e8 resa disponibile ad ospitare una mostra del cavallo-artista Cholla dal 24 aprile al 15 settembre 2009, che costituisce la sua prima \"personale\" al di fuori degli Stati Uniti, con 30 acquerelli originali eseguiti tra il 2004 ed il 2009, e a realizzare il suo primo catalogo.\nPer rispetto verso l'animale ed evitargli rischiosi spostamenti, per decisione della sua proprietaria, Cholla non presenzia alle mostre. Sono disponibili per\u00f2 i video di Cholla mentre dipinge (una versione demo \u00e8 visibile online. L'artistica \"provocazione a briglie sciolte\", come \u00e8 stata definita dalla giornalista Simona Antonucci, spazia con ironia dal richiamo all'action painting ad interventi artistici dissacranti del recente passato.\nCholla muore nel 2013 a quasi 28 anni di et\u00e0: una vita eccezionalmente lunga per un cavallo, oltre che eccezionalmente creativa. "}
{"id": "2398450", "revid": "73843", "url": "https://it.wikipedia.org/wiki?curid=2398450", "title": "HMS London (69)", "text": "L'HMS \"London\" \u00e8 stata un incrociatore pesante Classe County, tipo \"London\", della Royal Navy. Venne impostata nei cantieri di Portsmouth il 23 febbraio 1926, varata il 14 settembre 1927 ed entr\u00f2 in servizio il 31 gennaio del 1929.\nServizio negli Anni 30.\nDall'entrata in servizio la \"London\" serv\u00ec con il Primo Squadrone Incrociatori fino al marzo 1939 e durante la permanenza al comando dello Squadrone dell'Ammiraglio Max Horton ne fu l'ammiraglia. Durante la Guerra civile spagnola insieme alla sorella \"Shropshire\" evacu\u00f2 migliaia di civili da Barcellona. Dal marzo 1939 entr\u00f2 in cantiere per importanti modifiche che ne mutarono anche l'aspetto. Inizialmente si pens\u00f2 anche di sostituire le macchine ma il progetto venne abbandonato. Il peso aggiunto con la costruzione del nuovo ponte mise a dura prova lo scafo e cre\u00f2 molti problemi fino a che non venne rinforzato completamente. I lavori proseguirono fino al marzo 1941, in piena Seconda guerra mondiale.\nLa Seconda guerra mondiale.\nAtlantico, Sudafrica e Artico.\nNel maggio del 1941, mentre si trovava in navigazione nel Nord Atlantico insieme alla \"Dorsetshire\", venne inviata verso sud per partecipare alla Caccia alla Bismarck. Successivamente venne trasferita in Sudafrica dove il 5 giugno seguente intercett\u00f2 insieme al cacciatorpediniere \"Brilliant\" le navi cisterna tedesche \"Esso Hamburg\" ed \"Egerland\", che incrociavano nella zona di rifornimento al largo della rotta Freetown-Natal. Gli equipaggi tedeschi autoaffondarono le navi non appena si videro intercettati. Il 26 giugno intercett\u00f2 un'altra nave cisterna, la \"Babitonga\", che aveva il compito di rifornire di carburante la corsara \"Atlantis\". In seguito torn\u00f2 in patria per essere assegnata a compiti di scorta ai convogli artici diretti in Unione Sovietica. Nel settembre 1941 trasport\u00f2 da Scapa Flow ad Arcangelo una delegazione angloamericana che comprendeva Lord Beaverbrook e W. Averell Harriman, che aveva il compito di tenere i contatti con il governo Sovietico a Mosca. Torn\u00f2 a Scapa Flow il 30 settembre insieme ad un convoglio di 14 mercantili di ritorno in Inghilterra. Nel mese di ottobre divenne chiaro che il peso del ponte, maggiorato durante la costruzione, aveva danneggiato lo scafo, messo a dura prova anche dalle operazioni in Oceano. Quindi la \"London\" dovette entrare nuovamente in cantiere per riparazioni.\nIn Estremo Oriente.\nI lavori di raddobbo iniziarono nel gennaio successivo nel Tyne. I lavori e le successive prove vennero completati un anno dopo, nel gennaio del 1944. Nel marzo seguente venne trasferita presso la Flotta Orientale con base a Trincomalee, sull'isola di Ceylon, al comando dell'ammiraglio Somerville. Il 19 aprile scort\u00f2 le portaerei nel raid aereo contro Sabang nella cosiddetta Operazione Cockpit. In maggio partecip\u00f2 al nuovo raid delle portaerei contro Surabaya scortando insieme alla \"Suffolk\" le navi di rifornimento della task force. In ottobre la Flotta Orientale venne utilizzata per creare un diversivo, attaccando le Isole Nicobare, per permettere lo sbarco sull'isola di Leyte.\nNell'aprile 1945 si trovava nell'Oceano Indiano dove prese parte al bombardamento di Sabang denominato Operazione Sunfish. Tra maggio e luglio si trov\u00f2 in bacino a Simon's Town in Sudafrica per lavori di pulizia e riparazioni dello scafo. In agosto torn\u00f2 nell'Oceano Indiano rimanendo ancorata al largo di Sabang per ordine del commodoro Poland. Delegati giapponesi portarono a bordo vari documenti riguardanti sbarramenti di mine per dimostrare la loro buona fede e pochi giorni dopo il Vice Ammiraglio Hirose della Marina imperiale giapponese si arrese a bordo della \"London\" a nome delle forze presenti a Sumatra.\nIl dopoguerra e la vicenda dell\"'Amethyst\".\nIl 25 aprile 1949, il vice ammiraglio A.Madden, venuto a sapere che la fregata \"Amethyst\" si trovava intrappolata sul Fiume Azzurro, salp\u00f2 con la \"London\" e la fregata \"Black Swan\" per soccorrerla. Maiden pensava che la presenza dell'incrociatore sarebbe bastata ad evitare attacchi e ritorsioni da parte dei comunisti cinesi. Poco dopo aver iniziato la risalita del fiume la \"London\" venne fatta oggetto di un violento fuoco di pezzi da 105 e 37\u00a0mm ai quali rispose con tutti i pezzi, venendo per\u00f2 colpita pi\u00f9 volte. La nave quindi si ritir\u00f2, trovandosi con tutte le torrette di prua inutilizzabili, dopo aver sparato 132 colpi da 203\u00a0mm, 449 da 102\u00a0mm e pi\u00f9 di 2.000 colpi con i pezzi antiaerei leggeri. A bordo si contarono 13 morti e 30 feriti.\nIn giugno torn\u00f2 in patria da Hong Kong dopo essere stata sostituita dall'incrociatore \"Kenya\", e venne messa in disarmo nel Fiume Fal. Venne venduta il 3 gennaio 1950. Il 22 seguente giunse a Barrow-in-Furness per essere demolita nei cantieri T.W. Ward."}
{"id": "2398453", "revid": "1318658", "url": "https://it.wikipedia.org/wiki?curid=2398453", "title": "Contea di Shark Bay", "text": "La contea di Shark Bay \u00e8 una delle quattro Local Government Areas che si trovano nella regione di Gascoyne, in Australia Occidentale. Essa si estende su di una superficie di circa 25.423 chilometri quadrati ed ha una popolazione di 984 abitanti.\nL'economia della contea si basa principalmente sul turismo, soprattutto da quando Shark Bay \u00e8 stata inserita nell'elenco dei patrimoni dell'umanit\u00e0 dell'UNESCO. Altre fonti di reddito sono la pesca, l'industria legata al sale e quella legata alle perle."}
{"id": "2398454", "revid": "1573940", "url": "https://it.wikipedia.org/wiki?curid=2398454", "title": "Chiesa di San Tommaso (Briga Novarese)", "text": "L'antica chiesa di San Tommaso a Briga Novarese, posta su un'altura distante circa un chilometro dal centro del paese, fu costruita verso l'anno Mille: \u00e8 un bell'esempio di architettura romanica in area campestre. L'interesse artistico della chiesa \u00e8 legato soprattutto al ciclo di affreschi interni risalenti alla prima met\u00e0 dell'XI secolo.\nStoria e struttura della chiesa.\nLa costruzione della chiesa risale almeno all'XI secolo; i suoi affreschi testimoniano la rilevanza che essa doveva gi\u00e0 aver assunto in quegli anni\nDecaduta nel tempo la sua importanza, essa fu di fatto abbandonata e lasciata decadere. Il suo recupero si deve all'opera dell'architetto Carlo Nigra \u2013 celebre per la progettazione di alcune ville del Lago d'Orta \u2013 che nel 1918 ne peror\u00f2 e diresse gli importanti lavori di restauro conservativo.\nLa struttura della chiesa \u00e8 molto semplice: si tratta di un edificio ad aula unica, con facciata a capanna e con un'abside semicircolare decorata da lesene e da archetti pensili, nella quale si aprono due profonde finestre a feritoia. Sulla facciata si nota il segno della sopraelevazione eseguita nei restauri 1918 per mettere in posa il nuovo tetto di \"piode\" (sottili lastre di pietra). Le murature sono composte da pietrame, tranne alcuni irregolari motivi di mattoni. Appoggiato alla chiesa, vi ergeva un campanile che, ormai pericolante, venne abbattuto nel 1910. \nLa navata non possiede volte; il tetto \u00e8 a capriate.\nGli affreschi.\nDal punto di vista artistico, l'elemento di maggior interesse \u00e8 dato dalla presenza di affreschi che gli storici dell'arte datano, in maniera sufficientemente concorde, all'inizio dell'XI secolo.\nIl programma decorativo commissionato all'ignoto autore degli affreschi segue un modello iconografico gi\u00e0 diffuso in epoca ottoniana e che poi continu\u00f2 per secoli: nel catino dell'abside si riconosce l'immagine del \"Cristo Pantocratore\" in una mandorla di luce e circondato dai simboli degli Evangelisti (il cosiddetto \"Tetramorfo\"). Nel cilindro absidale, poste in semicerchio, troviamo la \"Madonna orante\" posta in posizione centrale, con \"San Pietro\" alla sua sinistra, e circondata da altre sette \"figure di Santi\" (Apostoli?).\nIn alto, al centro dell'arco trionfale \u00e8 posto un tondo che contiene una \"Colomba dello Spirito Santo\"; ai suoi lati si riconoscono due angeli dalle ali spiegate; sul pilastro di destra si osserva la figura di un \"Santo Diacono\", identificabile con San Giuliano, mentre \u00e8 ormai illeggibile l'immagine sull'altro pilastro (che con ogni probabilit\u00e0 doveva essere quella di San Giulio di Orta, fratello di Giuliano).\nIl rosso mattone e il verde sono i colori dominanti. Attorno alle figure troviamo un'ampia decorazione fatta di motivi geometrici, con greche e nastri intrecciati variamente colorati, secondo modelli decorativi che riscontriamo gi\u00e0 nell'arte dell'epoca ottoniana.\nLe immagini presenti manifestano connotazioni stilistiche tipiche dell'arte romanica, con i contorni delle figure vigorosamente sottolineati, con gli occhi spalancati, le guance dai pomelli marcatamente arrossati e i nasi affilati. Ben poca attenzione naturalistica \u00e8 posta nel disegno delle estremit\u00e0.\nMolte, nelle vesti e negli atteggiamenti dei personaggi raffigurati, sono le parentele iconografiche con lo stile bizantino: la \"Madonna orante\", sta in piedi con le mani rivolte a chi guarda, in una posizione ieratica e reca in testa il \"maphorion\", il velo delle vergini bizantine; le figure dei santi che la circondano indossano una veste bianca e una tunica rossa che nasconde loro, nelle ampie pieghe, una delle mani, in segno di riverenza di fronte alla Madonna."}
{"id": "2398470", "revid": "122619338", "url": "https://it.wikipedia.org/wiki?curid=2398470", "title": "III Giochi del Mediterraneo", "text": "I III Giochi del Mediterraneo si sono svolti a Beirut, Libano, dall'11 al 23 ottobre 1959.\nAll'edizione parteciparono 11 nazioni i cui 792 atleti gareggiarono in 106 eventi di 17 diverse discipline sportive.\nProgramma.\nIl programma \u00e8 stato il seguente."}
{"id": "2398471", "revid": "810736", "url": "https://it.wikipedia.org/wiki?curid=2398471", "title": "Qualcosa era successo", "text": ""}
{"id": "2398475", "revid": "1305772", "url": "https://it.wikipedia.org/wiki?curid=2398475", "title": "They Say", "text": "They Say \u00e8 un singolo del gruppo musicale statunitense Scars on Broadway, il primo estratto dall'album in studio \"Scars on Broadway\" e pubblicato il 13 giugno 2008."}
{"id": "2398478", "revid": "1305772", "url": "https://it.wikipedia.org/wiki?curid=2398478", "title": "Blender (periodico)", "text": "Blender era un magazine musicale statunitense, di 10 pubblicazioni annue, conosciuto come \"the ultimate guide to music and more\". La sua fama \u00e8 anche in qualche modo legata all'abitudine di pubblicare foto discinte di celebrit\u00e0 femminili.\nIl magazine si fonda sulla pubblicazione di classifiche di album, artisti e canzoni, tra cui una classifica \"best of\" e una \"worst of\", basate semplicemente sull'opinione dei giornalisti. In ogni uscita, un'intera discografia di un artista era passata al microscopio, con analisi dettagliate di ogni album pubblicato.\n\"Blender\", insieme a VH1, cre\u00f2 la \"50 Most Awesomely Bad Songs\", una classifica delle peggiori canzoni di sempre, capitanata da \"We Built This City\" degli Starship.\nOriginariamente pubblicato dalla Dennis Publishing, il magazine esord\u00ec nel 1994 come primo CD-ROM magazine.\nDopo 15 numeri in CD digitale il magazine pass\u00f2 alla pubblicazione online nel 1997. Nel 1999 la rivista fu nuovamente pubblicata a mezzo stampa. I CD-ROM di Blender sono stati tra i primi esempi di prodotto editoriale su cd e hanno dato il via allo sviluppo delle pubblicit\u00e0 digitali, con inserzioni di marchi prestigiosi, come Calvin Klein, Apple Computer, Toyota e Nike.\nIl gruppo proprietario, Alpha Media Group, chiuse Blender il 26 marzo 2009, passando definitivamente ad un formato online, nell'intento di ridurre le spese della societ\u00e0. L'ultimo numero di Blender usc\u00ec ad aprile 2009."}
{"id": "2398479", "revid": "767487", "url": "https://it.wikipedia.org/wiki?curid=2398479", "title": "Contea di Upper Gascoyne", "text": "La contea di Upper Gascoyne \u00e8 una delle quattro Local Government Areas che si trovano nella regione di Gascoyne, in Australia Occidentale. Essa si estende su di una superficie di circa 57.939 chilometri quadrati ed ha una popolazione di 369 abitanti, la maggior parte dei quali sono aborigeni australiani. LA maggior parte del territorio \u00e8 disabitata."}
{"id": "2398485", "revid": "1924342", "url": "https://it.wikipedia.org/wiki?curid=2398485", "title": "Zvezdan Jovanovi\u0107", "text": "Biografia.\nJovanovi\u0107 si un\u00ec alla Guardia Volontaria Serba di \u017deljko Ra\u017enatovi\u0107 nel 1991. Il 12 marzo 2003 uccise il Primo ministro serbo Zoran \u0110in\u0111i\u0107. L'omicidio matur\u00f2 negli ambienti criminali del clan di Zemun. Jovanovi\u0107 venne giudicato colpevole e condannato a 40 anni di reclusione. Durante il processo non disse nulla, salvo dichiarare in un rapporto di polizia di non provare alcun rimorso per l'omicidio.\nNel maggio 2008, il leader del Partito Radicale Serbo Vojislav \u0160e\u0161elj paragon\u00f2 l'assassinio di \u0110in\u0111i\u0107 a quello dell'arciduca Francesco Ferdinando dichiarando: \u00abJovanovi\u0107 volle godere della stessa fama e gloria che Gavrilo Princip ha nella storia serba\u00bb."}
{"id": "2398497", "revid": "38120", "url": "https://it.wikipedia.org/wiki?curid=2398497", "title": "Argos (personaggio)", "text": ""}
{"id": "2398498", "revid": "599013", "url": "https://it.wikipedia.org/wiki?curid=2398498", "title": "Peter Hoekstra", "text": "Carriera.\nDebutt\u00f2 in Nazionale il 24 aprile 1996 in un'amichevole contro la Germania (0-1) a Rotterdam. Conta 5 presenze con l'Olanda, con cui prese parte al in Inghilterra, convocato dal CT Guus Hiddink."}
{"id": "2398499", "revid": "203463", "url": "https://it.wikipedia.org/wiki?curid=2398499", "title": "Zhang Zhong", "text": "Nel 1998 divenne all'et\u00e0 di 20 anni il 9\u00ba Grande maestro cinese.\nNel 2001 e nel 2003 ha vinto il campionato cinese assoluto.\nHa partecipato con la Cina a cinque olimpiadi degli scacchi dal 1996 al 2006. Ha vinto la medaglia d'argento di squadra alle Olimpiadi di Torino 2006.\nAltri risultati:\nNella Coppa del Mondo di scacchi 2005 super\u00f2 al primo turno Michail Kobalia, ma perse nel secondo contro Ivan Sokolov.\nNel 2007 si \u00e8 trasferito con la moglie, il maestro internazionale Li Ruofan, a Singapore, paese per il quale ha gareggiato fino al 2017 in tutte le competizioni.\nHa raggiunto il massimo punteggio Elo FIDE in aprile 2001, con 2667."}
{"id": "2398500", "revid": "38120", "url": "https://it.wikipedia.org/wiki?curid=2398500", "title": "Marchesa Yanus", "text": ""}
{"id": "2398504", "revid": "38120", "url": "https://it.wikipedia.org/wiki?curid=2398504", "title": "Yuri Caesar", "text": ""}
{"id": "2398507", "revid": "38120", "url": "https://it.wikipedia.org/wiki?curid=2398507", "title": "Lord Angoras", "text": ""}
{"id": "2398509", "revid": "729019", "url": "https://it.wikipedia.org/wiki?curid=2398509", "title": "Vestibolo vulvare", "text": "Nell'anatomia femminile il vestibolo vulvare \u00e8 una parte della vulva compresa fra le piccole labbra e l'apertura del canale vaginale.\nAnatomia.\nIl vestibolo si trova appena al di sotto degli orifizi delle ghiandole parauretrali di Skene (tali ghiandole esocrine a loro volta si trovano al di sotto dell'orifizio uretrale esterno)."}
{"id": "2398510", "revid": "38120", "url": "https://it.wikipedia.org/wiki?curid=2398510", "title": "Lord Rygan", "text": ""}
{"id": "2398511", "revid": "38120", "url": "https://it.wikipedia.org/wiki?curid=2398511", "title": "Vardallah", "text": ""}
{"id": "2398515", "revid": "38120", "url": "https://it.wikipedia.org/wiki?curid=2398515", "title": "Dreidow", "text": ""}
{"id": "2398516", "revid": "38120", "url": "https://it.wikipedia.org/wiki?curid=2398516", "title": "Scarabeth", "text": ""}
{"id": "2398517", "revid": "188116", "url": "https://it.wikipedia.org/wiki?curid=2398517", "title": "Giovanni Francesco Paceco", "text": ""}
{"id": "2398520", "revid": "38120", "url": "https://it.wikipedia.org/wiki?curid=2398520", "title": "Hardias", "text": ""}
{"id": "2398523", "revid": "38120", "url": "https://it.wikipedia.org/wiki?curid=2398523", "title": "Gyrgler", "text": ""}
{"id": "2398529", "revid": "729019", "url": "https://it.wikipedia.org/wiki?curid=2398529", "title": "Solco interlabiale", "text": "Nell'anatomia femminile i solchi interlabiali sono delle piccole parti della vulva che separano le facce delle grandi labbra e delle piccole labbra."}
{"id": "2398531", "revid": "767487", "url": "https://it.wikipedia.org/wiki?curid=2398531", "title": "World Long Gone", "text": "World Long Gone \u00e8 un singolo del gruppo musicale statunitense Scars on Broadway, il secondo estratto dall'album in studio \"Scars on Broadway\" e pubblicato il 5 ottobre 2008."}
{"id": "2398533", "revid": "62004", "url": "https://it.wikipedia.org/wiki?curid=2398533", "title": "Charles Wegelius", "text": "\u00c8 figlio di Christopher Wegelius, cavaliere che rappresent\u00f2 la Finlandia ai Giochi olimpici di Mosca nel 1980.\nCarriera.\nNato in Finlandia, Charles Wegelius pass\u00f2 professionista nel 2000 con la Mapei-Quick Step dopo alcuni mesi da stagista con il team Linda McCartney. In carriera si caratterizz\u00f2 come un buon scalatore, con buone caratteristiche anche da cronoman. Nei dodici anni di professionismo vest\u00ec anche le maglie di De Nardi, Liquigas, Silence/Omega Pharma-Lotto e UnitedHealthcare, senza per\u00f2 mai cogliere vittorie individuali.\nLa mattina del 18 ottobre 2003, poco prima della partenza del Giro di Lombardia, Wegelius venne trovato con l'ematocrito alto e pertanto non potr\u00e0 prendere parte alla gara. Successivamente l'Unione Ciclistica Internazionale giudicher\u00e0 naturalmente alti i valori del suo ematocrito, rilasciandogli un certificato che lo attesta. Nel 2005, inoltre, un'inchiesta della Federciclismo britannica rilev\u00f2 che nel corso dei campionati del mondo su strada disputati a Madrid Charles Wegelius e Tom Southam avevano aiutato il loro capitano di squadra di club piuttosto che Roger Hammond, capitano designato della Nazionale britannica. Per quest'episodio Wegelius viene condannato a ripagare alla Federazione i costi relativi alla sua partecipazione all'evento.\nNel settembre del 2011 annunci\u00f2 il ritiro dall'attivit\u00e0 agonistica. Dopo il ritiro \u00e8 divenuto direttore sportivo del Team Garmin-Barracuda, sodalizio professionistico presieduto da Jonathan Vaughters rinominato Cannondale nel 2015 e EF Education First nel 2018."}
{"id": "2398534", "revid": "263989", "url": "https://it.wikipedia.org/wiki?curid=2398534", "title": "Charlie Wegelius", "text": ""}
{"id": "2398545", "revid": "767487", "url": "https://it.wikipedia.org/wiki?curid=2398545", "title": "Carlos Fern\u00e1ndez Shaw", "text": "Biografia.\nNacque da padre spagnolo e madre inglese e si avvi\u00f2 agli studi classici. Frequent\u00f2 le scuole primarie e secondarie a Cadice dedicandosi sin da giovane alla poesia. Ancora da studente vinse diversi premi di poesia nella sua citt\u00e0 natale e nel 1883 scrisse la sua prima raccolta di poesie \"Poes\u00edas\", e quattro anni pi\u00f9 tardi \"Tardes de Abril y Mayo\". Si trasfer\u00ec poi a Madrid dove studi\u00f2 diritto all'Universit\u00e0 laureandosi. \nScrisse per diversi quotidiani e settimanali spagnoli e fu prima professore e poi preside alla facolt\u00e0 di diritto dell'Universit\u00e0 madrilena. Dedic\u00f2 la sua vita alla poesia ed alle lettere scrivendo diversi testi teatrali e libretti per zarzuele e opere. Fra queste si ricordano i libretti per le opere \"Margarita la tornera\" di Ruperto Chap\u00ed e \"La vida breve\" di Manuel de Falla. Tent\u00f2 il suicidio con il veleno ma mor\u00ec dopo diversi giorni di sofferenze indescrivibili.\nUno dei suoi discendenti, Carlos Fern\u00e1ndez Shaw, fu console generale spagnolo negli Stati Uniti alla fine del XX secolo e coautore del libro \"The Hispanic Presence in North America\"."}
{"id": "2398547", "revid": "287204", "url": "https://it.wikipedia.org/wiki?curid=2398547", "title": "Gruppo Sportivo Fini Modena", "text": "Il Gruppo Sportivo Fini Modena fu una societ\u00e0 pallavolistica femminile di Modena.\nStoria della societ\u00e0.\nSorto con il nome \"FARI Virtus Modena\" all'interno dell'oratorio di Sant'Agostino, il piccolo club, nella sua breve storia, riusc\u00ec a raggiungere in pochi anni i vertici della pallavolo femminile italiana. Nel 1966 ottenne la promozione in Serie A e la sponsorizzazione dell'industria alimentare Fini, che permise alla squadra di potenziare il suo organico tanto da lottare immediatamente per lo scudetto; ad allenare la giovane compagine nelle stagioni successive fu Loredana Lugli, gi\u00e0 vincitrice di vari campionati da allenatrice e da giocatrice con Audax Modena e Muratori Vignola. In massima serie la Fini incroci\u00f2 pi\u00f9 volte le concittadine Cabassi e Indomita Minelli.\nDopo un buon terzo posto all'esordio (1966-67) e una rocambolesca sconfitta allo spareggio per la prima posizione (1967-68) contro la Max Mara Reggio Emilia (da 2-0 a 2-3), nella stagione 1968-69 la Fini s'impose senza subire alcuna sconfitta. Altri tre titoli arrivarono nel 1969-70, nel 1971-72 e nel 1972-73. Fu al termine di quel brillante campionato che il club, imbattuto da oltre due anni, si sciolse per problemi economici dopo aver ottenuto, in sette stagioni, quattro titoli e due secondi posti."}
{"id": "2398550", "revid": "729019", "url": "https://it.wikipedia.org/wiki?curid=2398550", "title": "Fini Modena", "text": "Fini Modena (di propriet\u00e0 del Gruppo Fini S.p.A.) \u00e8 un'azienda alimentare italiana specializzata nella produzione di pasta fresca ripiena (tortellini, tortelloni, cappelletti e ravioli) e prodotti gastronomici.\nStoria.\nLa storia dell'azienda ebbe origine nel 1912, quando Telesforo Fini apr\u00ec una bottega gastronomica nel centro di Modena, sotto i portici di corso Canalchiaro, vicino al Duomo.\nAl negozio si affianc\u00f2 successivamente un ristorante specializzato nella gastronomia emiliana (pasta ripiena e pasta fresca, bolliti, salse), frequentato da clienti quali Enzo Ferrari e Tazio Nuvolari, Beniamino Gigli e Luciano Pavarotti, Roberto Rossellini e Anna Magnani.\nGiorgio Fini, figlio di Telesforo, cre\u00f2 nella vecchia villa padronale un opificio artigianale di produzione gastronomica, che assunse proporzioni industriali con l'acquisto delle prime macchine tortellinatrici e confezionatrici industriali, tali da permettere all'azienda una progressiva espansione.\nNel 1989 Giorgio Fini, desideroso di estendere e innovare ulteriormente l'attivit\u00e0, ma afflitto da gravi problemi di salute (morir\u00e0 nel 1995) decide di vendere il marchio, che dopo alcuni cambiamenti di propriet\u00e0 nel 2015 viene definitivamente acquisito dal fondo Paladin Capital Partners, a capitale italiano.\nNel 2015 l'azienda inaugura un nuovo stabilimento produttivo di pasta fresca a Ravarino, di fianco alla sede storica di Le Conserve della Nonna, altro marchio di propriet\u00e0 del Gruppo Fini."}
{"id": "2398552", "revid": "767487", "url": "https://it.wikipedia.org/wiki?curid=2398552", "title": "Contea di Coolgardie", "text": "La contea di Coolgardie \u00e8 una delle nove local government areas che si trovano nella regione di Goldfields-Esperance, in Australia Occidentale. Si estende su di una superficie di circa 30.400 chilometri quadrati ed ha una popolazione di circa 5.900 abitanti. Bench\u00e9 la sede della Contea si trovi a Coolgardie, circa i due terzi della popolazione vivono nelle due citt\u00e0 gemelle di Kambalda e Kambalda West."}
{"id": "2398558", "revid": "125700567", "url": "https://it.wikipedia.org/wiki?curid=2398558", "title": "Il mondo dei replicanti", "text": "Il mondo dei replicanti (\"Surrogates\") \u00e8 un film di fantascienza del 2009 diretto da Jonathan Mostow, basato sulla miniserie a fumetti \"The Surrogates\", scritta da Robert Venditti e disegnata da Brett Weldele.\nIl film \u00e8 uscito nelle sale cinematografiche italiane l'8 gennaio 2010.\nTrama.\nIn un futuro prossimo uno scienziato, il Dr. Canter, inventa degli androidi (definiti surrogati), indistinguibili dagli esseri umani che, comandati a distanza da una comoda poltrona, trasmettono tutte le percezioni dell'ambiente in cui si muovono.\nA distanza di pochi anni la nuova tecnologia, pensata inizialmente per restituire mobilit\u00e0 ai disabili, ha avuto un enorme successo, commercializzata dalla societ\u00e0 VSI: gli androidi non solo sono personalizzabili (nell'aspetto, come nel sesso), ma possono sostituire gli esseri umani in ogni faccenda quotidiana. Oltre il 98% dell'umanit\u00e0 decide di usarli, sia per motivi di sicurezza (in un qualsiasi incidente o aggressione andrebbe distrutto solo l'androide), sia per realizzare senza sforzo i propri desideri.\nUna minoranza di esseri umani, per\u00f2, rifiuta e condanna l'uso degli androidi e ottiene dai governi la possibilit\u00e0 di vivere in \"enclave\" all'interno delle citt\u00e0. Il loro leader\" supremo\", il Profeta, definisce la vita attraverso un surrogato come un inganno. Intanto il Dr. Canter, licenziato dalla VSI, da anni si \u00e8 ritirato a vita privata.\nUna sera, in un vicolo all'esterno di una discoteca, un motociclista sconosciuto colpisce col raggio di una strana arma il surrogato dell'unico figlio del Dr. Canter e quello di una ragazza con cui si era appartato, fondendone i circuiti. I \"detective\" dell'FBI Greer e Peters, indagando sul caso, scoprono che anche gli utenti dei due surrogati sono morti sulla poltrona di comando: il loro sistema nervoso si \u00e8 liquefatto.\nI due \"detective\" riescono a rintracciare il motociclista. Greer lo insegue fin dentro all'\"enclave\" governata dal Profeta, dove i surrogati non possono entrare. Il motociclista lo sfiora con la sua arma e Greer si salva scollegandosi momentaneamente dal suo surrogato. Riesce a bloccare l'assassino, ma il suo surrogato \u00e8 distrutto dai discepoli del Profeta.\nGreer si risveglia frastornato in ospedale e scopre di essere stato sospeso dal suo superiore Andy Stone per aver violato l'\"enclave\". Non potendo avere un nuovo surrogato, continua le indagini in carne e ossa. Gi\u00e0 scosso dalla scelta della moglie, sfigurata da un incidente in cui hanno perso il loro unico figlio, di non relazionarsi con lui se non tramite il surrogato, si rafforza nella convinzione che l'umanit\u00e0 stia poco a poco decadendo a causa dei surrogati.\nUn inutile e poco amichevole colloquio col Profeta gli fa capire che deve cambiare pista. Nel frattempo la sua compagna Peters \u00e8 uccisa nel sonno da un surrogato, che trasmette a uno sconosciuto i dati di accesso al suo androide. Il Dr. Canter fa sapere a Greer che, la notte in cui \u00e8 stato ucciso, il figlio stava usando uno dei suoi tanti surrogati e che quindi l'obiettivo del motociclista era lui.\nGreer scopre che la misteriosa arma \u00e8 frutto di una collaborazione tra il Governo e la VSI, un progetto poi abbandonato per la sua pericolosit\u00e0. Ne \u00e8 per\u00f2 rimasto un modello, quello nelle mani del motociclista. Se ne impadronisce il Profeta, dopo averlo fatto eliminare dalle sue guardie del corpo. Greer rivela la sua scoperta ai militari. Un \"commando\" fa irruzione nell\"'enclave\" e uccide il Profeta, che si rivela un surrogato. L'arma \u00e8 gi\u00e0 altrove: su suo ordine, i discepoli del Profeta la consegnano al surrogato di Peters.\nGreer, che non sa della morte di Peters, apprende dal suo surrogato di un collegamento tra il motociclista e il suo capo Stone. Entrato nel suo ufficio, disattiva il surrogato di Stone e scarica dal suo \"computer\" i \"file\" dell'arma. Ne comunica i dati di accesso al surrogato di Peters, che cerca di ucciderlo.\nPeters si dirige al CED dell'FBI e, immobilizzando l'operatore, si impadronisce della sua postazione, da cui pu\u00f2 collegarsi alla rete di controllo globale dei surrogati. Greer comprende che il surrogato di Peters \u00e8 controllato dal Dr. Canter e riesce a penetrare nella sua casa. Stone, a tu per tu con Peters, rivela al Dr. Canter che l'arma gli \u00e8 stata consegnata dalla VSI con l'incarico di eliminarlo. La VSI aveva scoperto che il Profeta era il Dr. Canter (diventato dopo il licenziamento un fiero oppositore dell'abuso dei surrogati, cos\u00ec lontano dallo scopo per cui li aveva ideati) e non poteva permettere che si trasformasse in un ostacolo alla sua sopravvivenza.\nPeters usa l'arma contro Stone e l'uccide. Poi la collega alla rete globale di controllo dei surrogati e avvia il programma per la loro distruzione su tutto il pianeta. Greer riesce a entrare nella stanza di Dr. Canter. Lo scienziato, scollegatosi dal surrogato di Peters, viene scongiurato da Greer di trovare un altro metodo per distruggere i surrogati, senza uccidere i loro utenti. Il Dr. Canter nega che ci sia un'altra via e, completato il trasferimento del programma di distruzione, si suicida.\nGreer si sostituisce al Dr. Canter nel controllo del surrogato di Peters. Con l'aiuto dell'operatore riesce a isolare gli utenti dai loro surrogati. Messo di fronte alla possibilit\u00e0 di neutralizzare il programma del Dr. Canter, Greer pensa alla moglie e sceglie di lasciarlo eseguire. Tutti i surrogati, in ogni parte del mondo, si disattivano e la rete di controllo \u00e8 distrutta.\nAll'umanit\u00e0 non resta che tornare a vivere in prima persona e Greer pu\u00f2 finalmente riabbracciare la moglie in carne e ossa.\nProduzione.\nNel marzo del 2007 la Walt Disney Pictures acquist\u00f2 i diritti della graphic novel del 2005 \"The Surrogates\". Jonathan Mostow fu incaricato di dirigere il film, basato sul'adattamento di Michael Ferris e John Brancato, gi\u00e0 autori di \"Terminator 3 - Le macchine ribelli\" e \"Terminator Salvation\".\nNel novembre dello stesso anno Bruce Willis fu ingaggiato per il ruolo del protagonista. James Cromwell interpreta il Dr. Canter, l'inventore dei surrogati: in pratica lo stesso ruolo ricoperto nel film \"Io, Robot\" (2004), dove era il Dr. Lanning, padre dei \"robot\" e ideatore delle Tre leggi della robotica alla \"US Robotics\".\nLe riprese sarebbero dovute iniziare il 28 febbraio 2008, ma slittarono al 29 aprile 2008. Iniziate a Lynn, continuarono in altre localit\u00e0 del Massachusetts, dove il film fu interamente girato. In una scena di inseguimento compare una Moto Guzzi Griso, omaggio alla storica casa italiana.\nDistribuzione.\nIl film usc\u00ec negli Stati Uniti il 25 settembre 2009. Tra settembre e ottobre 2009 fu distribuito in tutto il mondo: in Italia usc\u00ec l'8 gennaio 2010.\nMiniserie a fumetti.\nLa serie originale a fumetti \u00e8 stata prodotta dalla Top Shelf, una realt\u00e0 editoriale indipendente statunitense, ed \u00e8 composta da cinque numeri. Dopo il successo del film \u00e8 stata pubblicata in Italia dalla Rizzoli/Lizard in un unico volume."}
{"id": "2398576", "revid": "767487", "url": "https://it.wikipedia.org/wiki?curid=2398576", "title": "Contea di Dundas", "text": "La contea di Dundas \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Si estende su di una superficie di circa 93.179 chilometri quadrati ed ha una popolazione di 1.068 abitanti."}
{"id": "2398585", "revid": "729019", "url": "https://it.wikipedia.org/wiki?curid=2398585", "title": "Bulbi vestibolari", "text": "Nell'anatomia femminile i bulbi vestibolari sono organi che circondano l'orifizio vaginale.\nAnatomia.\nSi tratta di organi claviformi e simmetrici, lunghi 3-4 cm e alti 1 cm, posti profondamente alle grandi labbra. Convergono posteriormente alla clitoride, insieme alla quale costituiscono l'organo erettile della donna, e delimitano l'orifizio dell'uretra."}
{"id": "2398586", "revid": "2011625", "url": "https://it.wikipedia.org/wiki?curid=2398586", "title": "Giuseppe Missori", "text": "Biografia.\nNacque a Mosca da genitori bolognesi. Durante la sua vita partecip\u00f2 a numerose battaglie per l'unit\u00e0 d'Italia. Di fede repubblicana, combatt\u00e9 nelle Cinque giornate di Milano. Poi nel 1859 si arruol\u00f2 nelle \u201cGuide a Cavallo\u201d di Giuseppe Garibaldi, nella seconda guerra di indipendenza, e fu nominato ufficiale. Nel 1860 part\u00ec con la spedizione garibaldina dei Mille al comando di 23 guide. Salv\u00f2 inoltre coraggiosamente la vita a Garibaldi a Milazzo.\nFu tra i primi, l'8 agosto, ad attraversare lo stretto di Messina.\nNel 1862 Missori ritorn\u00f2 al fianco di Garibaldi con l'incarico di reclutare uomini a Reggio Calabria, Catanzaro e Cosenza, per poter creare un nuovo esercito garibaldino con cui conquistare Roma. L'impresa si risolse nella Giornata dell'Aspromonte in cui si ebbe lo scontro con i Bersaglieri. Subito prima di questa sfortunata spedizione, il 3 luglio 1862, su proposta dello stesso Garibaldi, fu iniziato in Massoneria nella Loggia \"I Rigeneratori del 12 gennaro 1848 al 1860 Garibaldini\" di Palermo. Nel 1866 combatt\u00e9 come comandante delle \"Guide\" del Corpo Volontari Italiani di Giuseppe Garibaldi nella battaglia di Bezzecca e l'anno successivo, nel 1867, fu a Monterotondo e Mentana.\nDopo l'unit\u00e0 visse a Milano dove ricopr\u00ec la carica di consigliere comunale e vi mor\u00ec, nella sua casa di via Carlo Alberto, oggi via Mazzini, dopo una lunga malattia, nella notte del 25 marzo 1911.\nDopo una primaria sepoltura, i resti di Missori sono stati traslati in un grande loculo della Cripta del Famedio del Cimitero Monumentale di Milano.\nLa citt\u00e0 di Milano gli ha intitolato una piazza.\nIl suo monumento a Milano.\nNel 1912 il Comune di Milano inaugur\u00f2 la piazza a lui dedicata che, quattro anni dopo il 7 maggio 1916, venne ornata da una statua equestre realizzata dallo scultore Riccardo Ripamonti."}
{"id": "2398598", "revid": "599013", "url": "https://it.wikipedia.org/wiki?curid=2398598", "title": "Antonio Sconziano", "text": "Carriera.\nInizia la sua carriera in Interregionale nel e nel 1990 viene ingaggiato dal in serie A, dove resta per due stagioni senza giocare mai. Nel 1992 si trasferisce all' in C1 con cui disputa 29 partite.\nLa stagione successiva debutta in serie B con il . Con la maglia rossoblu realizza i primi due gol da professionista in 33 gettoni di presenza. L'anno dopo viene ingaggiato dal ma con la compagine umbra colleziona una sola presenza e nella stessa stagione si trasferisce all' con cui gioca 20 partite tra i cadetti, terminando il campionato con una retrocessione.\nNella stagione successiva va serie A al Padova con cui disputa 26 gare nella massima serie. La stagione della squadra veneta, allenata da Mauro Sandreani \u00e8 disastrosa e si conclude con la retrocessione in B. A fine campionato torna tra i cadetti vestendo nuovamente la maglia del Cosenza, gioca 35 partite in una stagione in cui i calabresi, guidati da Gianni De Biasi, poi da Franco Scoglio e infine ancora da De Biasi, retrocedono in Serie C1. Nel 1997-1998 gioca 24 partite in Serie C1 con il del patron Enrico Preziosi (con l'emergente Mario Beretta allenatore), e la stagione successiva altre 24 nel , sempre in Serie C1.\nNel 1999 torna a giocare in Umbria, vestendo la maglia del . Con la squadra biancorossa gioca 4 campionati: il primo in Serie C1 e i successivi tre in Serie C2. Il club umbro \u00e8 anche quello con cui Sconziano ha giocato di pi\u00f9 nella sua carriera. Dal 2003 al 2005 gioca con la Sanremese. Alla prima stagione con la squadra ligure conquista la promozione in C2 (dopo la vittoria dei playoff) totalizzando 28 presenze, mentre nella stagione successiva totalizza 28 presenze e la sua squadra si classifica al sesto posto. Chiude la carriera agonistica nei dilettanti.\nHa esordito in serie A il 27 agosto 1995 in Padova-Milan (1-2).\nConta 306 partite e 4 gol nei vari campionati professionistici."}
{"id": "2398600", "revid": "767487", "url": "https://it.wikipedia.org/wiki?curid=2398600", "title": "Maimbung", "text": "Maimbung \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nMaimbung \u00e8 formata da 27 baranggay:"}
{"id": "2398612", "revid": "1305772", "url": "https://it.wikipedia.org/wiki?curid=2398612", "title": "Contea di Esperance", "text": "La contea di Esperance \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Essa si estende su di una superficie di circa 42.450 chilometri quadrati ed ha una popolazione di 13.329 abitanti, circa tre quarti dei quali vivono nella citt\u00e0 di Esperance.\nL'11 luglio 1979 lo Skylab, durante la fase di rientro (che nei programmi della NASA doveva avvenire nell'Oceano Indiano), si spezz\u00f2 in pi\u00f9 parti molto pi\u00f9 tardi di quanto calcolato, cos\u00ec che la maggior parte dei rottami non seguirono la traiettoria prestabilita e precipitarono invece nella Contea di Esperance. A causa di ci\u00f2 la Contea stessa mult\u00f2 il governo degli Stati Uniti d'America di 400 dollari per aver sparso rifiuti sul territorio. La multa venne pagata solamente nell'aprile del 2009, grazie ad una raccolta fondi organizzata da una radio statunitense al posto della NASA."}
{"id": "2398616", "revid": "729019", "url": "https://it.wikipedia.org/wiki?curid=2398616", "title": "Old Panamao", "text": "Old Panamao \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nOld Panamao \u00e8 formata da 31 baranggay:"}
{"id": "2398620", "revid": "124923523", "url": "https://it.wikipedia.org/wiki?curid=2398620", "title": "Gran Premio del Portogallo 1995", "text": "Il Gran Premio del Portogallo 1995 \u00e8 stata una gara di Formula 1, disputatasi il 24 settembre 1995 sul Circuito di Estoril. \u00c8 stata la tredicesima prova del mondiale 1995 e ha visto la prima vittoria in carriera dello scozzese David Coulthard su Williams-Renault, seguito da Michael Schumacher e da Damon Hill.\nGara.\nAl via Coulthard tiene la prima posizione, ma nelle retrovie c'\u00e8 un grosso incidente coinvolge Katayama e Badoer, con la macchina del giapponese che si ribalta pi\u00f9 volte e si ferma in pista capottata. Il pilota della Tyrell viene portato in ospedale e dovr\u00e0 saltare per infortunio il successivo Gran Premio d'Europa, per poi tornare negli ultimi tre appuntamenti stagionali. La gara \u00e8 fermata con bandiera rossa.\nAl secondo via Coulthard tiene la prima posizione, mentre Schumacher supera Hill all'esterno in curva uno. Berger \u00e8 quarto e precede Herbert e Alesi. Le Williams ne hanno di pi\u00f9 tanto che dopo 10 giri Coulthard ha 6 secondi di vantaggio su Schumacher e Hill, che resta incollato al tedesco ma non riesce mai ad attaccarlo. Berger si trova a 15 secondi dal leader, Herbert a 20 e Alesi a 23. Schumacher e Hill si fermano insieme ma mentre la sosta del tedesco dura solamente 7 secondi, l'inglese resta fermo ben 16 secondi. Coulthard si ferma il giro successivo e rientra in pista agevolmente davanti a Schumacher.\nHill si trova invece per qualche giro dietro alla Ferrari di Alesi che non si \u00e8 ancora fermato. Quando il francese rientra ai box Hill \u00e8 staccato di ben 16 secondi da Schumacher. Dopo 30 giri Coulthard comanda con 6 secondi Schumacher e 22 su Hill, mentre Berger, Herbert e Alesi chiudono la zona punti in posizioni cristallizzate. A met\u00e0 gara Coulthard e Schumacher si fermano per la seconda sosta, seguiti pochi giri dopo da Hill. Lo scozzese pu\u00f2 ancora contare su 4 secondi vantaggio su Schumacher, mentre Hill \u00e8 ormai a 28 secondi dal leader. Lo scozzese e il tedesco si devono fermare per\u00f2 per la terza sosta a 18 giri dal termine mentre Hill non dovr\u00e0 pi\u00f9 fermasi.\nCoulthard esce dai box con 8 secondi di vantaggio sul compagno di squadra che ora precede Schumacher. Il tedesco con gomma nuova \u00e8 nettamente pi\u00f9 veloce del rivale per il titolo e lo passa subito in frenata alla curva 9. Dietro ai primi tre c'\u00e8 ancora Berger che ora precede Alesi e Frentzen, mentre Herbert paga la strategia a tre soste ed \u00e8 ora settimo. Non accade pi\u00f9 nulla fino al traguardo e Coulthard vince la sua prima gara in carriera. Schumacher si accontenta del secondo posto e guadagna 2 punti su Hill, portandosi a +17 a sole quattro gare dal termine. La Williams recupera 8 punti sulla Benetton e si porta ora a soli 12 punti, mentre la Ferrari \u00e8 ormai staccata al terzo posto.\nNote.\n\"Salvo indicazioni diverse le classifiche sono tratte da \""}
{"id": "2398632", "revid": "278830", "url": "https://it.wikipedia.org/wiki?curid=2398632", "title": "Pia Giancaro", "text": "Biografia.\nMaria Pia Giamporcaro \u00e8 nata a Palermo da padre siciliano e madre jugoslava. Nel 1968 ha partecipato a Miss Italia in qualit\u00e0 di Miss Sicilia e ha rappresentato l'Italia al concorso di bellezza di Miss Mondo, venendo esclusa al primo turno. Spostatasi a Roma, ha lavorato in televisione come valletta di Corrado in \"A che gioco giochiamo?\" nel 1969 e ha studiato al Centro sperimentale di cinematografia.\nSolitamente era accreditata come Maria Pia Giancaro e - dopo il matrimonio con l'aristocratico romano Lillio Sforza Marescotti Ruspoli - Maria Pia Ruspoli. Ha una figlia, Giacinta, nata nel 1989.\nFiglia di un ferroviere, \u00e8 stata interprete anche di fotoromanzi e, in diversi casi, di \"b-movie\" di vario genere, dagli spaghetti western al filone poliziottesco e horror. Nel 2010 torna al cinema al fianco di F. Murray Abraham nel lungometraggio \"The Unseen World\" con la regia di Liana Marabini."}
{"id": "2398634", "revid": "287204", "url": "https://it.wikipedia.org/wiki?curid=2398634", "title": "Unione Sportiva Palermo 1948-1949", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1948-1949.\nStagione.\nDopo essere arrivato al 1\u00ba posto nel girone C della Serie B, ecco che il Palermo viene promosso in Serie A, nella quale ottiene un 11\u00ba posto finale. Il club aveva raggiunto questo piazzamento battendo in casa squadre blasonate come e e pareggiando contro il Grande Torino rimontandolo di due gol, da 0-2 a 2-2, in questa partita poco meno di quattro mesi prima della Tragedia di Superga del 4 maggio 1949.\nIl 22 maggio successivo era prevista infatti la gara di ritorno contro i granata, ma perirono interamente nel tragico incidente cui citato sopra. Il Palermo dunque, per volont\u00e0 della FIGC in seguito alla tragedia, schier\u00f2 la squadra riserve nella partita giocata in campo neutro a Firenze, terminata 3-0 per i torinesi. L'incontro, giocato di fronte a circa 85.000 spettatori, fu simbolico e della durata di 30 minuti per ogni tempo.\nIl Palermo scese quindi in campo con la seguente formazione (4-4-2): Noto La Deca, Mairana, Scibilia, Lafranca, Madonia, Alessandro, Calafiore, Trapani, Tutone, Perna, Candurra. Per tutti questi giovani si trattava dell'esordio in massima serie.\nRosa.\nPresidente: Giuseppe Guazzardella\nAggregati dalla formazione Primavera:\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2398637", "revid": "729019", "url": "https://it.wikipedia.org/wiki?curid=2398637", "title": "Pandami", "text": "Pandami \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nPandami \u00e8 formata da 16 baranggay:"}
{"id": "2398639", "revid": "767487", "url": "https://it.wikipedia.org/wiki?curid=2398639", "title": "Citt\u00e0 di Kalgoorlie-Boulder", "text": "La citt\u00e0 di Kalgoorlie-Boulder \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Essa si estende su di una superficie di circa 95.575 chilometri quadrati ed ha una popolazione di 28.422 abitanti, la quasi totalit\u00e0 dei quali risiede a Kalgoorlie o a Boulder."}
{"id": "2398643", "revid": "486946", "url": "https://it.wikipedia.org/wiki?curid=2398643", "title": "Terek Groznyj", "text": ""}
{"id": "2398644", "revid": "363629", "url": "https://it.wikipedia.org/wiki?curid=2398644", "title": "VII FotoGrafia Festival di Roma", "text": "Il VII FotoGrafia Festival Internazionale di Roma \u00e8 la settima edizione del Festival della fotografia di Roma. La manifestazione, intitolata \"Vedere la normalit\u00e0. La fotografia racconta il quotidiano\", si \u00e8 svolta a Roma tra il 4 aprile e il 25 maggio 2008, accogliendo 140.000 visitatori.\nLe mostre.\nLa settima edizione del FotoGrafia Festival si \u00e8 svolta a Palazzo delle Esposizioni, al Macello IV nell'ex Mattatoio di Testaccio, al Museo di Roma in Trastevere\n, alla Galleria Nazionale d\u2019Arte Moderna e in diverse altre sedi a Roma, per un totale di cento mostre.\nLe mostre del VII FotoGrafia sono documentate da un catalogo edito da Zoneattive."}
{"id": "2398645", "revid": "729019", "url": "https://it.wikipedia.org/wiki?curid=2398645", "title": "Panglima Estino", "text": "Panglima Estino \u00e8 una municipalit\u00e0 di Quinta classe delle Filippine, situata nella Provincia di Sulu, nella Regione Autonoma nel Mindanao Musulmano.\nPanglima Estino \u00e8 formata da 12 baranggay:"}
{"id": "2398646", "revid": "287204", "url": "https://it.wikipedia.org/wiki?curid=2398646", "title": "Bernd Maylander", "text": ""}
{"id": "2398651", "revid": "1498232", "url": "https://it.wikipedia.org/wiki?curid=2398651", "title": "Contee della Danimarca", "text": "Le contee della Danimarca (in danese: \"Amter\") rappresentavano la suddivisione territoriale di primo livello del Paese ed erano pari a 13; ad esse erano equiordinate 3 citt\u00e0, ossia Copenaghen, Frederiksberg e Bornholm. Sono state abolite il 1\u00ba gennaio 2007, contestualmente all'istituzione delle regioni.\nLa Groenlandia e le F\u00e6r \u00d8er, parti integranti del Regno di Danimarca, possedevano un certo grado di autonomia; le Isole Faroe hanno peraltro costituito una delle varie contee del Paese fino al 1948.\nLa riforma.\nUna proposta del governo del 2004 prevedeva la sostituzione delle contee con cinque grandi regioni, che avessero come responsabilit\u00e0 solo quella della salute; si dovevano creare due regioni nello Jutland, due in Zelanda e una regione che coprisse Fionia e la parte meridionale dello Jutland. La proposta prevedeva anche la diminuzione del numero di municipalit\u00e0 da 271 a circa 100, con un minimo di 20.000 abitanti per municipalit\u00e0, solo con alcune eccezioni. Dal 2007, solo 25 municipalit\u00e0 hanno meno di 30.000 abitanti, e il numero medio di abitanti nelle varie municipalit\u00e0 \u00e8 di circa 55.500.\nLa riforma fu confermata dal Parlamento danese il 24 febbraio 2005, e le contee furono abolite il 1\u00ba gennaio 2007.\nLista.\nDal 1970 al 2006.\nLa contea del Ringkj\u00f8bing aveva una denominazione diversa da quella del rispettivo capoluogo dell'epoca, Ringk\u00f8bing, a sua volta non pi\u00f9 esistente in quanto accorpato insieme a Egvad, Holmsland, Skjern e Videb\u00e6k nel comune di Ringk\u00f8bing-Skjern."}
{"id": "2398652", "revid": "19330", "url": "https://it.wikipedia.org/wiki?curid=2398652", "title": "Aleksandar Stamboliyski", "text": ""}
{"id": "2398654", "revid": "19330", "url": "https://it.wikipedia.org/wiki?curid=2398654", "title": "Alexander Stamboliyski", "text": ""}
{"id": "2398655", "revid": "74173", "url": "https://it.wikipedia.org/wiki?curid=2398655", "title": "Province della Danimarca", "text": ""}
{"id": "2398657", "revid": "1226", "url": "https://it.wikipedia.org/wiki?curid=2398657", "title": "Il giallo Mondadori", "text": ""}
{"id": "2398658", "revid": "19330", "url": "https://it.wikipedia.org/wiki?curid=2398658", "title": "Alexander Stambolijski", "text": ""}
{"id": "2398659", "revid": "729019", "url": "https://it.wikipedia.org/wiki?curid=2398659", "title": "Pangutaran", "text": "Pangutaran \u00e8 una municipalit\u00e0 di Quarta classe delle Filippine, situata nella Provincia di Sulu, nella Regione Autonoma nel Mindanao Musulmano.\nPangutaran \u00e8 formata da 16 baranggay:"}
{"id": "2398660", "revid": "281901", "url": "https://it.wikipedia.org/wiki?curid=2398660", "title": "Alburnus charusini", "text": ""}
{"id": "2398663", "revid": "767487", "url": "https://it.wikipedia.org/wiki?curid=2398663", "title": "Contea di Laverton", "text": "La contea di Laverton \u00e8 una delle nove Local Government Areas che si trovano nella regione di Goldfields-Esperance, in Australia Occidentale. Essa si estende su di una superficie di circa 179.797 chilometri quadrati ed ha una popolazione di circa 730 abitanti."}
{"id": "2398667", "revid": "857138", "url": "https://it.wikipedia.org/wiki?curid=2398667", "title": "Parang", "text": "Il toponimo Parang pu\u00f2 riferirsi a diverse localit\u00e0 delle Filippine:"}
{"id": "2398668", "revid": "47767", "url": "https://it.wikipedia.org/wiki?curid=2398668", "title": "Eugippio", "text": "Biografia.\nConosciamo molto poco della vita di Eugippio. Nacque probabilmente nell'Africa del Nord. L'interrogativo che ha appassionato maggiormente gli studiosi \u00e8 se Eugippio abbia conosciuto san Severino, il santo evangelizzatore del Norico, l'attuale Austria. Alcuni giudicano possibile l'incontro, per esempio V\u00e1czy ritiene che Eugippio abbia raggiunto Severino all'et\u00e0 di 10 anni, Rajko Brato\u017e pensa che possa aver condiviso gli ultimi dieci anni di vita di san Severino, van Uytfanghe ritiene che l'incontro fra i due possa essere avvenuto poco tempo prima la morte del santo; i pi\u00f9 ritengono che Eugippio sia entrato in convento solo dopo la morte di San Severino, avvenuta l'8 gennaio 482. Non si sa se Eugippio abbia partecipato alla traslazione dei resti di San Severino dal Norico in Italia, dapprima nel Montefeltro e poi, sotto il pontificato di papa Gelasio I (492-496), nel \"Castrum Lucullanum\" (Pizzofalcone, Napoli) dove Eugippio dapprima eresse un mausoleo e successivamente un monastero di cui fu abate fino alla sua morte.\nAttorno al 511 Eugippio scrisse \"Vita sancti Severini\" (Vita di San Severino) un documento molto importante nella storia della cultura non solo per le informazioni sulla vita di questo santo importante per l'evangelizzazione dell'Europa, ma anche per le informazioni sulla geografia e le etnie nel confine orientale dell'impero romano d'Occidente nel periodo immediatamente precedente la fine. Di Eugippio ci \u00e8 rimasta anche un'antologia degli scritti di Sant'Agostino (\"Excerpta ex operibus Sancti Augustini\") preparata per una matrona romana di nome Proba, forse una figlia di Simmaco. Gli sono attribuite anche una \"Regola\", scritta per i suoi monaci, e alcune \"Lettere\" indirizzate a eminenti contemporanei (Cassiodoro, Dionigi il Piccolo, Fulgenzio di Ruspe, ecc.).\nCulto.\n\u00c8 venerato come santo dalla Chiesa cattolica e celebrato il 15 gennaio"}
{"id": "2398671", "revid": "15756", "url": "https://it.wikipedia.org/wiki?curid=2398671", "title": "Michel Martone", "text": " \u00c8 stato viceministro del lavoro e delle politiche sociali del Governo Monti dal 29 novembre 2011 al 27 aprile 2013.\nCarriera accademica.\nProfessore ordinario di Diritto del lavoro presso la Facolt\u00e0 di Economia dell\u2019Universit\u00e0 di Roma La Sapienza, dove insegna anche Relazioni Industriali e Diritto della Previdenza Sociale.\nSi \u00e8 laureato in giurisprudenza all'Universit\u00e0 La Sapienza di Roma nel 1997.\nNello stesso anno inizia il dottorato di ricerca all'Universit\u00e0 di Modena.\nNel 2000 diventa ricercatore di ruolo all'Universit\u00e0 di Teramo e l'anno successivo professore associato di diritto del lavoro presso la facolt\u00e0 di giurisprudenza della stessa Universit\u00e0. Nel 2003 vince il concorso da professore ordinario all'Universit\u00e0 di Siena.\nMartone \u00e8 stato \"visiting professor\" presso l\"Industrial and Labor Relations School\" della Cornell University, docente stabile presso la Scuola Nazionale Superiore della Pubblica Amministrazione della Presidenza del Consiglio dei Ministri e professore incaricato di Diritto del lavoro presso la Facolt\u00e0 di Giurisprudenza della LUISS.\nAutore di numerosi saggi su riviste scientifiche nazionali e internazionali, la sua seconda monografia \"Governo dell\u2019economia e azione sindacale\", nel \"Trattato di diritto commerciale e diritto pubblico dell\u2019economia\" diretto da Francesco Galgano, Volume XLII, Padova, CEDAM, 2006 \u00e8 stato selezionato tra i Libri dell\u2019anno nella scienza giuridica.\nI suoi articoli sono pubblicati su Il Messaggero. In precedenza ha pubblicato anche su Il Sole 24 Ore, L\u2019Huffington Post e Il Riformista.\nIncarichi governativi.\nIl 28 novembre 2011 Martone \u00e8 stato nominato viceministro del Ministero del lavoro e delle politiche sociali del Governo Monti e ha giurato il giorno successivo.\nHa ricevuto le deleghe alle politiche attive e passive del lavoro, all'occupazione giovanile, alla formazione, alle relazioni industriali e ai rapporti di lavoro. Ha collaborato alla riforma del mercato del lavoro, a quella della previdenza sociale e ai primi provvedimenti di incentivazione delle startup.\nSin dall'inizio i suoi rapporti di lavoro con il ministro Elsa Fornero sono stati indicati come turbolenti.\nHa seguito gran parte dell'attivit\u00e0 parlamentare in materia di mercato del lavoro, relazioni industriali, previdenza sociale e ammortizzatori sociali.\nIn collaborazione con il Ministero dello sviluppo economico si \u00e8 occupato di gestione degli ammortizzatori sociali, di tavoli di crisi seguendo diverse trattative.\nAttivit\u00e0 Professionale.\n\u00c8 avvocato del Foro di Roma, abilitato al patrocinio presso le Supreme Corti. Titolare dello studio legale omonimo, membro dell\u2019International Bar Association (IBA), dell\u2019Associazione Avvocati Giuslavoristi Italiani (AGI) e dell\u2019Associazione Italiana di Diritto del Lavoro e della Sicurezza Sociale (AIDLaSS).\nRiconoscimenti internazionali.\nSu invito del Governo Macron, ed in particolare dal Ministero del Lavoro e dall\u2019Alto Commissario per le Pensioni, \u00e8 stato relatore al seminario internazionale di studio organizzato dal Senato della Repubblica Francese sulla riforma dei sistemi di \"welfare\" continentali dove ha tenuto la relazione \"Retraites: le\u00e7ons des r\u00e9formes italiennes\". \u00c8 stato altres\u00ec relatore al XXI Congresso Annuale dell\u2019Associazione Italiana di Diritto del Lavoro e della Sicurezza Sociale (AIDLaSS) con una relazione sul tema \u201cRetribuzione e struttura della contrattazione collettiva\u201d.\nHa rappresentato l\u2019Italia nel Consiglio di Amministrazione di EuroFound, la Fondazione istituita dalla Comunit\u00e0 europea per il miglioramento delle condizioni di vita e di lavoro. Nel 2014 \u00e8 stato selezionato dal Dipartimento di Stato degli Stati Uniti di America per partecipare all\u2019International Visitor Leadership Program dedicato a \u201cThe Role of Public Private-Partnerships in Restructuring Economies\u201d. \u00c8 stato nominato \"Young Global Leader\" dal World Economic Forum. \u00c8 stato selezionato tra gli \"European Young Leaders\" dalla Fondazione Friends of Europe e da EuropaNova.\nControversie.\nEsternazione sulle lauree tardive.\nIl 24 gennaio 2012, nel corso di un convegno sul contratto di apprendistato, ha affermato:\nLa frase ha suscitato reazioni indignate mentre altri hanno criticato il termine scelto pur condividendo la sua posizione.. In seguito alle polemiche, Martone ha precisato che non si riferiva agli studenti lavoratori, a quelli con problemi di salute o agli studenti provenienti da famiglie con problemi economici. Nel 2013 Martone ribadisce la stessa posizione, intervistato da \"SKY TG 24\".\nSupposte agevolazioni nella carriera universitaria.\nAltri, invece, hanno approfondito le possibili agevolazioni che avrebbe avuto durante la sua carriera universitaria, in particolare in relazione al concorso da ordinario vinto a 29 anni.\nMartone present\u00f2 due monografie, una delle quali solamente in edizione provvisoria, che per\u00f2 fu successivamente selezionata tra i Libri dell'anno nella scienza giuridica. Nonostante la giovane et\u00e0 ottenne 4 voti positivi su 5 con il solo parere negativo di Franco Liso.\nConsulenza CiVIT.\nFiglio di Antonio Martone, che fu avvocato generale in Cassazione ed ex presidente dell'Associazione Nazionale Magistrati e che nel 2012 fu oggetto di un'inchiesta giornalistica de la Repubblica dal titolo \"CiVIT, la strana consulenza al viceministro Martone\" che faceva riferimento a polemiche relative a un incarico da lui assunto tre anni prima e che nel 2010 era stato oggetto di un'interrogazione parlamentare sollevata dal Senatore Pietro Ichino.\nA seguito della nomina a viceministro, lo stesso Senatore Ichino ha precisato che Michel Martone era \u201cla scelta migliore possibile\". Ci\u00f2 nonostante Antonio Martone, per porre termine alle polemiche, ha preferito dimettersi dalla presidenza della Civit, ma non dall'authority.."}
{"id": "2398672", "revid": "117700186", "url": "https://it.wikipedia.org/wiki?curid=2398672", "title": "Problema di Galois inverso", "text": "In matematica, il problema di Galois inverso consiste nel determinare quali gruppi \"G\" siano gruppi di Galois di qualche estensione di Galois di un fissato campo \"F\" (se questa estensione esiste, si dice che \"G\" \u00e8 \"realizzabile\" su \"F\"). Sebbene studiato da almeno un secolo, ad oggi (gennaio 2021) tale problema non \u00e8 ancora risolto nella sua generalit\u00e0.\nLa congettura principale in questo campo \u00e8 che ogni gruppo finito sia il gruppo di Galois di qualche polinomio a coefficienti razionali.\n\u00c8 detto problema \"inverso\" in relazione al problema \"usuale\" della teoria di Galois, che richiede di determinare il gruppo di Galois di una data estensione di campi.\nCasi particolari.\nSono noti diversi risultati al problema in casi particolari.\nCampi finiti.\nIl problema di Galois inverso \u00e8 in particolare completamente risolto per i campi finiti: infatti il gruppo di Galois di formula_1 su formula_2 \u00e8 sempre ciclico, generato dall'automorfismo di Frobenius, e quindi anche il gruppo di Galois di formula_1 su formula_4 (che, per il teorema fondamentale della teoria di Galois, \u00e8 un suo quoziente) \u00e8 ciclico.\nGruppi abeliani.\nLeopold Kronecker ha dimostrato che ogni gruppo abeliano \u00e8 il gruppo di Galois di qualche estensione del campo dei razionali formula_5; la sua dimostrazione in realt\u00e0 ne fornisce anche una costruzione esplicita, a partire dalle propriet\u00e0 degli ampliamenti generati dai polinomi ciclotomici e sfruttando il teorema di Dirichlet sull'esistenza di infiniti numeri primi nelle progressioni aritmetiche e la classificazione dei gruppi abeliani finiti.\nSecondo questo infatti, un gruppo abeliano \u00e8 isomorfo ad un prodotto diretto di gruppi ciclici, ognuno dei quali pu\u00f2 essere realizzato come gruppo di Galois di un'estensione contenuta in un formula_6 (dove quest'ultima \u00e8 una radice dell'unit\u00e0), dove \"p\" \u00e8 un primo congruo a 1 modulo \"n\" (con \"n\" ordine del gruppo che andiamo a considerare). L'esistenza di infiniti numeri primi congrui a 1 modulo \"t\" per ogni \"t\" garantisce la possibilit\u00e0 di scegliere per ogni fattore un primo distinto; il campo cercato sar\u00e0 allora il pi\u00f9 piccolo campo (cio\u00e8 il composto) di tutti i campi trovati a partire dai fattori.\nAltri risultati.\nIl teorema di irriducilit\u00e0 di Hilbert (dimostrato da David Hilbert) implica che per realizzare un gruppo di Galois sui razionali \u00e8 sufficiente realizzarlo su un campo formula_7. Questo ha portato alla dimostrazione che i gruppi simmetrici e i gruppi alterni sono gruppi di Galois su formula_5.\nTutti i gruppi semplici, ad eccezione del gruppo di Mathieu \"M\"23, sono stati realizzati come gruppi di Galois su formula_5.\nNel 1954 Igor' \u0160afarevi\u010d ha dimostrato con metodi della teoria dei numeri che tutti i gruppi risolubili sono gruppi di Galois di un'estensione dei razionali.\nImportanza del campo base.\nEliminando la richiesta di realizzare il gruppo su un campo fissato, il problema diventa semplice da risolvere: infatti il gruppo di Galois del campo delle funzioni razionali formula_10 sul campo delle funzioni simmetriche formula_11 \u00e8 il gruppo simmetrico \"Sn\", e per il teorema di Cayley ogni gruppo finito \u00e8 isomorfo ad un sottogruppo \"G\" di un gruppo simmetrico; quindi per il teorema fondamentale della teoria di Galois il gruppo di Galois di \"K\" sul campo fisso \"KG\" \u00e8 isomorfo a \"G\"."}
{"id": "2398673", "revid": "212348", "url": "https://it.wikipedia.org/wiki?curid=2398673", "title": "Automorfismo di Frobenius", "text": ""}
{"id": "2398676", "revid": "1543377", "url": "https://it.wikipedia.org/wiki?curid=2398676", "title": "Stibiveri", "text": "Stibiveri (detta anche Stiberi) \u00e8 una localit\u00e0 di 9 abitanti del comune di Borzonasca, nella valle Sturla, a circa 620 metri sul livello del mare; dista dal capoluogo comunale circa 10\u00a0km.\n\u00c8 situato in posizione panoramica con vista sul monte Bregaceto, il lago di Giacopiane, il torrente Sturla ed il monte Zatta.\nNelle vicinanze si trovano gruppi di case a Seigreia (o selva nera) o sul crinale di Reizasca che chiude l'acrocoro dell'alta valle sturla ad ovest.\nStoria.\nLe sue origini risalgono all'alto medioevo, probabilmente coeve alle vicine Temossi e Bertigaro (\"Temosum\" e \"Butigarum\") ed il cognome pi\u00f9 diffuso \u00e8 Gatto. Si tramanda che avesse avuto origine da due fratelli che, provenienti da Viterbo come coloni, si stanziarono in questo paesino remoto.\nIl borgo \u00e8 costituito da poche case che si sviluppano intorno alla vecchia strada mulattiera che dal mare, e quindi da Borzonasca, risalendo il corso del torrente Sturla arrivava al crinale del monte Bozale e da qui scendeva verso la val d'Aveto e quindi alla pianura mentre rimangono tracce di un antico mulino. La strada carrozzabile, proveniente dalla SP 586 \u00e8 arrivata solo alla fine degli anni settanta del secolo scorso, chiudendo cos\u00ec un lungo isolamento.\nL'economia era legata alla sussistenza attraverso piccoli campi coltivati ad ortaggi, patate, granoturco mentre alberi da frutta e castagni, oggi in abbandono, restano a testimonianza di una civilt\u00e0 contadina emigrata nel mondo, in genere in America del Nord.\nPoco sopra a Stibiveri si trova la localit\u00e0 La Squazza, sulla strada provinciale che conduce al passo della Forcella con poche case ed un albergo, ora in disuso, dove il popolare attore dialettale Gilberto Govi amava trascorrere le vacanze estive. La localit\u00e0 \u00e8 stata oggetto, il 15 febbraio 1945, di una feroce rappresaglia nazifascista, in cui furono fucilati dieci partigiani che erano detenuti nelle carceri di Chiavari, per ritorsione all'uccisione di un alpino della divisione Monterosa della Repubblica di Sal\u00f2. L'eccidio \u00e8 tuttora ricordato con una lapide.\nMonumenti e luoghi d'interesse.\nLa chiesa parrocchiale, da poco restaurata, \u00e8 dedicata a san Pietro, mentre il cimitero in posizione dominante si raggiunge con una impervia scalinata costruita, si racconta dagli uomini del villaggio, alla fine del XVIII secolo, trasportando le pietre da una cava situata nel vicino crinale di Reizasca.\nPoco dopo la Squazza, in localit\u00e0 Ruerejo, si trova una cappelletta votiva che fu costruita circa negli anni cinquanta da Antonio Gatto, un emigrato negli Stati Uniti in onore della Madonna della Guardia: la vista \u00e8 pregevole su tutta la valle.\nLe localit\u00e0 vicine sono Acero, Bertigaro, Belpiano, Malanotte, Campori e Casali, quest'ultimo \u00e8 una casa fortezza che comprendeva una prigione, utilizzata per duecento anni ed una sezione distaccata del tribunale di Chiavari. Annessa alla piccola chiesetta, di propriet\u00e0 dei Della Cella vi era un cimitero."}
