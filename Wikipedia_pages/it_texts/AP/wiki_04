{"id": "2200862", "revid": "107456388", "url": "https://it.wikipedia.org/wiki?curid=2200862", "title": "Antonio Zanoletti", "text": "Tra i volti del cinema a cui ha prestato la voce Martin Sheen e James Woods.\nBiografia.\nCome attore.\nIl debutto sul palcoscenico di Antonio Zanoletti, avviene nel 1979, sotto la direzione di Giorgio Strehler al Piccolo Teatro di Milano ne \"El nost Milan\" di Bertolazzi. In questi anni d\u00e0 vita a una collaborazione con la Piccola Compagnia del Teatrino della Villa Reale di Monza, dove prende parte ad allestimenti e opere di Federico Garc\u00eda Lorca, Bertold Brecht ed Eug\u00e8ne Ionesco.\nInterpretando ruoli primari, si ritrova in compagnie teatrali, stabili e private, con Paola Borboni, Franco Parenti, Lucilla Morlacchi, Ernesto Calindri, Piera Degli Esposti, Giulia Lazzarini, Giancarlo Dettori, Franca Nuti, Warner Bentivegna e Andrea Jonasson-Strehler.\nTra i registi che lo hanno diretto, ci sono Luigi Squarzina, Fabio Battistini, Antonio Calenda, Mario Morini, Lamberto Puggelli, Enrico D'Amato, Carlo Battistoni, Luca Barbareschi, Andre\u00e8 Ruth Shammah, Mauro Avogadro e Luca Ronconi.\nI testi da lui interpretati sono di Simone Weil, William Shakespeare, Carlo Emilio Gadda, Alessandro Baricco, Euripide, Vladimir Nabokov, Ford, Niccol\u00f2 Machiavelli, Vittorio Alfieri, Alessandro Manzoni, Carlo Goldoni, Luigi Pirandello, Thomas Stearns Eliot, Moli\u00e8re, Eschilo, John Steinbeck, Ruzante, Paul Claudel, Georges Bernanos, Mario Luzi, Czes\u0142aw Mi\u0142osz, F\u00ebdor Dostoevskij, Giovanni Testori e Henrik Ibsen.\nHa calcato le scene nei Teatri Stabili di Milano, Roma, Torino, Firenze, Napoli, e in teatri privati: Teatro Manzoni di Milano, Teatro Carcano, Teatro Pierlombardo-Parenti, Teatro delle Arti di Roma, Teatro degli Incamminati, Teatro Nuovo, Teatro Aut-Off.\nAl teatro Alla Scala di Milano, nel rapporto musica-parola \u00e8 in \"Aminta\" di Torquato Tasso, \"Il Conte di Carmagnola\" di Alessandro Manzoni, \"Oreste\" di Vittorio Alfieri, I \"Dialoghi delle Carmelitane\" musicate da Francis Poulenc e curate da Luca Ronconi.\nAll'Opera di Roma \u00e8 in \"Arlesiana\" di Georges Bizet a cura di Mauro Avogadro.\nAl Teatro Greco di Siracusa ha partecipato al \"Prometeo\" di Eschilo con Roberto Herlitzka, regia di Antonio Calenda.\nIn \"Eracle\" di Euripide, regia di Luca de Fusco. \u00c8 protagonista a \"Paestum in Trachinie\" di Sofocle, con Micaela Esdra, regia di Walter Pagliaro.\nAl Teatro Stabile di Torino ha recitato nel \"Benessere\" di Brusati ed \u00e8 stato il Dottor Wangel ne \"La donna del mare\" di Ibsen, con Elisabetta Pozzi, regia di Mauro Avogadro e a Milano in \"Spettri\" nel ruolo del Pastore Manders di Ibsen con la regia di Lorenzo Loris.\nPrende parte agli allestimenti di Luca Ronconi prima a Roma, Teatro Argentina e poi a Milano, al Piccolo teatro in Venezia, \"Venezia salva\" di Simone Weil, Re Lear di William Shakespeare, \"Quer pasticciaccio brutto de via Merulana\" di Gadda, \"Davila Roa\" di Alessandro Baricco, \"Medea\" di Euripide, \"Lolita\" di Nabokov, \"Le Baccanti\" di Euripide, \"Peccato che fosse puttana!\" di Ford.\nCon Franco Branciaroli in \"The Cocktail Party\" di Thomas Stearns Eliot\", Riccardo III\"di William Shakespeare nel ruolo di Buckingham, ne \"Il malato immaginario\" di Moli\u00e8re e nel ruolo di Tonin soldato bergamasco in \"La Moscheta\" di Ruzante con Viola Pornaro.\nHa curato la drammaturgia, regia e interpretazione de \"Il sole negli occhi\", lettere di Van Gogh al fratello Theo con una lunga tourn\u00e9e tuttora in repliche in Italia e all'estero, ottenendo un enorme successo di critica e di pubblico. Con Giorgia Toso ha curato l'allestimento de \"La verit\u00e0, prima di tutto\" sul \"caso Dreyfus\". Ha presentato recentemente \"Poesie dai banchi di scuola (i migliori anni della nostra vita)\".\nEsperto di teatro sacro, negli anni '90 fonda e dirige la Compagnia dell'Eremo curando l'organizzazione e le regie di manifestazioni legate al \"sacro\" a Bergamo, Brescia e a Varese al Sacro Monte e all'Eremo di Santa Caterina, nonch\u00e9 percorsi poetici su David Maria Turoldo, Clemente Rebora, Giovanni Testori, Mario Luzi, Octavio Praz, Vittorio Sereni, Antonia Pozzi, Papa Paolo VI, Madre Teresa di Calcutta.\nNel 2008 ha recitato nel cortometraggio \"Le talpe\" di Ludovico Bessegato.\nNel 2010 e nel 2011 al teatro greco di Siracusa ha recitato come Ulisse in \"Aiace\" e in \"Filottete\" di Sofocle, come \"Socrate\" nelle \"Nuvole\" di Aristofane. Nella Quaresima del 2012 e del 2013 ha partecipato come voce recitante alle vie crucis che il cardinal Angelo Scola ha tenuto nel Duomo di Milano. Ha continuato ad animare la Compagnia dell'Eremo, mettendo in scena tra il 2012 e il 2013 \"Jacques Fesch. Transfiguratio malis\", \"La scelta. Sette disegni con Nicolao della Flue\" ed \"Echi alpini. Canti e scritti delle penne nere\", su drammaturgie di Sergio Di Benedetto.\nDa alcuni anni collabora con il Teatro del Cerchio di Parma, tenendo seminari per attori e curando diverse regie.\nNella stagione 2014-2015 recita in \"Enrico IV \"di Pirandello, per la regia di Franco Branciaroli, nel ruolo di Dionisio Genoni. Costanzo Gatta, per il \"Corriere della sera\", d\u00e0 una valutazione di 9/10 alla sua performance.\nCome doppiatore.\nHa partecipato al doppiaggio di \"Olocausto\" film per la TV con Meryl Streep. Ha dato voce a James Woods, Michael Moriarty, Martin Sheen. Per la televisione ha dato voce a diverse serie televisive e ai pi\u00f9 importanti cartoni animati di Mediaset."}
{"id": "2200863", "revid": "83531", "url": "https://it.wikipedia.org/wiki?curid=2200863", "title": "La trilogia di Paperin Sigfrido e l'oro del Reno", "text": "La Trilogia di Paperin Sigfrido e l'oro del Reno \u00e8 una parodia a fumetti de \"I Nibelunghi\", romanzo anonimo scritto tra il XII e il XIII secolo d.C.. La storia, sceneggiata da Osvaldo Pavese e disegnata da Guido Scala, venne pubblicata dalla Disney in tre puntate su Topolino, nel 1989 (da cui il nome \"Trilogia\"), intitolate rispettivamente \"Paper Wotan e la sfida dei Bassolunghi\", \"Paperin Sigfrido e il filtro di Crimelia\" e \"Paper Wotan e la pesca del crepuscolo\".\nQuando la parodia \u00e8 stata ripubblicata nel 2006 ne \"I Classici della Letteratura Disney\", la storia \u00e8 stata rinominata Paperin Sigfrido e l'oro del Reno.\nTrama.\nIl drago Lingualunga ha rubato il denaro di Paperwotan, viene dunque incaricato Paperin Sigrifido di recuperare l'oro.\nCon l'astuzia, il papero vince contro il drago, ma la strega Crimelia lo fa innamorare di una Valchiria, Brunilde, e cos\u00ec Crimelia prende tutto l'oro di Paperwotan e, fondendolo, ottiene un anello che trasforma tutto in oro.\nPaperin Sigfrido riporta l'anello a Paperwotan e torna in s\u00e9, re-innamorandosi di Gutrina Paperina.\nAlla fine, un luccio ingoia l'anello, cos\u00ec Crimelia e Paperwotan se ne stanno a pescare in attesa di ritornare ricchi."}
{"id": "2200865", "revid": "436907", "url": "https://it.wikipedia.org/wiki?curid=2200865", "title": "One of My Turns", "text": "One Of My Turns \u00e8 una canzone dei Pink Floyd pubblicata nel 1979 all'interno dell'album \"The Wall\". Fu inclusa nella parte b del singolo \"Another Brick in the Wall (Parte 2)\".\nComposizione.\nIl brano dura circa 3 minuti e 38 secondi. \u00c8 diviso in tre parti distinte: un breve dialogo, una parte cantata dai toni piuttosto bassi e tristi, ed un'altra, invece, che ha un tono pi\u00f9 forte. La prima parte \u00e8 accompagnata solo da un sintetizzatore che emette suoni non armonizzati, la seconda \u00e8 caratterizzata da un ritmo il 3/4, che richiama il ritmo di valzer, per\u00f2 molto rallentato in do maggiore. Questa parte suona molto simile, per atmosfera e ritmo alla canzone dei Beatles I Me Mine, ma \u00e8 molto rallentata. La canzone poi sfocia in un quasi classico Hard Rock 4/4 in Si Bemolle maggiore. Anche questo tipo di struttura, che alterna parti classicheggianti come il valzer a parti pi\u00f9 prettamente rock \u00e8 probabilmente ispirata alla stessa canzone di George Harrison. In questa canzone si pu\u00f2 ascoltare una delle pi\u00f9 potenti performance vocali di Roger Waters, che raggiunge in un tratto il La sopra il Do centrale e comunque il cantato \u00e8 molto emotivo e ricco di dinamiche e sfumature. Questa canzone fu rilasciata come singolo e aveva sull'altro lato Another Brick in the Wall.\nTrama.\nCome le altre canzoni nell'album \"The Wall\", \"One Of My Turns\" racconta una porzione della storia di Pink.\nDopo aver saputo del tradimento della moglie, Pink invita una groupie nel suo appartamento. Quest'ultima tenta in tutti i modi di catturare l'attenzione di Pink, che per\u00f2 non le presta ascolto, mentre pensa alla fine del rapporto con sua moglie; dato che la ragazza continua a cercare la sua attenzione, lui, in preda ad un attacco d'ira, distrugge l'appartamento e la fa fuggire, parlandole persino della sua \"ascia preferita\".\nAlla fine, quando ormai la ragazza \u00e8 scappata, Pink esclama \"perch\u00e9 corri via?\" con un tono malinconico.\nVersione video.\nPink invita una groupie, impersonata da Jenny Wright, ad entrare nel suo appartamento, ma poi si siede sulla poltrona a guardare la televisione, ignorandola completamente. La ragazza tenta di sedurlo, ma lui, in preda ad un attacco d'ira, comincia a distruggere l'intero appartamento. Poi Pink comincia ad inseguire la spaventatissima ragazza per tutta la stanza, lanciandole addosso svariati oggetti. Infine getta la televisione fuori dalla finestra tagliandosi la mano sul vetro rotto."}
{"id": "2200866", "revid": "666668", "url": "https://it.wikipedia.org/wiki?curid=2200866", "title": "Campionato armeno di calcio a 5 2003-2004", "text": "Il Campionato armeno di calcio a 5 2003-2004 \u00e8 stato il sesto campionato di calcio a 5 dell'Armenia, patrocinato dalla Federazione calcistica dell'Armenia. La stagione regolare \u00e8 stata vinto, per la prima vittoria, dal ."}
{"id": "2200869", "revid": "984922", "url": "https://it.wikipedia.org/wiki?curid=2200869", "title": "Falling for a Dancer", "text": "Falling for a Dancer \u00e8 un film per la televisione del 1997 diretto da Richard Standeven.\nTrama.\nIl film, diviso in quattro puntate, \u00e8 ambientato nel 1930 in Irlanda.\nLa diciannovenne Elizabeth ha una relazione con un attore itinerante. Ritrovatasi sola ed in attesa di un figlio, \u00e8 obbligata a sposarsi: i genitori e la sua comunit\u00e0 la obbligano a scegliere Neeley Scollard, cugino vedovo del prete di citt\u00e0, che ha il doppio della sua et\u00e0. Dopo alcuni anni, la ormai venticinquenne Elizabeth decide di provare a cercare nuovamente l'amore, lasciandosi corteggiare da un ragazzo del villaggio."}
{"id": "2200877", "revid": "767487", "url": "https://it.wikipedia.org/wiki?curid=2200877", "title": "Piz Beverin", "text": "Il Piz Beverin \u00e8 una montagna del massiccio delle Alpi lepontine di 2997\u00a0m s.l.m., nel Canton Grigioni.\nDescrizione.\nEsso \u00e8 situato precisamente all'estremo est delle Alpi dell'Adula (nei Monti dello Spluga). Contrariamente alle montagne situate pi\u00f9 a sud dei Monti dello Spluga, esso \u00e8 costituito da rocce calcaree.\nBeverin viene dal latino \"Bovarinum\", che significa bovino, di conseguenza la montagna \u00e8 talvolta soprannominata \"Monte dei buoi\"."}
{"id": "2200879", "revid": "21698467", "url": "https://it.wikipedia.org/wiki?curid=2200879", "title": "Alpi lepontine", "text": ""}
{"id": "2200881", "revid": "183694", "url": "https://it.wikipedia.org/wiki?curid=2200881", "title": "Emilio Spedicato", "text": "Biografia.\nNato a Milano da padre salentino di Monteroni in provincia di Lecce e madre milanese, sposato con una donna originaria di Taurisano, ha studiato presso il liceo classico Manzoni di Milano, diplomandosi con il pi\u00f9 alto voto nel nord Italia, insieme con Enrico Camporesi. Laureato in Fisica all'Universit\u00e0 Statale di Milano, ha svolto per sette anni ricerca presso il Centro Calcolo del CISE, un centro di ricerche nucleari, dove si \u00e8 occupato fra l'altro della determinazione della temperatura interna di un reattore nucleare nota la temperatura esterna e della parte matematica delle prime centraline italiane per la misura dell'inquinamento atmosferico.\nNel 1976 ha cominciato ad insegnare all'Universit\u00e0 degli Studi di Bergamo, dove \u00e8 stato professore ordinario di ricerca operativa fino al pensionamento, nel 2015. \nHa svolto l'attivit\u00e0 di ricerca per alcuni anni all'estero in atenei quali: Stanford University, Universit\u00e0 di Wuerzburg, Essex University, Hertfordshire University ed ha attivato ampi contatti con ricercatori dell'Europa dell'Est, della Cina e dell'Iran. \u00c8 stato il primo non cinese ad ottenere in Cina un dottorato in matematica.\nLe sue attivit\u00e0 di ricerca sono documentate in circa 600 pubblicazioni, fra le quali alcune monografie e vari volumi di atti dei convegni da lui organizzati, ed hanno riguardato:\nEmilio Spedicato si occupa inoltre della modellizzazione della esplosione di Fetonte, nel cui ambito, fra l'altro, pu\u00f2 essere proposta una spiegazione del biblico passaggio del Mar Rosso da parte di Mos\u00e8."}
{"id": "2200885", "revid": "183694", "url": "https://it.wikipedia.org/wiki?curid=2200885", "title": "Solar Project", "text": "I Solar Project Solar One, Solar Two e Solar Tres sono delle centrali elettriche basate sul solare termico e situate negli USA e in Spagna.\nSolar One.\nIl Solar One \u00e8 stato un progetto sperimentale per lo sfruttamento dell'energia solare termica nei pressi di Barstow nei pressi del Deserto del Mojave in California. Esso fu il primo progetto sul vasta scala per la produzione di energia elettrica tramite l'energia solare termica. Il Solar One venne creato dagli sforzi congiunti del \"Dipartimento dell'Energia\" (DOE) degli Stati Uniti, la Southern California Edison, il LA Dept of Water and Power e dalla \"Commissione per l'energia della California\". Fu costruito a Daggett dove si trovano anche i SEGS I e II a circa 16\u00a0km a est di Barstow.\nIl suo principio di funzionamento prevedeva la concentrazione dell'energia solare in un unico punto focale per ottenere cos\u00ec il calore necessario all'azionamento di una turbina a vapore e la conseguente produzione di elettricit\u00e0. Per questo motivo la struttura \u00e8 composta da centinaia di eliostati che, seguendo il percorso del Sole durante l'arco del giorno, riflettono la luce solare verso un ricevitore termoassorbente posto sulla sommit\u00e0 della torre centrale. Il trasferimento del calore verso le turbine a terra viene effettuato attraverso delle condotte riempite di olio sintetico (l'acqua, oltre certe temperature, raggiunge pressioni difficilmente gestibili) che alimentano un boiler dove viene effettivamente generato il vapore per la produzione di energia elettrica.\nAlla fine degli anni settanta il Dipartimento per l'Energia degli Stati Uniti lanci\u00f2 la gara d'appalto per lo sviluppo degli eliostati e vennero formulati numerosi prototipi e proposte. La preferenza venne data alla semplicit\u00e0 e rigidit\u00e0 di costruzione per contenere i costi di una produzione su larga scala e ottenere il massimo rendimento e solidit\u00e0 delle strutture.\nLa centrale sviluppa una potenza di 10 MW di elettricit\u00e0, utilizzando 1818 specchi di 40\u00a0m\u00b2 ognuno, disposti su un'area di 51 ettari per una superficie specchiante totale di 72.650\u00a0m\u00b2. Il Solar One fu completato nel 1981 ed \u00e8 stato operativo dal 1982 al 1986. Venne poi riprogettato e prese il nome di Solar Two.\nSolar Two.\nNel 1995 il Solar One fu convertito nel Solar Two con l'aggiunta di 108 eliostati da 95\u00a0m\u00b2 in un secondo anello portando il totale a 1926 specchi e ad una superficie di 82.750\u00a0m\u00b2. Ci\u00f2 diede al Solar Two la capacit\u00e0 di riflettere l'energia di 600 soli e produrre 10\u00a0MW. Il Solar Two utilizzava sali fusi (una combinazione di nitrato di sodio al 60 % e di nitrato di potassio al 40 %) come mezzo per la conservazione del calore anzich\u00e9 olio sintetico e acqua come il Solar One. L'inerzia termica sali fusi infatti aiutava il mantenimento del calore durante le brevi interruzioni di luce dovute al passaggio di nubi e permetteva in pratica lo stoccaggio del calore in grandi serbatoi per evitare che l'impianto rimanesse inattivo nelle ore notturne. \nIl Solar Two rimase operativo fino al 1999 e, nel 2001, l'Universit\u00e0 della California a Davis convert\u00ec la struttura in un telescopio \u010cerenkov in grado di misurare i raggi gamma che colpiscono la nostra atmosfera. Il suo nome attuale \u00e8 C.A.C.T. U. S. o \"Converted Atmospheric Cherenkov Telescope Using Solar 2\".\nGemasolar.\nIn seguito al successo ottenuto dal Solar Two in questo nuovo metodo di produzione di elettricit\u00e0, la Torresol Energy ha inaugurato nel maggio 2011 la centrale Gemasolar (precedentemente nota come Solar Tres) a Fuentes de Andaluc\u00eda, in Spagna.\nQuesto impianto genera una potenza di 19,9\u00a0MW grazie a 2.650 eliostati disposti su una superficie di 185 ettari. Rispetto agli impianti precedenti questo dispone di un serbatoio per lo stoccaggio dei sali fusi (ad una temperatura di circa 500\u00a0\u00b0C) pi\u00f9 grande che permette alla centrale di rimanere operativa fino a 15 ore senza irraggiamento solare.\nLa centrale fornisce energia a 25000 abitazioni nella regione dell'Andalusia, permettendo un risparmio equivalente a 30.000 tonnellate all'anno sulle emissioni di CO.\nQuestioni sull'occupazione del suolo.\nLe centrali elettriche solari a torre come quelle del Solar Project sembrano essere enormi e occupare superfici eccessivamente vaste se paragonare al rendimento in termini di energia che esse producono ma in realt\u00e0 esse rappresentano proprio il risultato opposto. Esse infatti coprono aree inferiori alle centrali idroelettriche (considerando i laghi artificiali che richiedono per il loro funzionamento) e alle centrali a carbone (che necessitano spesso di miniere a cielo aperto per la loro alimentazione). Il sito pi\u00f9 adatto per queste centrali elettriche solari, risulta essere, inoltre, una zona che altrimenti non verrebbe sfruttata, come deserti e zone aride in generale."}
{"id": "2200887", "revid": "666668", "url": "https://it.wikipedia.org/wiki?curid=2200887", "title": "Campionato armeno di calcio a 5 2004-2005", "text": "Il Campionato armeno di calcio a 5 2004-2005 \u00e8 stato il settimo campionato di calcio a 5 dell'Armenia, patrocinato dalla Federazione calcistica dell'Armenia. Il campionato ha visto la prima vittoria del Tal-Grig Yerevan."}
{"id": "2200895", "revid": "122667112", "url": "https://it.wikipedia.org/wiki?curid=2200895", "title": "Esperimenti di Vipeholm", "text": "Per esperimenti di Vipeholm (chiamati anche \"Vipeholmtofee\", \"Vipeholms-kolorna\", o \"Vipan-kolorna\") si intende un noto programma di ricerca condotto su malati mentali del manicomio di Vipeholm a Lund in Svezia, tra gli anni 1945 e 1955. In seguito, questi esperimenti furono oggetto di una profonda discussione etica in relazione alle modalit\u00e0 in cui furono condotti.\nLa ricerca prevedeva la somministrazione di grandi quantit\u00e0 di sostanze zuccherine e carboidrati e fu sponsorizzata dall'Associazione Medici Dentisti ed Industrie Dolciarie. Il suo scopo era quello di debellare la carie dentaria che, negli anni quaranta, in Svezia rappresentava un serio problema. Il manicomio fu ritenuto un ambiente ideale, in quanto i pazienti potevano essere seguiti personalmente e costantemente al fine di monitorare l'andamento dell'esperimento. Oltre alle sostanze zuccherine e carboidrati, alcuni pazienti furono alimentati per quattro anni anche con una speciale sostanza biancastra gelatinosa, nota come \"Vipeholmtoffe\" (in italiano mou) e che serviva a coprire i denti per evidenziarne gli effetti della carie. Relativamente a questa dieta, i ricercatori ottennero il benestare dell'Istituto di Medicina e tali esperimenti furono eseguiti senza che vi fosse il consenso dei pazienti, n\u00e9 quello dei loro congiunti.\nAl termine dello studio si pot\u00e9 constatare che i denti dei pazienti, di ambo i sessi, erano stati oggetto di una ventina di diversi tipi di carie.\nUn rapporto del 1952 riportava al riguardo: \"Questo \"Toffee\" (o mou), non era assolutamente paragonabile con i dolciumi allora in commercio, in quanto attaccandosi ai denti, creava reazioni dolorose ai pazienti stessi\".\nI vari dibattiti che seguirono portarono ad una migliore comprensione riguardo alla correlazione tra le sostanze zuccherine e la carie, nonch\u00e9 della necessit\u00e0 di un cambiamento di metodo nell'igiene dentaria.\nTuttavia, dal risultato di questa ricerca emerse la responsabilit\u00e0 dell'industria dolciaria, che sponsorizz\u00f2 lo studio con denaro e prodotti, per un esperimento condotto violando i diritti etici dei pazienti."}
{"id": "2200896", "revid": "84942646", "url": "https://it.wikipedia.org/wiki?curid=2200896", "title": "Zio Paperone pesca lo skirillione", "text": "\" Zio Paperone pesca lo skirillione \" (\"The Secret of Atlantis\"), anche nota come Zio Paperone - Juke box ad Atlantide, \u00e8 una storia a fumetti Disney del 1954 di Carl Barks.\nTrama.\nZio Paperone scopre che Paperino gli deve 10 centesimi da 4 anni, e decide di riprenderseli con l'astuzia: commissiona a Paperino stesso una missione da esattore, e lo manda a casa sua a riscuotere, promettendogli la met\u00e0 di quanto riuscir\u00e0 ad ottenere. Quando Qui, Quo e Qua gli aprono, Paperino capisce di essere stato giocato e torna allo studio dello zio a saldare il debito. Qui d\u00e0 all'avarastro una moneta da 25 centesimi, un quarto di dollaro del 1916, pretendendo il resto di 15 e la met\u00e0 del debito che, sebbene con s\u00e9 stesso, aveva riscosso: riceve cos\u00ec 20 centesimi, ma Paperone lo truffa dandogli un \"soldo baloniano\" (Balonia \u00e8 uno Stato che non esiste pi\u00f9); dopo un primo momento di sconforto, Paperino scopre dai nipotini che nel mondo del collezionismo questa moneta vale 5 dollari, e va riderne da Paperone: ma il vecchio zio non si d\u00e0 per vinto; si accaparra tutti i quarti di dollaro del 1916 pagandoli il doppio del loro valore e li getta nell'oceano in un punto imprecisato, tenendo solo quello datogli dal nipote, che per la sua rarit\u00e0 raggiunge il valore di uno skirillione di dollari. Ma egli vuole aspettare prima di rivenderlo, e ci gioca buttandolo per aria: come era prevedibile lo perde per strada e tenta di recuperarlo prima in una fabbrica di torte e poi seguendo in cima ad un grattacielo l'uccello che l'ha preso. Se lo lascia per\u00f2 sfuggire, e il \"quartino\" cade dall'edificio finendo sotto un compressore stradale che lo appiattisce fino a farlo diventare grande come Paperino.\nZio Paperone \u00e8 disperato, perch\u00e9 non sa in quale punto dell'oceano ha buttato le altre monete: lo aiutano i nipotini, che, pur con le minime indicazioni dello zione, riescono a trovare il punto preciso grazie all'ausilio del Manuale delle Giovani Marmotte (\"Junior Woodchucks guidebook\", qui alla sua prima apparizione). Dopo aver raggiunto il posto con una nave, Paperino e Paperone si immergono con un nuovo tipo di scafandro progettato dai tecnici del ricco papero, e a 700 metri di profondit\u00e0 scoprono una citt\u00e0 sommersa apparentemente disabitata. Sulla cima di un tempio trovano la popolazione che li aspettava, ovvero uomini-pesce il cui re indossa una collana fatta con i quartini perduti. Essi rivelano loro che si trovano ad Atlantide, e non possono andarsene per non divulgare il segreto della citt\u00e0 sommersa, che altrimenti sarebbe assediata da orde di giornalisti ed eserciti bramosi dell'oro atlantideo. Chiusi in carcere e costretti a diventare Atlantidei con le lezioni di un maestro con tanto di cappello da laureato, i due paperi vengono raggiunti da due dei nipotini, preoccupati per non vederli tornare e catturati anch'essi dal popolo sottomarino. La storia di Atlantide, per\u00f2, li interessa molto: la popolazione era stata costretta a riparare sulle montagne vedendo l'acqua che lentamente invadeva Atlantide (e non in una sola notte come dice Platone), ma anche quando l'ultima cima dell'isola si inabiss\u00f2, scoprirono di poter vivere sott'acqua, poich\u00e9 in millenni di lotta contro di essa avevano sviluppato delle branchie. Affascinato dall'interesse dei nipotini, il maestro li porta in giro per la citt\u00e0 e mostra loro le sue bellezze.\nI due nipotini trovano per\u00f2 un vecchio aereo mercantile precipitato in mare e adagiato sulla cima di un palazzo, e, nonostante il divieto di avvicinarsi del maestro, vi entrano: trovano cos\u00ec dei juke-box e li portano fuori; quando, usando un pesce elettrico e uno dei quartini, li rimettono in funzione e sentono la musica anni quaranta, il maestro afferma che \u00e8 la prima volta che ad Atlantide una simile arte trova libero sfogo: convoca tutti i cittadini e indice una festa. Ma mentre tutti sono presi dall'euforia, i nipotini prendono i quartini dalla cassa del juke-box e liberano gli zii: tutti e quattro nuotano verso la superficie allorquando il re si accorge della loro fuga e li \"arpiona\", colpendo il sacchetto di quartini di Paperone che riesce comunque a salvarne uno. I soldati atlantidei si arrendono perch\u00e9 i loro polmoni non resistono alla pressione leggera della superficie, ma fanno promettere ai nipotini (da GM) che MAI riveleranno il segreto di Atlantide. Un finale apparentemente felice, ma quando Paperone va a vendere la moneta scopre che al mondo non esiste un uomo che abbia tanti soldi da poterla comprare, se non lui stesso, definito un \"vecchio pazzo\" dal banchiere!\nPrima apparizione della \"stanza delle preoccupazioni\" (\"Worry room\")."}
{"id": "2200897", "revid": "110157", "url": "https://it.wikipedia.org/wiki?curid=2200897", "title": "Campionato armeno di calcio a 5 2005-2006", "text": "Il Campionato armeno di calcio a 5 2005-2006 \u00e8 stato l'ottavo campionato di calcio a 5 dell'Armenia, patrocinato dalla Federazione calcistica dell'Armenia. Il campionato ha visto la prima vittoria dell'Adana Yerevan."}
{"id": "2200900", "revid": "144796", "url": "https://it.wikipedia.org/wiki?curid=2200900", "title": "Cristiano Augusto di Sassonia-Zeitz", "text": "Era figlio del duca Maurizio di Sassonia-Zeitz (1619 \u2013 1681) e di Dorotea Maria di Sassonia-Weimar (1641 \u2013 1675).\nBiografia.\nFu cavaliere dell'Ordine Teutonico e nel 1693 si convert\u00ec al cattolicesimo, divenendo prevosto del Duomo di Colonia (1696 \u2013 1725), vescovo di Raab (1696 \u2013 1725) ed il 17 maggio 1706 fu fatto cardinale-prete da papa Clemente XI, ma non ricevette mai il titolo.\nDovendo il cugino Federico Augusto I di Sassonia convertirsi al cattolicesimo per poter aspirare al trono polacco, Cristiano Augusto lo istru\u00ec segretamente nella nuova fede, del che successivamente rilasci\u00f2 attestato autenticato dall'Internunzio apostolico.\nCristiano Augusto divenne nel 1707 arcivescovo di Strigonio e di conseguenza fu nominato primate d'Ungheria.\nRicopr\u00ec la carica di rappresentante imperiale quale primo commissario presso il parlamento di Regensburg.\nIn occasione della vittoria sui turchi a Belgrado (17 agosto 1717), Cristiano Augusto organizz\u00f2 il 26 ottobre, in rappresentanza dell'imperatore Carlo VI presso il Parlamento, una sontuosa festa nella sala dei cavalieri di Sant'Emmeramo.\nA seguito del decesso del fratello maggiore, duca Maurizio Guglielmo di Sassonia-Zeitz (1664 \u2013 1718), che non aveva lasciato eredi maschi, avrebbe dovuto divenire l'erede del ducato ma avendo preso i voti monastici, il Ducato di Sassonia-Zeitz fu incorporato nel principato di Sassonia, secondo le volont\u00e0 del nonno paterno Giovanni Giorgio I, principe elettore di Sassonia (1585 \u2013 1656).\nNon partecip\u00f2 ad alcun conclave.\nLa sua salma, inumata inizialmente nella cattedrale di Ratisbona, \u00e8 stata successivamente traslata in una tomba monumentale a Bratislava.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2200904", "revid": "729019", "url": "https://it.wikipedia.org/wiki?curid=2200904", "title": "Bloodwulf", "text": "Bloodwulf \u00e8 un personaggio dei fumetti pubblicato dalla Image Comics, creato da Rob Liefeld sulle pagine di \"Darker Image\" n. 1 del marzo 1993.\nSi tratta di un personaggio parodia \u2013 sebbene non ironico \u2013 dei fumetti di azione e di fantascienza; in realt\u00e0 \u00e8 \"modellato\" sulle fattezze dell'antieroe Lobo della DC Comics (entrambi cacciatori di taglie alieni, dal fisico muscoloso, la pelle chiara, la faccia coperta da disegni, i capelli lunghi e una moto volante come mezzo di locomozione).\nDopo 2 apparizioni su altre testate, \u00e8 stato protagonista nel 1995 di una miniserie omonima e di uno speciale estivo; successivamente ha partecipato a un tie-in con Avengelyne."}
{"id": "2200905", "revid": "1305772", "url": "https://it.wikipedia.org/wiki?curid=2200905", "title": "Docklands", "text": "Il nome Docklands si pu\u00f2 riferire a:"}
{"id": "2200908", "revid": "1543377", "url": "https://it.wikipedia.org/wiki?curid=2200908", "title": "Campionato armeno di calcio a 5 2006-2007", "text": "Il Campionato armeno di calcio a 5 2006-2007 \u00e8 stato il nono campionato di calcio a 5 dell'Armenia, patrocinato dalla Federazione calcistica dell'Armenia. Il campionato ha visto la seconda affermazione della squadra capitolina del Polytekhnik Yerevan."}
{"id": "2200914", "revid": "599", "url": "https://it.wikipedia.org/wiki?curid=2200914", "title": "Andrey Nikolayevich Tychonoff", "text": ""}
{"id": "2200915", "revid": "1654832", "url": "https://it.wikipedia.org/wiki?curid=2200915", "title": "Ludro e la sua gran giornata", "text": "Ludro e la sua gran giornata \u00e8 una commedia scritta da Francesco Augusto Bon nel 1833, prima parte de \"La trilogia di Ludro\".\nIl personaggio di Ludro richiama i tratti del goldoniano \"Momolo cortesan\". La sua apparizione fisica \u00e8 ritardata (avviene a met\u00e0 del secondo atto), ma gli altri personaggi forniscono informazioni sul suo conto, creando aspettative.\nQuesto personaggio \u00e8 centrale per la risoluzione dei due intrighi che si intrecciano lungo la commedia: l'amore tra Ludovico e Angelina, osteggiato dai rispettivi padri, e i ricatti di Prospero ai danni di Giulio e dell'onore della moglie di lui. Mentre nel primo caso interviene spinto dalla prospettiva di un guadagno economico, nel secondo lo fa per salvaguardare l'onore della donna, rivelandosi cos\u00ec un imbroglione e un briccone, ma dotato di saldi principi morali.\nGli altri personaggi ricalcano invece le parti tradizionali dell'epoca: gli innamorati (Angelina e Lodovico), i padri (Fabrizio e Gherardo) la servetta (Cristina), i caratteristi (Prospero e Barbara).\nCaratteristiche peculiari di quest'opera sono la prevalenza del duetto nei dialoghi, e soprattutto l'uso contemporaneo di lingua e dialetto, parlato da Ludro e Carletto.\nTrama.\nAmbientato a Venezia, in una piazzetta chiamata Campo della Guerra, dove si trova un antichissimo caff\u00e8.\nAtto I\nAl caff\u00e8, separatamente, Lodovico, Prospero e Giulio aspettano l'arrivo di Ludro. Si apprende dalle parole di questi, del caffettiere Marco e di Carletto, che Ludro \u00e8 un briccone, impelagato in tanti affari e intrighi. Finalmente arriva Ludro, mentre sta conversando con alcuni suoi \u201cclienti\u201d.\nLodovico, innamorato di Angelina, vuole sposarla ma il padre \u00e8 contrario e lo sta cercando. Ludro gli consiglia di scrivere una lettera al padre, in cui gli comunica che \u00e8 a Padova, e poi di partire per quella citt\u00e0; nel frattempo lui organizzer\u00e0 il matrimonio.\nProspero, innamorato della moglie di Giulio, la insidia di continuo, ma visti i rifiuti di lei impone al povero Giulio il pagamento immediato di un debito con interessi elevati. Ludro sulle prime non vuole aiutarlo, ma saputi gli attentati di Prospero alla morale della donna, si propone di trovare il modo di saldare il debito. Propone quindi a Prospero un affare: la vendita di 100 gabbie, di cui Prospero ne ha in realt\u00e0 solo una; sar\u00e0 Ludro a trovare le altre 100 e l'acquirente. Prospero accetta, consegna a Ludro 50 ducati, e questi gli firma una cambiale in bianco per i 150 ducati del commercio.\nGherardo trova il figlio al caff\u00e8 e lo riporta a casa.\nAtto II\nFabrizio si accorda con la cognata, Barbara, che accetta di accogliere a casa sua per un mese Angelina e la sua cameriera, in modo da tenerle sotto controllo. Dopo un siparietto in cui Carletto cerca di fare colpo su Barbara, prima che questa si avvii verso casa con Angelina, Lodovico in maschera consegna alla giovane un biglietto e scappa.\nGherardo (conte) si fa presentare Fabrizio (ricco mercante), e i due hanno uno scambio di vedute sull'amore dei figli, trovandosi d'accordo sul fatto che nessuno dei due dar\u00e0 mai il permesso al proprio figlio di sposare quello dell'altro. Cristina torna al caff\u00e8 e consegna di nascosto a Ludro il biglietto di Lodovico per Angelina: questi \u00e8 tornato di nascosto a Venezia, e ora i due aspettano un aiuto da parte di Ludro. Questi incontra Lodovico e gli dice di far sapere al padre, tramite il servo, che non \u00e8 andato a Padova, e poi risolver\u00e0 lui la faccenda.\nProspero e Ludro definiscono meglio il loro affare: Ludro comunica a Prospero che ha trovato chi compra le 100 gabbie a due ducati l'una, che ormai il contratto \u00e8 firmato, quindi o trova le altre 99 gabbie, o dovr\u00e0 pagare la somma equivalente, e che se si rifiuta finir\u00e0 in tribunale\u2026\nGiulio viene informato dell'avvenuto inganno ai danni di Prospero.\nAtto III\nLudro ordina a Giulio di portare Ludovico, che ha rifiutato una sua proposta, dentro il caff\u00e8. Nel frattempo sopraggiunge Barbara, che parla con Gherardo per cercare di convincerlo a concedere a Lodovico di sposare Angelina, ma inutilmente. Sopraggiunge Fabrizio, che la rimprovera per non essere a casa con Angelina. Arriva anche Ludro, che alle domande dei tre risponde di aver saputo che Lodovico e Angelina sono fuggiti insieme, e che lo sanno tutti ormai. Fabrizio e Gherardo stabiliscono allora, per rimediare all'accaduto, che i due ragazzi si sposeranno. Suggellato il patto, e chiamati a testimoni Giulio e Marco, Ludro rivela che i due ragazzi sono in realt\u00e0 l'una a casa e l'altro nel caff\u00e8, e che non sono mai fuggiti, ma ormai la promessa di matrimonio \u00e8 stata fatta e va rispettata.\nSopraggiunge Prospero con i 200 ducati da dare a Ludro. Della totale somma ricevuta di 250 ducati, Ludro spiega che 150 serviranno a pagare la sua cambiale, e dei restanti 100, 60 salderanno il debito di Giulio, e i restanti 40 li user\u00e0 per festeggiare.\nLodovico e Angelina vengono messi al corrente del risultato dell'inganno di Ludro, che si congeda da tutti, dopo una cos\u00ec gran giornata."}
{"id": "2200917", "revid": "110157", "url": "https://it.wikipedia.org/wiki?curid=2200917", "title": "Magdalen College", "text": "Il Magdalen College di Oxford (\"Collegium Beatae Mariae Magdalenae\") \u00e8 un collegio inglese istituito nel 1458 sotto il regno di Enrico VI d'Inghilterra e dedicato a Maria Maddalena, il cui preside \u00e8 David Clary.\nFondato dal vescovo di Winchester William Waynflete, la torre e il chiostro furono realizzati dall'architetto William Orchard; ebbe numerosi studenti celebri tra i quali Oscar Wilde, John Turner, Dudley Moore, Geoffrey Warnock e altri ancora.\nDi chiaro stampo anglicano, durante il regno di Giacomo II d'Inghilterra il sovrano decise che il collegio sarebbe divenuto cattolico e licenzi\u00f2 l'intero senato accademico (\"Expulsion of the Fellows\"). Il 25 ottobre del 1688, poco prima della Glorious Revolution e della deposizione di Giacomo II da parte di Guglielmo III d'Inghilterra, i membri del senato accademico vennero reinsediati."}
{"id": "2200920", "revid": "287204", "url": "https://it.wikipedia.org/wiki?curid=2200920", "title": "Campionato armeno di calcio a 5 2007-2008", "text": "Il Campionato armeno di calcio a 5 2007-2008 \u00e8 stato il decimo campionato di calcio a 5 dell'Armenia, patrocinato dalla Federazione calcistica dell'Armenia. Il campionato ha visto la terza affermazione della squadra capitolina del Polytekhnik Yerevan."}
{"id": "2200927", "revid": "61051", "url": "https://it.wikipedia.org/wiki?curid=2200927", "title": "Rabo\u010de-Krest\u2019janskaja Krasnaja Armija", "text": ""}
{"id": "2200928", "revid": "401318", "url": "https://it.wikipedia.org/wiki?curid=2200928", "title": "Tubi fittili", "text": "La costruzione a Tubi fittili \u00e8 una tecnica edilizia che consiste nell'inserimento nel conglomerato cementizio di elementi cilindrici cavi in terracotta al fine di alleggerire la costruzione. \u00c8 utilizzata spesso nella costruzione delle cupole e delle volte degli edifici, affinch\u00e9 non siano pesanti da sorreggere. Un esempio \u00e8 la cupola della Basilica di San Vitale a Ravenna.\nIl tubo fittile rappresenta una delle forme pi\u00f9 facili da realizzare per un ceramista: si tratta infatti di un semplice cilindro con una gola. Inoltre la forma dei tubi, assimilabile ad una bottiglia senza fondo, permette di infilarli uno dentro l'altro in modo da creare un filare di tubi in grado di seguire il profilo di un cerchio, mentre la forma conica della gola favorisce la libert\u00e0 di movimento fra i tubi consentendone la disposizione secondo qualsiasi curva di arco o di volta. \nTalvolta potevano venire adoperate allo scopo delle normali anfore usate."}
{"id": "2200930", "revid": "729019", "url": "https://it.wikipedia.org/wiki?curid=2200930", "title": "Aichi E16A", "text": "Lo Aichi E16A \"Zuiun\" (, \"Nuvola d'auspicio\", nome in codice alleato Paul) era un idroricognitore monomotore biposto prodotto dall'azienda giapponese Aichi Tokei Denki e utilizzato dalla Dai-Nippon Teikoku Kaigun K\u014dk\u016b Hombu, il Servizio aeronautico della Marina imperiale giapponese durante la seconda guerra mondiale.\nStoria del progetto.\nNel 1939 la Marina Imperiale emise una specifica per un nuovo modello di idroricognitore destinato a equipaggiare unit\u00e0 della flotta andando a sostituire l'Aichi E13A, a quel tempo non ancora entrato in servizio. I disaccordi sui requisiti relativi alla specifica 14-\"Shi\" non consentirono alla maggior parte delle aziende nazionali di presentare progetti, tuttavia una nuova specifica 16-\"Shi\", emessa nel gennaio 1941, venne redatta dagli organi della marina rispettando i parametri del modello Aichi AM-22 progettato dall'ufficio tecnico dell'azienda diretto dagli ingegneri Kishiro Matsuo e Yasuhiro Ozawa, specifica che ebbe un ulteriore adattamento nel giugno successivo. Il progetto era relativo a un idrovolante a scarponi di aspetto convenzionale, biposto a cabina chiusa, monomotore, monoplano ad ala bassa, con piani alari ripiegabili per consentire il pi\u00f9 agevole rimessaggio su incrociatori pi\u00f9 piccoli e navi appoggio idrovolanti, e impennaggio monoderiva, di costruzione interamente metallica, con rivestimento lavorante tranne le estremit\u00e0 alari, i piani orizzontali dell'impennaggio e le superfici di controllo rivestite in tessuto. L'unica particolarit\u00e0 era l'insolita adozione di aerofreni situati nella parte anteriore dei montanti \"a N\" che collegavano la fusoliera ai galleggianti, soluzione per consentire al modello di operare anche nel secondario ruolo di bombardiere in picchiata.\nIl prototipo dell'AM-22, che per primo ottenne la designazione provvisoria \"Idrovolante sperimentale da ricognizione 16-Shi\" e successivamente la designazione E16A1, fu completato entro maggio 1942, equipaggiato con un motore Mitsubishi MK8A Kinsei 51, un radiale 14 cilindri doppia stella raffreddato ad aria in grado di erogare una potenza pari a , pi\u00f9 del propulsore adottato dall'E13A, e armato con tre mitragliatrici calibro 13 mm, due Type 97 in caccia, collocate nei piani alari, e una Type 92 posteriore, montata su supporto brandeggiabile a disposizione dell'osservatore.\nLe prime prove di volo lasciarono qualche perplessit\u00e0 nella commissione esaminatrice della marina e suggerirono all'ufficio tecnico dell'azienda di intervenire sui piani alari, aumentando di 5 cm l'apertura alare, e di adeguare la potenza di fuoco adottando mitragliatrici di calibro maggiore. I due successivi prototipi integrarono le modifiche e vennero equipaggiati con due cannoncini aeronautici Type 99 calibro 20 mm; in questa configurazione nell'agosto 1943 il modello venne ritenuto idoneo dalle autorit\u00e0 militari e avviato alla produzione in serie. I primi modelli costruiti adottavano la versione 51 del radiale Kinsei, sostituita dalla Kinsei 54 nei velivoli pi\u00f9 recenti. Successivamente ne venne sviluppata una versione dalle prestazioni migliorate, indicata come E16A2 ed equipaggiata con un motore Kinsei 62 da , realizzata nel 1944 ma che rimase nella fase di prototipo.\nData l'oramai ridotta capacit\u00e0 industriale dell'Impero giapponese durante le fasi finali della seconda guerra mondiale, l'E16A venne prodotto, compresi i 4 prototipi, in sole 256 unit\u00e0, un numero decisamente pi\u00f9 esiguo degli oltre dell'E13A. Oltre che dall'Aichi, che tra gennaio 1944 e maggio 1945 ne realizz\u00f2 193 unit\u00e0, il modello venne prodotto anche dalla Nippon Hik\u014dki nei suoi stabilimenti di Tomioka, Yokohama, in altre 59 unit\u00e0.\nTecnica.\nEra un monoplano ad ala bassa convenzionale, equipaggiato con due galleggianti e un inusuale (per un idrovolante) aggancio per bombe per permettergli di operare il suo secondo ruolo di bombardiere in picchiata.\nImpiego operativo.\nL'E16A1 inizi\u00f2 ad essere consegnato ai reparti della Dai-Nippon Teikoku Kaigun K\u014dk\u016b Hombu, la componente aerea della marina imperiale, nel 1944, quando oramai le sorti della Guerra del Pacifico erano a favore degli Alleati che avevano acquisito la superiorit\u00e0 aerea su gran parte teatro bellico dell'Oceano Pacifico. Fu ampiamente utilizzato durante la Campagna delle Filippine, subendo ingenti perdite, e i velivoli sopravvissuti vennero modificati e utilizzati per attacchi kamikaze durante l'operazione Kikusui, in occasione della battaglia di Okinawa, per cercare di fermare l'invasione dell'isola da parte delle forze aero-navali e terrestri alleate.\nTra le unit\u00e0 navali che impiegarono il modello vi furono anche gli incrociatori pesanti della classe Takao, che ne avevano in dotazione uno assieme ad altri due Mitsubishi F1M2. Entrambi idonei per il decollo tramite catapulta, l'Aichi veniva impiegato per missioni di ricognizione marittima a lungo raggio mentre al Mitsubishi erano riservate quelle a corto raggio e dove fosse necessaria una potenza di fuoco per interdizione di unit\u00e0 nemiche.\nIl modello fece parte dell'equipaggiamento del 301\u00ba, 631\u00ba e 634\u00ba K\u014dk\u016btai, oltre che dello Yokosuka K\u014dk\u016btai che fu a difesa della base navale di Yokosuka e in generale della baia di Tokyo durante le fasi finali del conflitto.\nIl 634\u00ba K\u014dk\u016btai era dislocato presso le navi da battaglia classe Ise, la capoclasse \"Ise\" e la \"Hyuga\".\nAlcuni esemplari catturati vennero acquisiti da reparti alleati e ridipinti con insegne statunitensi."}
{"id": "2200934", "revid": "106908", "url": "https://it.wikipedia.org/wiki?curid=2200934", "title": "Servio Sulpicio Camerino (console 500 a.C.)", "text": ""}
{"id": "2200939", "revid": "122901489", "url": "https://it.wikipedia.org/wiki?curid=2200939", "title": "Cavaliere errante", "text": "Il cavaliere errante \u00e8 una figura della letteratura cavalleresca medievale. L'aggettivo \"errante\" (cio\u00e8 viaggiatore, girovago) indica come il cavaliere vagabondava per vasti territori in cerca di avventure, o allo scopo di dimostrare il proprio valore, ad esempio in un pas d'armes.\nLa prima apparizione nota del termine \"cavaliere errante\" fu nel poema del XIV secolo \"Sir Gawain e il Cavaliere Verde\": quando Sir Gawain giunge al castello di Sir Bercilak de Haudesert dopo lunghi viaggi, l'autore anonimo narra che Sir Bercilak \"haylsed the knygt erraunt\" (ovvero, \"diede il benvenuto al cavaliere errante\").\nAl di la della rappresentazione letteraria i cavalieri erranti erano l'espressione di quella parte dell'aristocrazia feudale che si era impoverita nel corso dei grandi rivolgimenti avvenuti nel periodo storicizzabile come di passaggio tra l'alto e il basso medioevo. Secondo lo storico Franco Cardini: \u00abIl cavaliere errante, figura romantica dell\u2019esistenza effettiva del quale molti hanno dubitato, era una realt\u00e0: ma assai meno \u201cbella\u201d (per quanto, dal punto di vista storico, non meno affascinante) di quanto non vorrebbero farci credere i romanzi cavallereschi scritti fra il XII e il XVI secolo. Nella pratica, doveva trattarsi di poveracci che, brigantaggio a parte, non avevano altra risorsa che l\u2019ingaggio mercenario presso qualche potente. Per questo ceto di guerrieri, la Spagna costituiva una risorsa tradizionale, e non necessariamente dalla parte dei cristiani: non era raro il caso di guerrieri cristiani al servizio degli emiri arabo-ispanici o magrebini.\u00bb."}
{"id": "2200942", "revid": "465169", "url": "https://it.wikipedia.org/wiki?curid=2200942", "title": "Deadly Combination Mixtape", "text": "Deadly Combination Mixtape \u00e8 un mixtape realizzato nel 2007 da Luda e DJ Tsura. Il mixtape, composto con liriche originali sovrapposte a basi americani gi\u00e0 edite, raccoglie molti artisti della scena hip hop italiana."}
{"id": "2200944", "revid": "110157", "url": "https://it.wikipedia.org/wiki?curid=2200944", "title": "Museo Obrietan", "text": "Il Museo Obrietan - Arte Orientale Antica \u00e8 un museo privato di antiquariato orientale fondato nel 2005 che ha sede a Villa Orna presso Brendola, alle porte di Vicenza.\nVoluto da Gioacchino Obrietan e diretto dal figlio Gianmaria, \u00e8 stato creato in collaborazione con i professori Xu Jing Tian, esperto di storia orientale e Mario de Ruitz, della Classe Scienza e Tecnica dell'Accademia Olimpica di Vicenza.\nStoria.\nIl Museo d'arte orientale Obrietan nasce l'11 giugno 2005.\nIl museo ha sede presso Villa Orna, un casolare padronale costruito alla fine del XVIII secolo.\nIl complesso, acquistato dalla famiglia Obrietan nel 1987 per divenire residenza di famiglia, accoglie dal 1996 la sede della Galleria Antiquaria Thais, e, dal 2005, il Museo d'arte orientale Obrietan.\nAllestimento.\nL'area espositiva del Museo Obrietan si situa nel lato occidentale dell'edificio principale di Villa Orna.\nSezioni.\nLe opere del Museo sono disposte in cinque sezioni.\nAl secondo piano della Villa, si entra in una sala dal perimetro quadrangolare che accoglie le mostre temporanee e gli eventi.\nIn fondo alla sala, l'ingresso nell'area espositiva permanente \u00e8 delimitato da un antico portale cinese in legno e ferro battuto.\nLa prima sezione, dedicata al \"\"Celeste Impero\", ospita mobilia proveniente da dimore aristocratiche in maggior parte della dinastia Qing (1644-1911).\n\"Suoni dell'antico impero\" si intitola la seconda sezione, nella quale sono compresi significativi esemplari dell'arte campanaria cinese dal XVI secolo.\nLa sezione \"Riflessi di vita quotidiana\" comprende utensili e oggetti d'uso domestico che provengono soprattutto da Cina e Tibet.\n\"Tibet: arte e spiritualit\u00e0\" descrive l'arte e la cultura tibetana attraverso i mobili, provenienti dai villaggi, e gli oggetti sacri utilizzati dai monaci durante i rituali.\nLa quinta sezione, \"Il tesoro di Hoi-An\"\" \u00e8 dedicata alle significative ceramiche vietnamite della collezione Thais."}
{"id": "2200946", "revid": "15756", "url": "https://it.wikipedia.org/wiki?curid=2200946", "title": "Cervelletto", "text": "Il cervelletto (in latino \"cerebellum\" che significa \"piccolo cervello\") \u00e8 una parte del sistema nervoso centrale e pi\u00f9 precisamente del rombencefalo ed \u00e8 presente in tutti i vertebrati. Sebbene di solito sia pi\u00f9 piccolo del cervello, in alcuni animali come i pesci \"mormyridae\" assume dimensioni addirittura pi\u00f9 grandi. Nonostante il cervelletto costituisca circa il 10% della massa cerebrale nel' homo sapiens, contiene approssimativamente l'80% del totale dei neuroni cerebrali, ossia circa 70 miliardi di neuroni (69.03 \u00b1 6.65) contro i 16 miliardi della Corteccia (16.34 \u00b1 2.17) e i 0.69 \u00b1 0.12 miliardi del tronco encefalico.\nIl cervelletto svolge un ruolo importante nel controllo dei movimenti. \u00c8 coinvolto anche in funzioni cognitive, quali l'attenzione, la memorizzazione e il linguaggio, nonch\u00e9 nella regolazione delle risposte alla paura o al piacere, tuttavia le sue funzioni motorie sono quelle storicamente pi\u00f9 accreditate e studiate nonostante si stima attualmente che solamente il 20% delle funzioni cerebellari siano di natura motoria. I lobi cerebellari sono infatti implicati in tutto lo spettro dei domini neuropsicologici. Di per s\u00e9, il cervelletto umano non inizia il movimento, ma contribuisce al suo coordinamento, alla sua precisione e all'accurata temporizzazione (timing): riceve l'input dai sistemi sensoriali del midollo spinale e da altre zone del cervello e integra questi segnali nell'ottimizzazione dell'attivit\u00e0 motoria. Un danno cerebellare produce negli esseri umani dei deficit nel movimento fine, nell'equilibrio, nella postura e nell'apprendimento motorio, e in aggiunta svariate compromissioni a carico dei domini di linguaggio, attenzione e memoria sono ben documentate in Neuropsicologia Clinica e in ricerca neuroscientifica.\nAnatomicamente, il cervelletto umano si presenta come una formazione grossolanamente ovoidale divisa in due emisferi (emisferi cerebellari), dal peso di circa 130-140 grammi ed \u00e8 disposto nella fossa cranica posteriore nascosto sotto gli emisferi cerebrali. La sua superficie corticale \u00e8 coperta da scanalature parallele finemente distanziate, in contrasto con le ampie convoluzioni irregolari tipiche della corteccia cerebrale. Queste scanalature parallele nascono dal fatto che la corteccia cerebellare \u00e8 un sottile strato di tessuto strettamente piegato come una fisarmonica. All'interno di questo sottile strato vi sono diversi tipi di neuroni con una disposizione altamente regolare, le pi\u00f9 importanti sono le cellule Purkinje e le cellule granulari. Questa complessa organizzazione neurale permette una grande capacit\u00e0 di elaborazione del segnale, ma quasi tutta la lavorazione della corteccia cerebellare passa attraverso una serie di piccoli nuclei profondi che si trovano nella materia bianca all'interno del cervelletto.\nOltre al suo ruolo diretto nel controllo del movimento, il cervelletto \u00e8 necessario per diversi tipi di apprendimento motorio, soprattutto nell'adattamento ai cambiamenti dei rapporti sensomotorici. Sono stati sviluppati diversi modelli teorici per spiegare la calibrazione sensomotrice in termini di plasticit\u00e0 sinaptica all'interno del cervelletto. Questi modelli derivano da quelli formulati da David Marr e James Albus, basati sull'osservazione che ogni cella cerebellare di Purkinje riceve due tipi di input totalmente diversi: uno comprende migliaia di ingressi deboli provenienti dalle fibre parallele delle cellule granulari; l'altro \u00e8 un ingresso estremamente forte proveniente da una singola fibra rampicante. Il concetto di base della teoria di Marr-Albus \u00e8 che la fibra rampiacante funge da \"segnale di insegnamento\", che induce un cambiamento duraturo nella forza degli ingressi nella fibra parallela. Le osservazioni di \"long term depression\" negli ingressi nelle fibre parallele hanno fornito sostegno a tali teorie, anche se la loro validit\u00e0 rimane ancora controversa.\nRapporti e configurazione esterna.\nNel suo insieme, il cervelletto appare costituito da una parte centrale, detta verme, e due espansioni laterali convesse, gli emisferi cerebellari. La superficie di tutto il cervelletto, al pari del telencefalo, presenta numerosi solchi ad andamento prevalentemente trasversale che delimitano specifici territori, i lobi e i lobuli. Nel complesso presenta una faccia superiore, una inferiore e una circonferenza.\nLa faccia superiore \u00e8 coperta dai lobi occipitali da cui \u00e8 separata dal tentorio del cervelletto, un setto della dura madre che si dispone orizzontalmente. Questa lamina prendendo inserzione sulla squama dell'osso occipitale, contribuisce a delimitare il seno venoso e continua in avanti per formare un ampio spazio ovalare che delimita inferiormente la porzione sovratentoriale dell'encefalo. Sulla linea mediana, la faccia superiore si solleva in un rilievo, la faccia superiore del verme, formata dal verme stesso.\nLa faccia inferiore \u00e8 in rapporto con le fosse craniche posteriori e con la cisterna magna (o cerebello-midollare), una vasta cisterna che contiene liquido cefalorachidiano. Tale cisterna \u00e8 in comunicazione con la cavit\u00e0 del IV ventricolo attraverso tre fori: uno centrale, il forame di Magendie, e due laterali, forami di Luschka. Nella parte centrale della faccia inferiore \u00e8 presente la vallecula del cervelletto (di Reil), una depressione che accoglie un altro setto della dura madre, la falce cerebellare.\nLa circonferenza \u00e8 percorsa anteriormente da una depressione, l'ilo cerebellare, delimitato dai tre peduncoli cerebellari diretti verso il tronco encefalico. L'ilo \u00e8 delimitato superiormente dalla valvola di Vieussens e dalla valvola di Tarin che si congiungono nell'ilo formando un angolo acuto, il \"fastigium\", aperto anteriormente e formante l'apice della volta del IV ventricolo. La valvola di Vieussens, in particolare, \u00e8 una lamina che congiunge il centro midollare con la lamina tecti (lamina quadrigemina) ed \u00e8 formata da due strati: uno superiore di sostanza bianca, il velo midollare superiore (o anteriore), che occupa lo spazio compreso fra i peduncoli superiori e uno strato pi\u00f9 profondo di sostanza grigia che continua con la faccia inferiore del verme. La valvola di Tarin o velo midollare inferiore (o posteriore) \u00e8 una lamina di ependima, continuazione della membrana tectoria, che occupa lo spazio fra i peduncoli inferiori.\nAngolo cerebellare.\nL'angolo cerebellare \u00e8 un'area triangolare delimitata posteriormente e dorsalmente da cervelletto e ponte, anteriormente e lateralmente dalla rocca petrosa dell'osso temporale. \u00c8 posto anteriormente al flocculo. In tale area si trovano concentrati i nuclei dei nervi encefalici facciale, intermedio e vestibolo-cocleare che emergono avvolti da una comune guaina meningea. L'importanza di tale area \u00e8 squisitamente clinica e dovuto ai rapporti intimi e delicati che vi sono fra gli elementi presenti; un'alterazione, infatti, che interessa questa zona presenta un quadro anatomoclinico famoso come sindrome dell'angolo ponto-cerebellare.\nPeduncoli cerebellari.\nI peduncoli sono tratti di collegamento fra cervelletto e tronco encefalico (e quindi poi con tutto il nervoso centrale) costituiti da fasci di fibre nervose sia afferenti che efferenti.\nSuddivisione lobare.\nSia il verme che gli emisferi vengono suddivisi da cinque profondi solchi, fessure o scissure principali in lobi e lobuli. Scissure secondarie poi dividono ciascun lobulo in lamine.\nLobi.\nIl cervelletto \u00e8 diviso dalle scissure postero-laterale e primaria in 3 lobi, ognuno costituito da una porzione centrale nel verme e due porzioni laterali negli emisferi:\nLobuli.\nLe altre scissure suddividono poi il lobo anteriore e posteriore in ulteriori lobuli. La classificazione di Reil prevede una suddivisione in lobuli del verme e lobuli degli emisferi. Ad ogni lobulo del verme, corrispondono due lobuli degli emisferi, uno per lato.\nLobuli del verme\nFaccia superiore\nFaccia inferiore\nLobuli degli emisferi\nFaccia superiore\nFaccia inferiore\nScissure.\nIl cervelletto possiede numerose scissure (dette anche fessure o solchi), divise in principali (che danno vita ai lobi) e secondarie (responsabili della formazione dei lobuli). Sulla faccia superiore le scissure si fanno progressivamente pi\u00f9 lunghe, dalla fessura precentrale alla fessura orizzontale, poi sulla faccia inferiore decrescono sino alla fessura posterolaterale. Per evitare ripetizioni, ciascuna fessura divide sia una porzione del verme dalla successiva che la corrispondente ala abbinata al verme dalla successiva.\nLe scissure principali risultano essere solo due:\nLe scissure secondarie sono:\nStruttura e configurazione interna.\nIl cervelletto presenta uno strato di sostanza grigia superficiale, detta corteccia cerebellare, di forma irregolare a causa di numerosi solchi ad andamento prevalentemente trasversale. Al profondo della corteccia \u00e8 presente la sostanza bianca che forma, al centro, il corpo midollare da cui dipartono tralci di sostanza che seguono i ripiegamenti della grigia superficiale e formano l\"'arbor vitae\". Nel profondo del corpo midollare sono situati quattro nuclei (detti nuclei intrinseci): nucleo del tetto (o del fastigio), nucleo globoso, nucleo emboliforme e nucleo dentato.\nCorteccia cerebellare.\nLa corteccia cerebellare possiede una superficie pari alla met\u00e0 di quella del cervello ma contiene un numero di neuroni maggiore, bench\u00e9 il suo peso sia dieci volte inferiore. Tridimensionalmente per\u00f2 la corteccia cerebellare ha una struttura microscopica uniforme in tutte le sue parti a differenza della pi\u00f9 complessa e variabile corteccia cerebrale. Le cellule della corteccia cerebellare sono caratteristicamente orientate in modo rigorosamente geometrico rispetto alla superficie e agli assi della loro lamella.\nPresenta inoltre vasi sanguigni, cellule della neuroglia e 6 tipi neuronali:\nStrati cerebellari.\nLa corteccia cerebellare \u00e8 costituita da tre strati che, dal pi\u00f9 superficiale al pi\u00f9 profondo sono:\nStrato molecolare.\nLo strato molecolare, spesso 0,3-0,4mm, \u00e8 costituito dalle fitte arborizzazioni dendritiche delle cellule di Purkinje e di Golgi, dalle fibre parallele e dalle fibre rampicanti, mentre risulta essere povero di corpi cellulari: costituiti solamente dalle cellule a canestro, le cellule stellate e le cellule fusiformi.\nL'arborizzazione dendritica delle cellule di Purkinje si estende verso la regione corticale e risulta appiattita per via dello sviluppo in senso trasversale rispetto alla lunghezza delle lamelle cerebrali, a differenza delle cellule del Golgi che estendono le loro ramificazioni sia in senso trasversale che longitudinale, andando ad invadere anche parte del territorio occupato dalle cellule di Purkinje.\nLe fibre parallele nascono dalla biforcazione a T di numerosi assoni dei granuli che, una volta ascesi nello strato molecolare, divergono dando vita alle fibre stesse. Le fibre rampicanti, invece, risultano essere le terminazioni delle fibre olivo-cerebrali. Entrambe le fibre incontrano e traggono sinapsi con le cellule e i dendriti presenti nello strato molecolare.\nI prolungamenti delle cellule epiteliali della glia (di Bergmann), infine, si dispongono radialmente ed emettono a loro volta dei prolungamenti che avvolgono tutti gli elementi neuronali presenti tranne che in corrispondenza delle sinapsi. L'unione delle espansioni coniche di tali cellule, a livello della superficie del cervelletto, costituiscono una membrana limitante esterna.\nStrato delle cellule del Purkinje.\nLo strato delle cellule del Purkinje contiene i corpi delle cellule del Purkinje, parte del loro albero dendritico e di quello delle cellule di Golgi. Le cellule sono disposte in un'unica fila.\nStrato dei granuli.\nLo strato dei granuli, pi\u00f9 profondo, ha uno spessore che varia da 0,1mm nelle fessure a 0,5mm sulla sommit\u00e0 delle lamelle, contiene circa 2.7 milioni di neuroni dei granuli per millimetro cubo. In questo strato sono contenuti i corpi cellulari, i dendriti basali e le arborizzazioni assonali delle cellule del Golgi; i corpi cellulari delle cellule dei piccoli granuli e la parte iniziale del loro assone; le ramificazioni terminali delle fibre muscoidi (fibre afferenti) e parte delle fibre rampicanti che transitano verso lo strato molecolare. Dai piccoli granuli, originano gli assoni che vanno a formare le fibre parallele che decorrono nello strato molecolare.\nCellule della corteccia cerebellare.\nIl cervelletto presenta, oltre alle cellule della neuroglia, sei tipi di cellule neuronali: cellule di Purkinje, cellule del Golgi, cellule dei granuli, cellule a canestro, cellule stellate e cellule fusiformi. Queste ultime sono poco numerose, di tipo associativo con assone breve e presenti interamente nello strato molecolare.\nSono tutti neuroni inibitori rilascianti acido \u03b3-amminobutirrico (GABA) a parte le cellule dei granuli che sono neuroni eccitatori rilascianti L-glutammato.\nCellule del Purkinje.\nLe cellule del Purkinje sono grossi neuroni il cui corpo oblungo \u00e8 situato nell'omonimo strato. Sono disposte ad intervalli piuttosto regolari al suo interno e possiedono un albero dendritico fittamente arborizzato che prende origine da uno o due dendriti primari e che si porta fino allo strato molecolare, dove contrae migliaia di sinapsi per mezzo di numerose spine dendritiche con le fibre parallele delle cellule dei granuli. L'albero dendritico delle cellule di Purkinje \u00e8 caratteristicamente limitato ad una sottile lamina di tessuto perpendicolare all'asse maggiore della lamella. I dendriti delle cellule di Purkinje contraggono sinapsi mediante spine dendritiche pi\u00f9 tozze con le fibre rampicanti. Ricevono sinapsi inibitorie dalle cellule stellate, dalle cellule a canestro e da rami ricorrenti di assoni di altre cellule del Purkinje. Il citoplasma delle cellule di Purkinje possiede un reticolo endoplasmatico rugoso molto superficiale rispetto alla membrana plasmatica e molto sviluppato, associato a molti mitocondri e ribosomi. Gli assoni delle cellule di Purkinje originano dal loro lato basale e si dirigono verso lo strato dei granuli per poi penetrare nella sostanza bianca. Contraggono sinapsi assoassoniche con le cellule a canestro. Ciascun assone emette rami ricorrenti che formano sinapsi con le cellule a canestro (assosomatiche), le cellule di Golgi (assosomatiche o assoassoniche) e altre cellule di Purkinje (assodendritiche o assoassoniche). Il resto dell'assone si ricopre di guaina mielinica nella sostanza bianca e poi si ramifica diffusamente dirigendosi verso i nuclei del cervelletto o i nuclei vestibolari.\nNel complesso, sono neuroni inibitori GABAergici la cui funzione \u00e8 di modulare l'attivit\u00e0 dei nuclei intrinseci del cervelletto.\nCellule del Golgi.\nLe cellule del Golgi dette cellule stellate interne o grandi granuli sono neuroni dal grosso pirenoforo, che si trova nella zona superficiale dello strato dei granuli, vicini ai corpi cellulari delle cellule del Purkinje. Possiedono un albero dendritico dall'ampia arborizzazione che si estende significativamente, a differenza di quello delle cellule del Purkinje, sia sul piano longitudinale che trasversale con proporzioni simili. L'albero dendritico si porta sino allo strato molecolare. L'arborizzazione assonica delle cellule del Golgi si estende nello strato dei granuli e forma complessi sinaptici detti glomeruli cerebellari con le fibre muscoidi. Le fibre parallele contraggono sinapsi con il loro albero dendritico, ma possono ricevere anche rami ricorrenti dalle cellule di Purkinje, da fibre rampicanti o da fibre muscoidi. Alcune cellule del Golgi presentano un'arborizzazione dendritica anche nello strato granulare dove entrano a far parte dei glomeruli cerebellari e ricevono sinapsi eccitatorie dalle fibre muscoidi. L'estensione dell'albero dendritico e dell'arborizzazione assonica occupa un volume di tessuto simile.\nCellule dei granuli.\nLe cellule dei granuli sono le cellule pi\u00f9 numerose del cervelletto: secondo una stima, sembrano essere in numero di 46 miliardi e in rapporto di 3000 con le cellule del Purkinje. Sono neuroni piccoli, con corpi tondeggianti dai nuclei di 5-8\u00a0\u00b5m di diametro e un citoplasma ricco di ribosomi e mitocondri. Si trovano all'interno dello strato dei granuli che deve il suo nome a loro. Ognuno emette da tre a cinque dendriti terminanti con un caratteristico artiglio e prendono contatto con le terminazioni a grappolo delle fibre muscoidi formando i glomeruli cerebellari. Le cellule dei granuli possiedono un solo assone che attraversa la corteccia cerebrale sino allo strato molecolare dove si ramifica a T formando le fibre parallele. Le fibre parallele decorrono parallelamente all'asse maggiore della lamella cerebrale in cui si trovano per diversi millimetri e sono costellate di strutture globulari (o rigonfiamenti) che rappresentano le sinapsi con le spine dendritiche delle cellule del Purkinje, con le cellule stellate esterne, con le cellule a canestro e con quelli delle cellule del Golgi. Ogni arborizzazione dendtrica pu\u00f2 essere incrociata da circa 250.000 fibre parallele anche se non \u00e8 detto che ogni fibra parallela contragga sinapsi con tutti i dentriti che incontra.\nLe cellule dei granuli, a differenza delle altre popolazioni, sono gli unici neuroni eccitatori e nelle loro sinapsi rilasciano L-glutammato.\nCellule a canestro.\nLe cellule a canestro possiedono un pirenoforo che si trova nella parte pi\u00f9 profonda dello strato molecolare. Sono interneuroni inibitori che possiedono un'arborizzazione dendritica moderatamente ramificata su cui formano sinapsi alcune fibre parallele, essa \u00e8 perpendicolare all'asse maggiore della lamella, una geometria che seguono anche i dendriti delle cellule del Purkinje. Le cellule a canestro ricevono sinapsi assosomatiche anche da rami ricorrenti degli assoni delle cellule del Purkinje, dalle fibre rampicanti e dalle fibre muscoidi. Gli assoni delle cellule a canestro sono caratterizzati da un rapporto inversamente proporzionale tra il loro diametro e la distanza dal pirenoforo; si trovano in profondit\u00e0 nello strato molecolare, alcuni loro rami decorrono perpendicolarmente e altri parallelamente all'asse della lamella in cui si trovano, ed attraversano le arborizzazioni di almeno una decina di cellule di Purkinkje raggiungendo una lunghezza di qualche millimetro. Sono state cos\u00ec chiamate perch\u00e9 i rami collaterali dei loro assoni si affiancano ai dendriti delle cellule del Purkinje per poi formare una rete di fibre a canestro attorno ai corpi e all'assone di queste cellule.\nCellule stellate.\nLe cellule stellate o cellule stellate esterne sono piccoli neuroni dalla forma stellata che si trovano nello strato molecolare della corteccia cerebellare. Possiedono un'arborizzazione dendritica scarsamente ramificata che si sviluppa in un piano perpendicolare all'asse delle lamelle, mentre i loro assoni decorrono parallelamente all'asse maggiore della lamella in cui si trovano. Gli assoni formano sinapsi con l'albero dendritico delle cellule del Purkinje. I dendriti delle cellule stellate ricevono terminazioni sinaptiche eccitatorie dalle fibre parallele delle cellule dei granuli.\nCellule di Lugaro.\nSono neuroni a forma di sigaro situati allo stesso livello delle cellule di Purkinje. Questi neuroni glicinergici innervano le cellule stellate e le cellule a canestro e formano un lungo assone, orientato trasversalmente, che termina sulle cellule di Purkinje. Ricevono le afferenze principali da un sistema serotoninergico extracerebellare.\nCellule unipolari a pennello.\nSi tratta di cellule neuronali eccitatrici, presenti principalmente nelle regioni vestibolari del cervelletto, dove agiscono come una sorta di \"booster\" per le afferenze dalle fibre muscoidi. Le fibre muscoidi terminano con sinapsi molto grandi sulla base (il \"pennello\") di queste cellule. I loro assoni terminano come fibre muscoidi sui granuli.\nFibre afferenti.\nLa corteccia cerebellare comprende due tipi di fibre afferenti eccitatorie, le fibre rampicanti e le fibre muscoidi, distinte secondo la modalit\u00e0 con cui terminano nella corteccia cerebellare.\nOltre alle fibre muscoidi e rampicanti, la corteccia del cervelletto contiene un ricco plesso di fibre aminergiche provenienti da vari distretti del sistema nervoso centrale che rilasciano neurotrasmettitori come noradrenalina, serotonina e dopamina in modo paracrino piuttosto che tramite sinapsi, ci\u00f2 significa che i loro effetti si esercitano su gruppi di cellule e non su una singola cellula. Le fibre serotoninergiche provengono dalla formazione reticolare bulbare, quelle noradrenergiche dal \"locus coeruleus\" e sono inibitrici per le cellule del Purkinje, infine quelle dopaminergiche provengono dal tegmento ventrale.\nFibre rampicanti.\nLe fibre rampicanti sono fibre mieliniche eccitatorie che originano dal nucleo olivare inferiore e raggiungono il cervelletto tramite il fascio olivocerebellare. Il rapporto fra cellule di Purkinje e i neuroni del nucleo olivare inferiore \u00e8 di circa 10:1 e quindi ogni fibra olivocerebellare d\u00e0 luce a circa 10 fibre rampicanti. Le fibre risalgono attraverso la sostanza bianca dove gettano numerosi collaterali per i nuclei intrinseci. Arrivate nella corteccia distribuiscono collaterali per le cellule dei canestri e stellate per terminare poi nello strato molecolare dove si avvolgono intorno ai dendriti delle cellule del Purkinje contraendo con essi un gran numero di sinapsi (anche qualche migliaio).\nFibre muscoidi.\nLe fibre muscoidi sono fibre mieliniche che originano dai fasci spinocerebellari, trigeminocerebellari, reticolocerebellari e pontocerebellari. Nella sostanza bianca emettono numerosi rami collaterali per i nuclei intrinseci e una volta giunte nello strato dei granuli perdono la guaina mielinica per terminare espandendosi in rosette o grappoli. Queste terminazioni varicose, insieme ai dendriti dei granuli e agli assoni delle cellule del Golgi, entrano a far parte dei glomeruli cerebellari nei quali le rosette occupano una posizione centrale. Le fibre muscoidi non raggiungono lo strato molecolare, ma si fermano a quello dei granuli, deputando agli assoni dei granuli la trasmissione del segnale fino allo strato pi\u00f9 esterno. Con i dendriti dei granuli formano sinapsi glutammatergiche e i recettori postsinaptici sono prevalentemente NMDA.\nSostanza bianca.\nLa sostanza bianca cerebellare, posta profonda alla corteccia, \u00e8 composta dal corpo midollare e dall\"arbor vitae\", cio\u00e8 i tralci di sostanza bianca che partono dal corpo midollare per seguire in profondit\u00e0 le lamine e lamelle rivestite poi dalla corteccia.\nCorpo midollare.\nIl corpo midollare \u00e8 una massa compatta di sostanza bianca che contiene fibre afferenti per la corteccia, fibre efferenti dalla corteccia (destinate ai nuclei profondi e ai nuclei del tronco encefalico) e fibre di associazione.\nIl corpo \u00e8 suddiviso in due lamine che si separano ad angolo acuto delimitando il recesso superiore del IV ventricolo:\nIl tronco encefalico \u00e8 connesso al corpo midollare tramite i tre peduncoli cerebellari. La disposizione ordinata delle fibre nei peduncoli si perde all'interno del corpo stesso, per riformarsi poi a livello delle lamine e delle lamelle.\nNuclei intrinseci.\nI nuclei intrinseci del cervelletto sono situati nella parte profonda del corpo midollare. Si \u00e8 deciso di trattarli in un paragrafo a parte per l'importanza che rivestono nelle connessioni cerebellari.\nSono quattro paia e, in ordine mediolaterale, sono: nucleo del tetto, nucleo globoso, nucleo emboliforme e nucleo dentato.\nAi nuclei afferiscono sia gli assoni delle cellule di Purkinje sia i collaterali rilasciati dalle fibre rampicanti e muscoidi prima di impegnarsi nella corteccia. Le cellule di Purkinje rilasciano nei nuclei degli impulsi sempre a significato inibitorio con la generazione di una scarica tonica, mentre i collaterali delle altre fibre svolgono una funzione eccitatoria attraverso un'attivit\u00e0 elettrica irregolare (burst).\nNucleo del tetto (o del fastigio).\nIl nucleo del tetto si trova nella sostanza bianca al di sopra del IV ventricolo ed \u00e8 separato dallo strato ependimale da un fascio di fibre mieliniche. Dista solo 12mm dal nucleo controlaterale e di fatto \u00e8 il nucleo pi\u00f9 mediale. Presenta una forma ovoidale e le cellule multipolari sono pi\u00f9 grandi nei due terzi craniali rispetto alla parte pi\u00f9 inferiore. Appartiene funzionalmente al vestibolocerebello.\nNucleo globoso.\nIl nucleo globoso comprende 2-3 gruppi di cellule multipolari simili al nucleo del tetto. \u00c8 di dimensioni inferiori rispetto al precedente. Si trova in prossimit\u00e0 dell'ilo del nucleo dentato dal quale \u00e8 difficilmente individuabile. Insieme al nucleo emboliforme forma quello che viene a volte definito il nucleo interposito. Appartiene funzionalmente allo spinocerebello.\nNucleo emboliforme.\nIl nucleo emboliforme \u00e8 situato lateralmente \u00e8 un po' pi\u00f9 caudalmente al nucleo globoso e presenta 2-3 gruppi di cellule di varie dimensioni. Si trova in prossimit\u00e0 dell'ilo del nucleo dentato dal quale \u00e8 difficilmente individuabile. Insieme al nucleo globoso forma quello che viene a volte definito il nucleo interposito. Appartiene funzionalmente allo spinocerebello.\nNucleo dentato.\nIl nucleo dentato \u00e8 il pi\u00f9 voluminoso ed \u00e8 disposto vicino al verme tra il paraflocculo e il peduncolo cerebellare inferiore. \u00c8 chiamato anche oliva cerebellare per la particolare disposizione simile al nucleo olivare inferiore: ha la forma di una lamina grigia pieghettata con l'apertura volta in direzione dorsale e mediale. Presenta cellule multipolari di varie dimensioni dove, le pi\u00f9 grandi e filogeneticamente pi\u00f9 antiche prendono una posizione dorsomediale, mentre le pi\u00f9 piccole e recenti una ventrolaterale. Appartiene funzionalmente al pontocerebello.\nSuddivisione e classificazione dei territori.\nIn base all'origine filogenetico o alla funzione, \u00e8 possibile suddividere il cervelletto in diversi territori che possono comprendere o meno i diversi lobi e lobuli.\nLe connessioni del cervelletto e quindi le suddivisioni funzionali sono strettamente collegate alla filogenesi. Nell'evoluzione, compare prima il lobo flocculonodulare che si sviluppa insieme ai nuclei vestibolari spiegando i collegamenti fra archicerebellum e cerebello vestibolare e il motivo per cui le fibre, anzich\u00e9 passare per i nuclei intrinseci nel corpo midollare, si portano direttamente al bulbo.\nSuddivisione filogenetica.\nIn base all'origine filogenetica \u00e8 possibile suddividere il cervelletto in tre porzioni, dalla pi\u00f9 antica alla pi\u00f9 recente:\nSuddivisione funzionale.\nLa suddivisione funzionale del cervelletto \u00e8 stata fatta prendendo in considerazione i territori di afferenza e di efferenza definendo quindi: un vestibolocerebello, uno spinocerebello e un pontocerebello.\nVestibolocerebello (archicerebello).\nIl vestibolocerebello o cerebello vestibolare: corrisponde al lobo flocculonodulare ed \u00e8 quindi completamente sovrapponibile all\"archicerebellum\". \u00c8 connesso ai nuclei vestibolari del bulbo e riceve afferenze vestibolari dirette dai canali semicircolari, dagli organi otolitici, dalle paraolive, dalla formazione reticolare e dai nuclei basilari del ponte. Le principali efferenze sono dirette, quindi, ai nuclei vestibolari e costituiscono la prima tappa della via cerebellovestibolospinale. Per queste connessioni il vestibolocerebello \u00e8 coinvolto nel mantenimento e ripristino dell'equilibrio per la stazione eretta, la deambulazione e di coordinazione del movimento di testa e occhi.\nSpinocerebello (paleocerebello).\nLo spinocerebello o cerebello spinale: \u00e8 posizionato nella parte centrale dei lobi anteriore e posteriore, trovandosi quindi in tutto il verme esclusa la sua zona centrale. Le afferenze sono costituite da tratti della via spinocerebellare, prima di arrivare nel cervelletto passano attraverso il midollo spinale, il tronco encefalico e il nucleo spinale del trigemino. Trasportano informazioni esterocettive e propriocettive che formano due distinte rappresentazioni della periferia nel lobo anteriore e posteriore. Le efferenze sono dirette alla formazione reticolare e ai nuclei vestibolari laterale e inferiore attraverso il nucleo del tetto, mentre attraverso i nuclei emboliformi e globoso raggiungono il nucleo rosso controlaterale e poi il nucleo centrale ventrale del talamo. Da qui poi i fasci raggiungeranno i motoneuroni del midollo spinale e la corteccia motoria. Lo spinocerebello \u00e8 quindi connesso a due distinte vie: cerebellovestibolospinale e cerebellorubro(reticolo)spinale con le quali agisce sia sui muscoli estensori che flessori.\nPontocerebello (neocerebello).\nIl pontocerebello o cerebrocerebello o cerebello cerebrale: \u00e8 rappresentato dagli emisferi cerebellari e dalla parte centrale del verme. Le fibre afferenti, tramite i nuclei basilari del ponte, arrivano dalla corteccia sensitiva e motoria, dal nucleo olivare superiore, dal midollo spinale e dalla \"lamina tecti\". Le fibre efferenti, attraverso il nucleo dentato, sono dirette verso il nucleo rosso controlaterale da cui poi si dirigono al talamo e alla corteccia motoria e premotoria.\nDerivazione embriologica.\nIl cervelletto si sviluppa dal labbro rombico, un ispessimento della parte dorsale delle lamine alari del metencefalo, che forma il margine craniale del IV ventricolo. Due emisferi rudimentali si formano come rigonfiamenti rotondeggianti proiettati nel ventricolo stesso separati da una parte del tetto metencefalico che andr\u00e0 a formare il verme. Successivamente si assiste all'estroversione del cervelletto: una riduzione della porzione intraventricolare accompagnata dall'aumento della prominenza extraventricolare. Tale sviluppo \u00e8 dovuto alla migrazione verso l'esterno delle cellule presenti nel labbro rombico per formare uno strato sotto la glia limitante sopra la superficie del cervelletto in evoluzione, lo \"strato germinativo esterno\".\nSi forma poi la prima fessura, che corrisponde alla parte pi\u00f9 laterale della fessura posterolaterale. Alla fine del terzo mese compare un solco trasversale sulla superficie superiore del cervelletto primitivo formando la prima fessura che divide il verme ed entrambi gli emisferi.\nAvviene quindi l'espansione degli emisferi che, accrescendosi in misura maggiore al verme, lo vanno a ricoprire segregandolo nel solco profondo della vallecola. Nascono poi numerosi solchi trasversi.\nAlcuni neuroblasti della zona intermedia delle lamine alari migrano nella zona marginale e si differenziano nei neuroni della corteccia cerebellare. Altri neuroblasti, invece, danno origine ai nuclei intrinseci.\nTrasmissione degli impulsi.\nLe fibre afferenti parallele e rampicanti veicolano sempre un segnale di tipo eccitatorio, mentre le cellule stellate e dei canestri contraggono sinapsi inibitorie. Le fibre muscoidi che terminano nella corteccia formano i glomeruli cerebellari dove l'impulso che trasmettono alle cellule dei granuli viene modulato dalle sinapsi inibitorie degli assoni delle cellule del Golgi. Le fibre efferenti della corteccia, costituite dagli assoni delle cellule di Purkinje, sono sempre inibitorie.\nAfferenze.\nLe fibre afferenti al cervelletto, qualsiasi sia la loro origine e la via a cui appartengono, sono solo di due tipi: muscoidi e rampicanti. Le fibre entrano nel cervelletto attraverso i peduncoli cerebellari e, passando nella sostanza bianca, gettano collaterali nei nuclei intrinseci per terminare poi nella corteccia in modo del tutto diverso.\nLe fibre muscoidi si fermano nello strato dei granuli e terminano formando i glomeruli cerebellari dove contraggono sinapsi di tipo eccitatorio con le cellule dei granuli. In tale sede terminano anche gli assoni delle cellule del Golgi. Da qui, l'impulso segue gli assoni delle cellule dei granuli che ascende in modo rettilineo nello strato molecolare finch\u00e9, una volta raggiunto, non si biforcano a T dando vita alle fibre parallele che decorrono parallelamente all'asse maggiore delle lamelle (perpendicolarmente agli alberi dendritici delle cellule di Purkinje) e contraggono sinapsi eccitatorie con tutti i dendriti che incontrano (sia sulle cellule di Purkinje, che in quelle a canestro o stellate).\nLe fibre rampicanti, invece, si dirigono direttamente nello strato molecolare della corteccia e stabiliscono sinapsi eccitatorie con i dentriti delle cellule di Purkinje.\nCircuiti della corteccia.\nLe cellule di Golgi, presenti nello strato granulare, ricevono anch'esse sinapsi eccitatorie dalle fibre muscoidi e parallele che traducono poi in un segnale inibitorio per i granuli.\nLe cellule stellate e dei canestri, presenti nello strato molecolare, presentano una s parallela a quella delle cellule di Purkinje. L'assone delle cellule dei canestri, in particolare, si dirige lungo un piano perpendicolare all'asse della lamella portandosi a due cellule di Purkinje laterali a quella su cui si ramifica. Le fibre parallele che arrivano sulle cellule dei canestri, portano un segnale di tipo eccitatorio che si ripercuote in un segnale inibitorio verso cellule di Purkinje poste in file pi\u00f9 caudali e craniali, producendo un'inibizione laterale che aumenta il contrasto tra le file di tali cellule.\nEfferenze.\nGli impulsi corticifughi sono di tipo inibitorio e sono tutti dati dall'integrazione o dalla somma degli impulsi scaricati sulle cellule di Purkinje. Gli assoni delle cellule di Purkinje, lasciano la sostanza grigia per terminare nei nuclei intrinseci della sostanza bianca dove svolgono un'ulteriore attivit\u00e0 inibitoria che contrasta l'azione eccitatoria dei collaterali delle fibre muscoidi e rampicanti. Un ulteriore controllo sull'impulso avviene anche sulle e dalle cellule di Purkinje stesse: il ramo collaterale ricorrente, che si stacca dal loro assone poco dopo la sua nascita, si dirige verso i denditri con lo scopo di ridurre l'attivit\u00e0 efferente con la sua funzione inibitoria sulla cellula stessa.\nInfine, le fibre efferenti del cervelletto nascono dai nuclei intrinseci dove avvengono le modulazioni inibitorie finali dopo il passaggio dell'impulso nella corteccia.\nGlomerulo cerebellare.\nLe fibre muscoidi, terminando espandendosi in rosette sui dendriti delle cellule dei granuli, formano i glomeruli cerebellari. Tali glomeruli sono costituiti dall'espansione terminale di una fibra muscoide, 4-5 dendriti delle cellule dei granuli e dall'assone di cellule del Golgi. Nei glomeruli avviene la modulazione della trasmissione degli impulsi trasportati dalle fibre muscoidi ai granuli che poi passano alle cellule di Purkinje. L'impulso di tipo eccitatorio viene, infatti, controllato in senso inibitorio dall'assone della cellule del Golgi che, funzionando come una griglia, seleziona l'entit\u00e0 delle afferenze che devono raggiungere la corteccia.\nConnessioni afferenti.\nLe afferenze al cervelletto sono rappresentate dalle fibre muscoidi che terminano ed attivano le cellule dei granuli, le cellule del Golgi e i nuclei cerebellari e dalle fibre rampicanti provenienti dall'oliva inferiore che invece formano sinapsi con i nuclei cerebellari, con le cellule a canestro, con le cellule del Golgi e controlateralmente sulle cellule di Purkinje. Le fibre che si portano al cervelletto sono spinocerebellari, trigeminocerebellari, vestibolocerebellari, reticolocerebellari, pontocerebellari e olivocerebellari.\nFibre spinocerebellari.\nLe fibre spinocerebellari sono divise in posteriori, anteriori e rostrali. Sono tutte vie eccitatorie e prima di entrare nella corteccia, emettono collaterali per i nuclei del tetto, globoso ed emboliforme.\nFascio spinocerebellare posteriore.\nIl fascio spinocerebellare posteriore origina dalla colonna di Clarke, alla base del corno posteriore dei neuromeri toracici, risale omolateralmente, entra attraverso il peduncolo cerebellare inferiore e termina poi omolateralmente nel verme e nelle regioni adiacenti del lobo anteriore e nella piramide e nelle regioni adiacenti del lobo posteriore. Viste le afferenze della colonna di Clarke questo fascio trasporta le informazioni propriocettive ed esterocettive provenienti dagli arti inferiori omolaterali. Una caratteristica di questo fascio \u00e8 quella di avere gli assoni con il diametro maggiore di tutto il sistema nervoso centrale che, con i suoi 20\u00a0\u00b5m, permette una maggiore velocit\u00e0 di conduzione.\nFascio spinocerebellare anteriore.\nIl fascio spinocerebellare anteriore origina a livello lombosacrale nella sostanza grigia intermedia del midollo spinale, decussa subito dopo l'origine e risale sino al mesencefalo per poi scendere ed entrare nel cervelletto attraverso il peduncolo cerebellare superiore. Nella sostanza bianca del cervelletto le fibre di questo fascio decussano una seconda volta, staccano terminazioni per i nuclei cerebellari e poi si portano alla corteccia cerebellare. Grazie ai due incroci, la distribuzione delle fibre ai nuclei e alla corteccia ricalca quella delle fibre del fascio posteriore. Le sue afferenze sono costituite da informazioni relative agli archi riflessi degli arti inferiori e della parte inferiore del tronco.\nFascio spinocerebellare rostrale.\nIl fascio spinocerebellare rostrale origina dalla zona intermedia dei corni posteriori della sostanza grigia cervicale nel midollo spinale, risale omolateralmente lungo il midollo e il tronco encefalico per poi entrare nel cervelletto attraverso il peduncolo cerebellare inferiore dove si distribuisce a parti della corteccia simili a quelle del fascio cuneocerebellare. Trasporta informazioni relative agli archi riflessi degli arti superiori e del tronco superiore.\nFascio cuneocerebellare.\nIl fascio cuneocerebellare origina dal nucleo cuneato e dal nucleo cuneato accessorio, segue il fascicolo cuneato risalendo omolateralmente per poi entrare nel cervelletto. Qui termina nella parte posteriore del lobo anteriore, con le fibre propriocettive che si distribuiscono all'apice delle lamelle e le esterocettive alla loro base. Le regioni in cui termina sono il lobulo centrale, il culmen, il lobulo semplice, l'ala del lobo centrale, il lobulo quadrangolare anteriore e posteriore, il tuber, la piramide, l'uvula, il lobulo semilunare inferiore e parte del lobulo biventre. Trasporta informazioni relative a muscoli, articolazioni e neuroni sensitivi cutanei dell'arto superiore.\nFibre trigeminocerebellari.\nLe fibre trigeminocerebellari originano dai nuclei del trigemino nel tronco encefalico e si portano omolateralmente al cervelletto presso il lobulo semplice e il lobulo gracile, ma anche all'oliva inferiore omolaterale, che poi a sua volta proietta alla corteccia del cervelletto. Trasportano informazioni propriocettive e interocettive della testa.\nFibre olivocerebellari.\nLe fibre rampicanti che entrano nel cervelletto originano solamente da nuclei appartenenti al complesso olivare inferiore: da qui nascono per terminare controlateralmente su zone (costituite da strisce longitudinali) di cellule di Purkinje nella corteccia cerebellare. I collaterali delle fibre rampicanti si staccano per i nuclei cerebellari o vestibolari che contraggono sinapsi con le cellule di Purkinje raggiunte dalle rampicanti stesse. In tal modo le fibre olivocerebellari possono controllare i segnali in uscita dal cervelletto. In base alla suddivisione del complesso olivare inferiore si hanno due diverse origini per le fibre rampicanti:\nFibre vestibolocerebellari.\nLe fibre vestibolocerebellari primarie originano dal nervo vestibolare, ramo del nervo vestibolococleare, attraversano il corpo iuxtarestiforme e il nucleo vestibolare superiore per poi distribuirsi omolateralmente allo strato dei granuli della parte inferiore dell'uvula, del nodulo, dalla parte ventrale del lobo anteriore e del fondo delle fessure profonde del verme nella corteccia cerebellare.\nLe fibre vestibolocerebellari secondarie originano dal nucleo vestibolare superiore, dal mediale e dall'inferiore, si portano bilateralmente nella corteccia cerebellare presso le stesse regioni delle fibre vestibolocerebellari primarie e in pi\u00f9 anche al flocculo e all'adiacente paraflocculo ventrale (il paraflocculo accessorio del cervelletto umano), che non ricevono proiezioni vestibolocerebellari primarie.\nFibre reticolocerebellari.\nLe fibre reticolocerebellari originano dal nucleo reticolare laterale nel bulbo e dai nuclei reticolari paramediani e tegmentali del ponte.\nFibre pontocerebellari.\nLe fibre pontocerebellari originano dai nuclei pontini ed entrano nel cervelletto attraverso il peduncolo cerebellare medio di cui costituiscono quasi tutte le afferenze.\nConnessioni efferenti.\n\u00c8 possibile dividere le connessioni efferenti del cervelletto nelle proiezioni inibitorie della corteccia (e nella fattispecie delle cellule di Purkinje) dirette ai nuclei cerebellari e vestibolari e nelle proiezioni efferenti dirette dai nuclei cerebellari ai centri motori di tronco encefalico e corteccia cerebrale motoria.\nLe principali efferenze del cervelletto sono le fibre corticonucleari, corticovestibolari, cerebellovestibolari, cerebelloreticolari, cerebellorubre e cerebellotalamiche.\nEfferenze dalla corteccia.\nIl verme cerebellare proietta principalmente ai nuclei vestibolari e al nucleo del fastigio, mentre gli emisferi cerebellari proiettano al nucleo dentato, al nucleo emboliforme, ai nuclei globosi e a varie parti della formazione reticolare.\nZone della corteccia.\nLa corteccia cerebellare \u00e8 suddivisia in zone in base alla destinazione delle fibre che vi nascono. Questa suddivisione consiste in strisce (\"zone\") di cellule di Purkinje non individuabili nelle sezioni istologiche convenzionali.\nIl verme del lobo anteriore e il lobulo semplice sono divisi in:\nProseguendo verso gli emisferi, nella regione intermedia, sono presenti le zone C1, C3, Y. Queste zone proiettano al nucleo interposito anteriore e ricevono fibre rampicanti dalla regione craniale del nucleo olivare accessorio dorsale.\nIl resto degli emisferi \u00e8 costituito da:\nLe principali connessioni delle zone C2 e D sono con la corteccia cerebrale. Esse sono infatti connesse ad aree corticali motorie, premotorie e parietali con suddivisione somatotopica.\nLe altre parti del cervelletto presentano una suddivisione zonale di minore importanza o ancora poco chiara, rimanendo luogo di numerose efferenze.\nIl flocculo, invece, non presenta zone e le sue proiezioni sono dirette ai nuclei vestibolari superiore, mediale ed inferiore.\nFibre corticonucleari.\nLe fibre corticonucleari originano dalle cellule di Purkinje del verme del lobulo anteriore del cervelletto, in un'area detta zona A, che comprende la porzione mediale del verme e di cui fanno parte tutte le divisioni del verme tranne il nodulo. Queste fibre proiettano al polo craniale del nucleo del fastigio. Il folium vermis e il tuber, due regioni del verme che ricevono afferenze visive, proiettano anch'essi al nucleo del fastigio, ma al suo polo caudale e sono coinvolti nei movimenti saccadici dell'occhio. Le zone C1 e C3, laterali alla zona B e comprendenti cellule di Purkinje degli emisferi cerebellari proiettano entrambe ai nuclei emboliformi, mentre la zona C2, tra essi compresa, proietta al nucleo globoso. La parte restante degli emisferi, la pi\u00f9 laterale, proietta al nucleo dentato. Le fibre corticonucleari sono in parte efferenze del paleocervelletto (quelle che originano dalle zone B, C1, C2 e C3) e in parte del neocervelletto (tutto quanto proietta al nucleo dentato).\nFibre corticovestibolari.\nLe fibre corticovestibolari originano dalle cellule di Purkinje del verme del lobulo anteriore del cervelletto, precisamente da una stretta striscia longitudinale (dunque perpendicolare alle lamelle) appena laterale alla zona A, detta zona B che comprende lobulo centrale, culmen e soprattutto il lobulo semplice. I loro assoni proiettano al nucleo vestibolare laterale omolaterale, nel ponte. La piramide, l'uvula, il nodulo e il flocculo proiettano direttamente ai nuclei vestibolari superiore, mediale ed inferiore. In generale le fibre corticovestibolari sono efferenze dell'archicervelletto.\nEfferenze dai nuclei.\nLe efferenze dei nuclei intrinseci sono dirette ai centri motori del tronco encefalico e, attraverso il talamo, alla corteccia motoria.\nFibre cerebellovestibolari.\nLe fibre cerebellovestibolari comprendono le connessioni dei nuclei cerebellari con i nuclei vestibolari. Il nucleo del fastigio \u00e8 collegato reciprocamente con i nuclei vestibolari, la sua efferenza pi\u00f9 importante in questo senso \u00e8 il fascicolo uncinato che decussa all'interno della sostanza bianca cerebellare, passa posteriormente al peduncolo cerebellare superiore e raggiunge i nuclei vestibolari lateralmente. Dal nucleo del fastigio origina tuttavia anche un contingente di fibre non crociate che raggiunge i nuclei vestibolari (inferiore e mediale) attraverso i peduncoli cerebellari inferiori. Dal nucleo vestibolare laterale origina poi il fascio vestibolospinale laterale, mentre dal nucleo vestibolare mediale il fascio vestibolare mediale. Alcune fibre del nucleo del fastigio non sinaptano nei nuclei vestibolari e procedono inferiormente nel midollo spinale costituendo il fascio fastigiospinale. I nuclei vestibolare mediale ed inferiore proiettano fibre al talamo mediante il fascicolo longitudinale mediale, tali fibre sono implicate nel riflesso vestibolo-oculare.\nFibre cerebelloreticolari.\nLe fibre cerebelloreticolari comprendono le connessioni dei nuclei cerebellari con la formazione reticolare. Alcune fibre cerebellovestibolari originatesi dal polo craniale nucleo del fastigio attraversano i nuclei vestibolari per poi distribuirsi alla formazione reticolare mediale e sui grandi neuroni del nucleo reticolare mediale. La formazione reticolare a sua volta \u00e8 connessa al midollo spinale mediante il fascio reticolospinale mediale e il fascio reticolospinale laterale. Il polo caudale del nucleo del fastigio origina fibre che decussano e poi si portano alla formazione reticolare mediana del ponte, esse controllano i movimenti orizzontali dello sguardo.\nFibre cerebellorubre.\nLe fibre cerebellorubre comprendono le connessioni dei nuclei cerebellari con il nucleo rosso del mesencefalo. Il nucleo emboliforme proietta alla porzione magnocellulare nucleo rosso e questo a sua volta d\u00e0 origine al fascio rubrospinale che tuttavia nell'uomo \u00e8 poco sviluppato rispetto ad altri animali. Il nucleo dentato proietta alla porzione parvicellulare del nucleo rosso che a sua volta d\u00e0 origine al fascio tegmentale centrale che si collega con il nucleo olivare principale.\nFibre cerebellotalamiche.\nLe fibre cerebellotalamiche comprendono le connessioni dei nuclei cerebellari con il talamo. Il nucleo globoso proietta al nucleo ventrale laterale del talamo che a sua volta \u00e8 connesso con la corteccia motoria, in particolare alle porzioni da cui originano fibre volte al controllo dei muscoli assiali degli arti. Il nucleo dentato proietta al nucleo ventrale laterale del talamo mediante il fascio dentatotalamico, il nucleo \u00e8 a sua volta connesso con la corteccia premotoria. Infine anche alcune fibre del nucleo del fastigio giungono al talamo, alcune attraversando prima i nuclei vestibolari del ponte altre, soprattutto originatesi dalla sua porzione caudale, in maniera diretta.\nAnatomia funzionale.\nLe informazioni che arrivano dalla periferia portano i dettagli dei movimenti nel corso della loro esecuzione permettendo al cervelletto di controllare il tono muscolare durante i movimenti stessi e quindi di adattare subito lo stato di contrazione muscolare alle variazioni di carico o delle richieste fisiologiche per quanto concerne l'ampiezza, l'efficacia, la traiettoria e la durata del movimento. Nel fare questo permette, quindi, di ridurre al minimo le contrazioni non coordinate dei muscoli antagonisti che causano piccole oscillazioni durante il movimento, il cosiddetto \"tremore fisiologico\" (in questo \u00e8 implicata la porzione posterolaterale del cervelletto).\nSia i segnali periferici che centrali vengono confrontati in ogni istante e usati per produrre una risposta efficiente per modulare, ed eventualmente correggere, il segnale sia nel tragitto discendente che ascendente. Qualora sussistano delle differenze tra il movimento programmato e quello effettivamente realizzato, il cervelletto \u00e8 in grado di correggere, con un meccanismo di feedback negativo, il movimento durante il suo realizzarsi.\nIl modulo di funzionamento del cervelletto si ripete invariato nonostante le diverse connessioni e funzioni attribuite. La corteccia \u00e8 costituita ovunque dagli stessi strati che sono raggiunti dalla stesse fibre afferenti e da cui dipartono l'unico tipo di fibre efferenti dirette ai nuclei intrinseci del cervelletto.\nUn danno cerebellare, infine, non impedisce l'utilizzo di una determinata funzione, ma ne riduce l'efficienza.\nApprendimento motorio.\nQueste capacit\u00e0 del cervelletto si applicano sia durante i processi cognitivi (che coinvolgono le aree corticali limbiche e paralimbiche) sia durante la ripetizione di movimenti complessi (apprendimento motorio). La ripetizione nel tempo di determinati schemi motori, modifica i circuiti cerebellari (effetto plastico) accrescendo l'efficienza di controllo nell'atto motorio e quindi anche l'efficacia con cui viene effettuato. Si parla soprattutto di azione che richiedono schemi elevati di coordinazione (suonare il pianoforte) e in cui l'esecuzione dei singoli atti che compongono il movimento sia indipendente dall'intervento cosciente della corteccia cerebrale.\nNel cervelletto si crea quindi un ben preciso schema motorio che viene trasmesso al complesso olivare inferiore tramite proiezioni collaterali del fascio corticospinale. Anche alcune informazioni cerebellari uscenti attraverso il peduncolo cerebellare superiore che raggiungono il nucleo rosso vengono poi ritrasmesse all'oliva inferiore per il confronto con lo schema motorio originale.\nCorrezione del movimento.\nIn ogni caso sembra che proprio per questo motivo, il sistema delle fibre rampicanti olivocerebellari sia implicato nella correzione degli errori motori durante la replicazione di uno schema gi\u00e0 preimpostato e memorizzato. Le fibre rampicanti, infatti, aumentano la loro scarica di potenziali complessi generando un aumento di Ca2+ intracellulare molto evidente. Questo, sommatosi all'aumento relativo alla stimolazione delle stesse cellule da parte delle fibre parallele, induce in queste ultime un processo di depressione sinaptica a lungo termine (long term depression) causato fondamentalmente da un'endocitosi dei recettori AMPA per il glutammato con conseguente diminuzione di scarica delle cellule del Purkinje sui nuclei. Cos\u00ec il movimento tender\u00e0 ad essere corretto tramite le vie di controllo del cervelletto sulla corteccia e sulle vie motorie discendenti.\nMantenimento della stazione eretta.\nA questo riguardo svolge un ruolo essenziale il verme del cervelletto essendo implicato in quella serie di movimenti muscolari inconsci che permettono di mantenere la stazione eretta mentre si compie un'azione e nell'insieme noti come \"anticipazione motoria\". Nel momento in cui si prende un libro da uno scaffale, per esempio, vengono attivati per prima i muscoli flessori plantari della caviglia e non i flessori della spalla, del gomito o delle dita. Questo permette che la parte anteriore del piede spinga indietro gli arti inferiori e il tronco nel momento in cui si afferra il libro permettendo di mantenere la stabilit\u00e0. Nel momento in cui solleviamo il libro, poi, i muscoli erettori della colonna vertebrale correggono il peso del libro e del braccio impedendo lo sbilanciamento in avanti di testa e tronco. Nello stesso tempo recettori labirintici informano il cervelletto di ogni variazione dell'equilibrio permettendogli di effettuare una risposta coerente con le intenzioni e i movimenti effettuati.\nTempistica e cooperazione.\nUn esempio dell'importanza della tempistica con cui devono avvenire i movimenti motori e la coordinazione fra i muscoli si ha nella lettura. Per leggere una pagina di un libro \u00e8 necessario che ad ogni riga gli occhi che scorrono le lettere nelle righe scattino indietro per iniziare la riga successiva. Errori in questa azione pu\u00f2 causare la dislessia.\nPatologie.\nLesioni.\nLe lesioni al cervelletto sono tutte accomunate da una perdita della coordinazione del movimento o atassia. Lesioni cerebellari specifiche, naturalmente, portano a particolari tipi di atassia che risulta sempre nello stesso lato della lesione.\nLesioni della linea mediana del verme o del lobulo flocculonodulare portano ad un'atassia del tronco, con caratteristica andatura barcollante tipica dell'ubriaco. Questa scoordinazione si accompagna in genere a movimenti anomali degli occhi (nistagmo).\nLesioni laterali al verme causano un'atassia appendicolare, un'incoordinazione degli arti che si traduce nell'incapacit\u00e0 di svolgere movimenti appropriati alla distanza da raggiungere (dismetria) e a tremori intenzionali cio\u00e8 alterazioni della contrazione muscolare durante l'atto motorio.\nLesioni al lobo anteriore portano ad un aumento abnorme del tono muscolare (ipertonia). Tale sintomo \u00e8 anche indicativo di una lesione corticale con attivit\u00e0 dei nuclei profondi intatta: in questo caso si assiste ad un'ipertonia dei muscoli estensori che causa un'iperestensione di testa e collo (opistotono).\nAnche l'ipotonia, che consiste nella perdita del tono muscolare, \u00e8 un'alterazione che pu\u00f2 essere causata da lesioni al cervelletto. L'ipotonia riguarda tutti i muscoli quando si ha una perdita di funzione totale del cervelletto, oppure solo dei muscoli antigravitari se riguarda solo il nucleo del tetto.\nSindrome dell'angolo pontocerebellare.\nTale sindrome \u00e8 un quadro anatomoclinico che coinvolge gli elementi presenti nell'angolo cerebellare. Tale patologia \u00e8 solitamente causata da un tumore che coinvolge la guaina del nervo vestibolococleare che causa disturbi all'udito, dell'equilibrio e alterazioni al nervo facciale. Se si espande, pu\u00f2 portare alla compromissione del ponte, del cervelletto e di altri nervi encefalici. Altre cause della sindrome possono essere una compressione dovuta ad emorragie o processi espansivi del tronco encefalico."}
{"id": "2200950", "revid": "1543377", "url": "https://it.wikipedia.org/wiki?curid=2200950", "title": "I Grandi Maestri del Giallo", "text": "I Grandi Maestri del Giallo \u00e8 una collana edita da Newton Compton.\nLa collana \u00e8 legata ad un'iniziativa del quotidiano Il Messaggero iniziata il 18 maggio 2004. \nElenco delle uscite della serie \"I Grandi Maestri del Giallo\" della casa editrice Newton Compton."}
{"id": "2200953", "revid": "1782831", "url": "https://it.wikipedia.org/wiki?curid=2200953", "title": "D'Agostino", "text": "Persone.\nD'Agostino, cognome italiano "}
{"id": "2200954", "revid": "154893", "url": "https://it.wikipedia.org/wiki?curid=2200954", "title": "Dinosauro a becco d'anatra", "text": ""}
{"id": "2200955", "revid": "1776051", "url": "https://it.wikipedia.org/wiki?curid=2200955", "title": "Dragonslayer (Dream Evil)", "text": "Dragonslayer \u00e8 l'album di debutto del gruppo musicale heavy metal svedese Dream Evil. \u00c8 stato pubblicato il 25 giugno 2002 dalla Century Media Records. In giappone, l'album \u00e8 stato pubblicato in collaborazione con la Nexus Records l'8 luglio 2002; in questa edizione, la tracklist \u00e8 stata modificata, cambiando la posizione dei brani e aggiungendo la traccia bonus \"Losing You\".\nAntefatti.\nCome affermato dal chitarrista Gus G. in un'intervista, il disco \u00e8 un concept album:"}
{"id": "2200965", "revid": "729019", "url": "https://it.wikipedia.org/wiki?curid=2200965", "title": "Politekhnik Erevan", "text": "Il Polytekhnik Erevan (o Politekhnik Erevan) \u00e8 una squadra di calcio a 5 armena che milita nel campionato armeno di calcio a 5. La squadra \u00e8 una delle sezioni sportive dell'Universit\u00e0 Statale di Ingegneria dell'Armenia\nHa vinto tre titoli nazionali di cui quelli 2007 e 2008, partecipando in tutti e tre i casi alla UEFA Futsal Cup, in cui come migliore piazzamento ha ottenuto la qualificazione al tabellone principale nella stagione 2007/2008."}
{"id": "2200968", "revid": "339392", "url": "https://it.wikipedia.org/wiki?curid=2200968", "title": "GRF", "text": ""}
{"id": "2200969", "revid": "1728", "url": "https://it.wikipedia.org/wiki?curid=2200969", "title": "Polytekhnik Yerevan", "text": ""}
{"id": "2200974", "revid": "1782831", "url": "https://it.wikipedia.org/wiki?curid=2200974", "title": "Bouncing Boy", "text": "Bouncing Boy \u00e8 un personaggio dei fumetti DC Comics, membro della Legione dei Super-Eroi del XXX secolo. La sua vera identit\u00e0 \u00e8 Chuck Taine della Terra, e ha il potere di gonfiarsi come una palla e rimbalzare. Ricevette i suoi poteri dopo aver bevuto accidentalmente una bevanda superplastica ottenuta da una nuova formula che pensava fosse una bevanda gassata. Apparve per la prima volta in \"Action Comics\" n. 276 (maggio 1961).\nBiografia del personaggio.\nSpos\u00f2 la legionaria Duo Damsel in \"Superboy\" n. 200, dopo di che lasci\u00f2 il servizio attivo per passare a riservista, apparendo cos\u00ec sporadicamente fino a \"Ora zero - Crisi nel tempo\". Durante questo periodo da riservista, egli e la moglie avevano il compito di istruire le reclute dell'Accademia della Legione.\nNella continuity post-\"Ora Zero\", \u00e8 Charles Foster Taine (Chuck in breve), ovvero l'architetto e ingegnere della Legione. In questa versione, non ha superpoteri ed \u00e8 solo un membro onorario della Legione. Ha per\u00f2 progettato un veicolo speciale, detto \"Bouncing Boy\", che funziona da terremoto \"rimbalzante\", in grado di distruggere ci\u00f2 che sta nell'area d'azione.\nIl nome di \"Charles Foster Taine\" \u00e8 un riferimento al film del 1941 \"Citizen Kane\" (in Italia conosciuto come \"Quarto potere\") e al suo protagonista, Charles Foster Kane, anche se nella sua comparsa iniziale viene chiamato semplicemente \"Chuck Taine\".\nNon comparve nella terza versione della Legione, che cominci\u00f2 nel 2004.\nLa versione post-\"Crisi infinita\" di Bouncing Boy comparve in \"\". Mancante in azione durante la maggior parte della miniserie, lui e sua moglie, ora nota come Duplicate Damsel, entrarono in scena nell'ultimo numero per aiutare a terminare la battaglia contro il nemico comune e riunirsi alla Legione.\nParodia.\nIn un episodio della serie animata \"Due Fantagenitori\", i ragazzini furono trasformati in supereroi, tra cui uno chiamato \"Bouncing Boil\". I suoi ripetuti tentativi falliti di fermare Vicky in versione Wolverine non fecero altro che fare affermare ai suoi compagni \"Amico, quello \u00e8 un potere stupido\".\nPoteri.\nBouncing Boy possiede l'abilit\u00e0 di espandere il suo corpo fino a formare una palla. Nella sua forma normale, \u00e8 in sovrappeso e di media statura, ma quando \"si gonfia\", mentre la sua massa e il suo peso restano invariati le sue dimensioni incrementano fino a farlo somigliare a una palla grande come un uomo. Quando il suo corpo si gonfia aspirando aria, non si sa se sono le sue cellule che si espandono, diminuendo la sua densit\u00e0 mentre incrementano le sue dimensioni complessive.\nIn pi\u00f9, quando utilizza il suo potere, l'elasticit\u00e0 e la resistenza del suo corpo diventano estremamente gommose permettendogli di rimbalzare con estrema potenza. Pensato in origine come un potere inutile dai suoi compagni, dimostr\u00f2 pi\u00f9 volte come la forma del suo corpo e consistenza simile a quella della gomma potessero essere utilizzate come un'efficiente arma da guerra.\nLa sua mossa di rimbalzo fa s\u00ec che possa rimbalzare da una parete all'altra cos\u00ec da piombare sui suoi nemici con efficacia. Normalmente, una palla di gomma perderebbe lentamente la sua forza cinetica a causa della frizione, alla gravit\u00e0 e a forza di rimbalzare sulle pareti o sugli oggetti, ma Bouncing Boy pu\u00f2 utilizzare i suoi muscoli per mantenere la velocit\u00e0 e la potenza del primo rimbalzo. Il suo potere gli consente anche un discreto grado di invulnerabilit\u00e0 dato che rimbalzare da un oggetto all'altro non lo ferisce come accadrebbe a un normale essere umano."}
{"id": "2200979", "revid": "320578", "url": "https://it.wikipedia.org/wiki?curid=2200979", "title": "Castel Nuovo, l\u2019arco trionfale", "text": ""}
{"id": "2200982", "revid": "320578", "url": "https://it.wikipedia.org/wiki?curid=2200982", "title": "Contrada Sant\u2019Andrea", "text": ""}
{"id": "2200986", "revid": "320578", "url": "https://it.wikipedia.org/wiki?curid=2200986", "title": "Enrico de\u2019 Conti Novelli da Bertinoro", "text": ""}
{"id": "2200990", "revid": "315341", "url": "https://it.wikipedia.org/wiki?curid=2200990", "title": "Abbrivio", "text": ""}
{"id": "2200993", "revid": "1305772", "url": "https://it.wikipedia.org/wiki?curid=2200993", "title": "Vincent Mangano", "text": "Suo fratello Philip Mangano \u00e8 stato vicecapo e poi consigliere della famiglia.\nBiografia.\nVincenzo Mangano nasce a Palermo il 28 marzo 1888, emigra a New York alla fine degli anni '10, stabilendosi a Brooklyn; suo padre cos\u00ec come lui e suo fratello erano gi\u00e0 importanti uomini d'onore in Sicilia. Al loro arrivo a New York diventano membri di spicco della famiglia di Salvatore D'Aquila, che gli affida il controllo del porto di Brooklyn. Un affiliato cugino di primo grado di Mangano era Emil Camarda che controllava il sindacato dei portuali tramite il partito democratico, a \"Tammanny Hall\". Il potere di Mangano e del sindacato consisteva nel far lavorare al porto gli operai che dicevano loro ed esigendo una tangente per la cosca, inoltre estorcevano soldi a tutte le compagnie navali e alle altre imbarcazioni del porto.\nNel 1924 arriva a New York clandestinamente suo fratello Philip. Nel 1928 il capo della famiglia Salvatore D'Aquila viene ucciso e lo sostituisce il suo vice Al Mineo, che nomina Frank Scalice, Albert Anastasia, Joe Biondo e Carlo Gambino come suoi fedelissimi capidecina, con i loro affari che spaziano da Manhattan a Brooklyn, dal contrabbando di alcol al gioco d'azzardo, dall'usura alle estorsioni.\nNel dicembre del 1928 Mangano \u00e8 tra i fermati dell'incontro tra i vertici mafiosi all\"'Hotel Statler\" di Cleveland. Nel 1930, con lo scoppio della Guerra castellammarese, Al Mineo viene assassinato assieme al suo vice Steve Ferrigno, e reggente della cosca viene nominato Frank Scalice. Con la fine della guerra, e la morte di Salvatore Maranzano e Joe Masseria, i due capimafia pi\u00f9 potenti, i nuovi boss attuano la riorganizzazione della Mafia americana, e Vincent Mangano viene nominato capo di una delle Cinque famiglie di New York, con suo padre come consigliere anziano assieme a suo fratello, suo vice Frank Scalice, e tra i capidecina pi\u00f9 fidati Carlo Gambino, Albert Anastasia, Joe Biondo, Giuseppe Traina, Joseph Riccobono e Steven Armone.\nVerso la fine degli anni '40 i rapporti con Albert Anastasia incominciano a guastarsi perch\u00e9 Mangano vede intensificare i rapporti d'affari tra Anastasia e Frank Costello, quindi sospetta di un possibile complotto. I suoi sospetti si rivelano fondati quando all'inizio del 1951 suo fratello Philip viene trovato ucciso a \"Sheepshead Bay\" a Brooklyn. Vincent Mangano non ha nemmeno il tempo di organizzare la vendetta, infatti un paio di settimane dopo, il 19 aprile 1951 anche \"Don Vicenzu\", come era rispettosamente chiamato, fa la stessa fine, infatti scompare di lupara bianca e il suo corpo non verr\u00e0 mai ritrovato. Albert Anastasia si giustifica davanti alla commissione dicendo che l'ha fatto per difendersi da Mangano che a parer suo lo voleva uccidere, quindi Anastasia con l'aiuto di Frank Costello viene nominato capo della Famiglia."}
{"id": "2200994", "revid": "767487", "url": "https://it.wikipedia.org/wiki?curid=2200994", "title": "Evilized", "text": "Evilized \u00e8 il secondo album in studio del gruppo musicale svedese heavy metal Dream Evil."}
{"id": "2201004", "revid": "76963", "url": "https://it.wikipedia.org/wiki?curid=2201004", "title": "Kerri Randles", "text": "Biografia.\nKerri nasce in Illinois da genitori statunitensi, sua madre Virginia all'epoca lavorarava come segretaria e suo padre Terry era nel mondo dell'imprenditoria. \nTerminato il ciclo di studi alla scuola superiore, ottiene una borsa di studio per il suo ottimo rendimento. Si iscrive alla University of Illinois at Chicago grazie al denaro ricevuto, ma abbandona il corso d'arte all'universit\u00e0 per dedicarsi alla sua grande passione, il teatro. \nStudia recitazione quindi, al Victory Garden di Chicago, insieme a Steven Ivcich, e successivamente si sposta al Annoyance Theatre per studiare l'improvvisazione teatrale con Mick Napier.\nPassa dal teatro al cinema durante gli anni '90, quando iscrivendosi alla Screen Actors Guild inizia a ricevere le prime proposte di lavoro. \nIl debutto viene con \"Jailbreakers\" di William Friedkin (noto per \"L'esorcista\") dove ottiene un ruolo secondario che fa alcune comparse. \nDagli anni 2000 inizia a essere scritturata per parti maggioritarie, iniziando col thriller \"Scene da un crimine\" e procedendo con il drammatico \"Rotaie e legami\" di Alison Eastwood, figlia del famoso e pluripremiato Clint Eastwood, che con questo film segna il suo debutto da regista. \nKerri \u00e8 una collezionista di opere d'arte, ed \u00e8 nota anche per la sua magnaminit\u00e0 nel finanziare personalmente piccoli e medi spettacoli di artisti al debutto.\nIn una mostra tenutasi a Los Angeles nel 2006 ha collaborato con l'artista di graffiti Banksy per \"Barely Legal\"."}
{"id": "2201005", "revid": "210951", "url": "https://it.wikipedia.org/wiki?curid=2201005", "title": "I Fuochi del Cielo", "text": ""}
{"id": "2201006", "revid": "339392", "url": "https://it.wikipedia.org/wiki?curid=2201006", "title": "Il Pugnale dei Sogni", "text": ""}
{"id": "2201007", "revid": "339392", "url": "https://it.wikipedia.org/wiki?curid=2201007", "title": "Ajah Azzurra", "text": ""}
{"id": "2201009", "revid": "212348", "url": "https://it.wikipedia.org/wiki?curid=2201009", "title": "Machiavelli", "text": ""}
{"id": "2201011", "revid": "339392", "url": "https://it.wikipedia.org/wiki?curid=2201011", "title": "Ajah Marrone", "text": ""}
{"id": "2201014", "revid": "339392", "url": "https://it.wikipedia.org/wiki?curid=2201014", "title": "Ajah Verde", "text": ""}
{"id": "2201017", "revid": "339392", "url": "https://it.wikipedia.org/wiki?curid=2201017", "title": "Ajah Gialla", "text": ""}
{"id": "2201019", "revid": "1705737", "url": "https://it.wikipedia.org/wiki?curid=2201019", "title": "Real coloniale spagnolo", "text": "Il real \u00e8 stata la valuta delle colonie spagnole nelle Americhe. Il \"real\" aveva valore pari a quello del \"real de plata\" spagnolo. Furono anche emessi \"escudos\" d'oro (di valore pari a 16 \"reales\"). Le monete circolarono da un capo all'altro delle colonie spagnole e oltre; il pezzo da 8 \"reales\" (noto anche come \"dollaro spagnolo\") divenne uno standard internazionale e gener\u00f2 la nascita di molte altre valute, tra cui il dollaro USA.\nStoria.\nLe monete venivano prodotte nelle zecche di Bogot\u00e0, Caracas, Nueva Guatemala, Lima, Citt\u00e0 del Messico, Popay\u00e1n, Potos\u00ed, Santo Domingo e Santiago. Per dettagli si vedano le voci \"real\" colombiano, \"real\" messicano, \"real\" peruviano e \"real\" venezuelano. Dopo l'indipendenza delle colonie spagnole, il \"real\" fu sostituito da valute anch'esse denominate in \"reales\" ed \"escudos\", inclusi il \"real\" argentino, il \"real\" della Repubblica Federale del Centroamerica, il \"real\" ecuadoriano, il \"real\" honduregno, il \"real\" paraguaiano e il \"real\" dominicano.\nMonete.\nA differenza della Spagna, le zecche coloniali in generale non coniarono \"maraved\u00ed\" di rame. La maggior parte emise monete d'argento in tagli da \u00bc, \u00bd, 1, 2, 4 e 8 \"reales\" e monete d'oro da \u00bd, 1, 2, 4 e 8 \"escudos\". Unica eccezione fu la zecca di Santo Domingo, che invece coni\u00f2 \"maraved\u00eds\"."}
{"id": "2201021", "revid": "339392", "url": "https://it.wikipedia.org/wiki?curid=2201021", "title": "Ajah Bianca", "text": ""}
{"id": "2201024", "revid": "320578", "url": "https://it.wikipedia.org/wiki?curid=2201024", "title": "Fiore di sant\u2019Anna", "text": ""}
{"id": "2201026", "revid": "287204", "url": "https://it.wikipedia.org/wiki?curid=2201026", "title": "Chiesa di San Pietro in Valle", "text": ""}
{"id": "2201028", "revid": "287204", "url": "https://it.wikipedia.org/wiki?curid=2201028", "title": "Dogger", "text": ""}
{"id": "2201032", "revid": "36426", "url": "https://it.wikipedia.org/wiki?curid=2201032", "title": "Duomo di Aquileia", "text": ""}
{"id": "2201033", "revid": "1573940", "url": "https://it.wikipedia.org/wiki?curid=2201033", "title": "Battaglia di Dogger Bank (1915)", "text": " "}
{"id": "2201034", "revid": "36426", "url": "https://it.wikipedia.org/wiki?curid=2201034", "title": "Cattedrale di Piacenza", "text": ""}
{"id": "2201035", "revid": "287204", "url": "https://it.wikipedia.org/wiki?curid=2201035", "title": "Ahmed Elmohamady", "text": "Caratteristiche tecniche.\nTerzino destro, in grado - grazie alla propria versatilit\u00e0 tattica - di fornire pi\u00f9 soluzioni al proprio allenatore. In caso di necessit\u00e0 pu\u00f2 essere adattato ad esterno di centrocampo o ad ala.\nIn possesso di una notevole resistenza - e in grado di saltare l'uomo in progressione creando superiorit\u00e0 numerica - tra le sue doti spiccano la corsa (era in grado di correre i 100 metri in 11 secondi, con una velocit\u00e0 massima di 34,6\u00a0km/h) e la precisione nei cross. Il suo contributo risulta prezioso anche in fase difensiva.\nCarriera.\nClub.\nInizia a giocare a calcio nel settore giovanile del Ghazl El-Mehalla. Dopo aver trascorso una stagione in prima squadra, all'et\u00e0 di 19 anni viene tesserato dall'ENPPI.\nIl 1\u00ba luglio 2010 passa al Sunderland in prestito oneroso (500.000 sterline) con diritto di riscatto fissato a 2 milioni di sterline. Esordisce con la formazione inglese - e in Premier League - dal 1' il 14 agosto contro il Birmingham City (2-2 il risultato finale).\nIl 9 giugno 2011 viene riscattato dal Sunderland, firmando un contratto valido per tre stagioni. Con l'arrivo di Martin O'Neill sulla panchina dei \"Black Cats\" viene relegato ai margini della rosa.\nVoluto dal tecnico Steve Bruce - che lo aveva allenato al Sunderland - il 30 agosto 2012 passa in prestito all'Hull City, in Championship. Complici le numerose assenze in difesa per infortunio, il 16 gennaio 2013 il Sunderland richiama il giocatore alla base. Il 31 gennaio torna in prestito per sei mesi all'Hull City.\nIl 28 giugno 2013 il calciatore passa per 2 milioni di sterline ai \"Tigers\" legandosi alla societ\u00e0 inglese per mezzo di un contratto valido per tre stagioni. Autore di un'ottima stagione, il suo contributo risulta decisivo nel cammino della squadra in FA Cup, sconfitta in finale per 3-2 contro l'Arsenal.\nIl 21 agosto 2014 esordisce nelle competizioni europee contro l'AS Tren\u010d\u00edn, partita valida per il terzo turno preliminare di Europa League. La settimana seguente segna una delle due reti che consentono alla squadra di approdare al turno successivo. In scadenza di contratto, il 23 giugno 2016 rinnova il proprio contratto fino al 2019.\nIl 19 luglio 2017 si accorda per tre stagioni con l'Aston Villa.\nNazionale.\nEsordisce con i \"Faraoni\" - da titolare - il 22 agosto 2007 in Costa d'Avorio-Egitto (0-0), amichevole disputata a Parigi. Prende poi parte alla Coppa d'Africa 2008, disputata in Ghana. Durante la competizione - poi vinta dagli egiziani - ricopre un ruolo marginale (riserva di Ahmed Fathi, subentrer\u00e0 in sole due occasioni nella fase a gironi a risultato gi\u00e0 acquisito per dare maggiore apporto alla fase difensiva).\nNel 2009 prende parte alla FIFA Confederations Cup. Esordisce nella competizione il 15 giugno contro il Brasile, subentrando al 30' della ripresa al posto di Hosny. Al 90' - sul punteggio di 3-3 - intercetta con un braccio sulla linea un tiro da distanza ravvicinata L\u00facio destinato a finire in rete, lasciando la squadra in 10 per espulsione diretta e causando il calcio di rigore che decide l'esito dell'incontro a favore della Sele\u00e7\u00e3o.\nNel 2010 viene inserito tra i convocati che prenderanno parte alla Coppa d'Africa 2010, competizione poi vinta dai \"Faraoni\" che decreta il terzo successo consecutivo della selezione egiziana nella manifestazione.\nIl 4 gennaio 2017 il CT H\u00e9ctor C\u00faper lo inserisce nella lista dei 23 convocati che prenderanno parte alla Coppa d'Africa 2017. Il 4 giugno 2018 viene incluso nella lista dei 23 convocati per il . Assiste i compagni - eliminati nella fase a gironi - dalla panchina, senza scendere in campo. Dopo l'addio di C\u00faper e l'arrivo di Javier Aguirre in panchina torna ad avere spazio in nazionale, trovando anche la via del goal in 2 occasioni. Convocato per la Coppa d'Africa 2019 (giocata in casa), va a segno 2 volte durante la competizione nei successi per 2-0 contro Congo e Uganda. Tuttavia il cammino della squadra si interrompe a sorpresa agli ottavi contro il Sudafrica.\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "2201040", "revid": "767487", "url": "https://it.wikipedia.org/wiki?curid=2201040", "title": "Children of the Night (Dream Evil)", "text": "Children of the Night \u00e8 il primo EP del gruppo musicale svedese heavy metal Dream Evil."}
{"id": "2201053", "revid": "228587", "url": "https://it.wikipedia.org/wiki?curid=2201053", "title": "Spionaggio industriale", "text": "Lo spionaggio industriale indica l'attivit\u00e0 condotta per ottenere in maniera illecita informazioni industriali e commerciali tra competitori.\nEsso in vari ordinamenti \u00e8 considerato un reato, come ad esempio nel caso in cui vengano utilizzati tramite mezzi informatici, ad esempio per mezzo di cavalli di Troia e tecniche di ingegneria sociale.\nCaratteristiche.\nIl termine deve essere distinto dalle attivit\u00e0 legali come l'esame di pubblicazioni societarie, siti web, archivi, ecc. e vari i metodi per determinare le attivit\u00e0 di una impresa, azioni che fanno parte della normale strategia di intelligenza competitiva.\nTeoricamente la differenza tra spionaggio e la raccolta legale di informazioni \u00e8 chiara. In pratica, \u00e8 piuttosto difficile distinguere la differenza tra metodi legali ed illegali, specialmente se si considera il lato etico della raccolta di informazioni il confine diviene anche pi\u00f9 labile ed elusivo di definizione.\nDisciplina normativa nel mondo.\nItalia.\nIl reato di spionaggio industriale in Italia corrisponde per la legge a \"violazione di segreto industriale\", ed \u00e8 punito dagli articoli 621, 622 e 623 del codice penale italiano.\nNel 2008 in Italia \u00e8 stato misurato un aumento del numero di richieste di perizie informatiche allo scopo di difendersi dallo spionaggio industriale."}
{"id": "2201059", "revid": "729019", "url": "https://it.wikipedia.org/wiki?curid=2201059", "title": "East London Line", "text": "La East London Line \u00e8 una linea ferroviaria utilizzata dalla London Overground e precedentemente parte della metropolitana di Londra. Essa va da nord a sud attraversando l'East End e la zona dei Docklands. La linea operava nella zona tariffaria 2. Costruita nel 1869 dalla \"East London Railway Company\", divenne parte della rete metropolitana nel 1933 e venne chiusa il 22 dicembre 2007, per lavori di ristrutturazione, e sostituita da un servizio temporaneo di bus.\nHa fatto parte del piano di ristrutturazione della rete dei trasporti londinese ed \u00e8 stata riaperta nel 2010 come parte della rete del London Overground.\nIl 9 dicembre 2012 \u00e8 stata aperta la Fase 2 del progetto London Overground, che ha collegato la linea alla South London Line con un terminale a Clapham Junction, creando un anello ferroviario intorno al centro di Londra.\nStoria.\nAperta nel 1869 come East London Railway, passava sotto il Tamigi attraverso il \"Thames Tunnel\", che era la pi\u00f9 vecchia struttura della metropolitana londinese. La linea venne gestita, agli inizi, da un gruppo di sei differenti societ\u00e0 e divenne parte della Metropolitana di Londra nel 1933. Delle otto stazioni sulla linea, quattro sono sotterranee.\nCostruzione della East London Railway.\nLa \"East London Railway\" venne costruita dalla \"East London Railway Company\", un consorzio di sei societ\u00e0 ferroviarie: la \"Great Eastern Railway\" (GER), la \"London, Brighton and South Coast Railway\" (LB&amp;SCR), la \"London, Chatham and Dover Railway\" (LC&amp;DR), la \"South Eastern Railway\" (SER), la \"Metropolitan Railway\" (MR) e la \"Metropolitan District Railway\" (MDR), le ultime due gestivano anche quelle che oggi sono la Metropolitan Line, Circle Line, District Line e Hammersmith &amp; City Line della metropolitana di Londra.\nDette societ\u00e0 decisero di riutilizzare il \"Thames Tunnel\", costruito da Marc e Isambard Kingdom Brunel tra il 1825 ed il 1843. Il tunnel venne costruito per far passare dei carri trainati da cavalli e quindi aveva delle dimensioni piuttosto importanti con doppia carreggiata separata da archi. Esso metteva in comunicazione Wapping, sito sulla riva nord del Tamigi, con Rotherhithe posto sulla riva sud. Anche se era un trionfo dell'ingegneria civile esso fu un vero fallimento dal punto di vista commerciale ed intorno agli anni 1860 divenne un luogo insicuro e malfamato.\nIl tunnel era il pi\u00f9 orientale dei collegamenti fra le due sponde del Tamigi ed era vicino al porto di Londra e a diverse linee ferroviarie. Convertire il tunnel per farvi passare una ferrovia era l'occasione di sfruttare un manufatto non pi\u00f9 utilizzato e ottenere un risparmio non indifferente. Il 25 settembre 1865, la \"East London Railway Company\" divenne proprietaria del \"Thames Tunnel\" pagandolo 800.000 sterline Nei quattro anni seguenti venne costruita una linea sotto il tunnel che and\u00f2 a raccordarsi alle altre ferrovie gi\u00e0 in esercizio.\nLa linea apr\u00ec in diversi stadi in base alla disponibilit\u00e0 dei finanziamenti:\nPrimi utilizzi.\nLa \"East London Railway Company\" era proprietaria delle infrastrutture ma la gestione della linea venne operata dalle societ\u00e0 da essa controllate. I treni a vapore vennero gestiti da diverse societ\u00e0 consorziate nella \"East London Railway Company\". I servizi della MDR e della MR da St. Mary's per New Cross Gate iniziarono nel 1884.\nQuando la MDR fu elettrificata nel 1905 smise di utilizzare la East London Line; in seguito anche la MR cess\u00f2 il servizio il 2 dicembre 1906. La linea continu\u00f2 a essere servita dalla LB&amp;SCR e dalla GER, e, dal giorno seguente, anche dalla SER.\nLa linea fu in seguito elettrificata. I lavori furono finanziati congiuntamente dalle compagnie controllanti, che pagarono per i lavori di adeguamento della linea, e dalla MR che forn\u00ec il materiale rotabile. I servizi della MR con convogli elettrici iniziarono il 31 marzo 1913 e collegavano i due terminali meridionali (New Cross e New Cross Gate) con Shoreditch e con South Kensington. Nel 1914 il servizio per South Kensington fu deviato sulla stazione di Hammersmith su quella che \u00e8 oggi la Hammersmith &amp; City Line.\nDopo la legge sul raggruppamento delle compagnie ferroviarie del 1921, a partire dal 1923 il servizio merci sulla linea fu effettuato dalla London and North Eastern Railway, quale erede della GER, mentre la MR continu\u00f2 a fornire i servizi passeggeri.\nLa gestione della London Underground.\nNel 1933, la East London line pass\u00f2 sotto il controllo del \"London Passenger Transport Board\", il nuovo ente che gestiva la rete della metropolitana unificata. Sebbene l'infrastruttura fosse ancora di propriet\u00e0 di compagnie private, i servizi erano operati come \"East London Branch\" della Metropolitan line. Le ferrovie furono nazionalizzate nel 1948, sotto il controllo della \"British Transport Commission\", insieme alla metropolitana. I servizi merci sulla linea proseguirono fino al 1962, e occasionali servizi passeggeri da Liverpool Street fino al 1966, anno in cui il collegamento tra questa stazione e Shoreditch fu rimosso. Il servizio per Shoreditch fu ridotto, e la maggior parte dei convogli facevano capolinea a Whitechapel. Quando Shoreditch chiuse nel 2006, era aperta solo nelle ore di punta nei giorni feriali e la domenica mattina per il mercato di Brick Lane.\nLa linea rimase chiusa dal 10 settembre al 30 ottobre 1940 per danni dovuti ai bombardamenti della seconda guerra mondiale.\nI servizi che collegavano la linea alla zona ovest di Londra furono tagliati nei primi anni di gestione della \"London Underground\". Il servizio per Hammersmith fu ridotto alle sole ore di punta nel 1936 ed eliminato nel 1941, lasciando l'\"East London Branch\" come una linea isolata. L'unico interscambio con il resto della rete metropolitana era alla stazione di Whitechapel, e con la rete ferroviaria della British Rail alle due stazioni di New Cross. A partire dagli anni ottanta la linea ottenne due nuovi importanti collegamenti: con la Docklands Light Railway alla stazione di Shadwell nel 1987 e con la Jubilee line nel 1999, con una nuova stazione costruita a Canada Water.\nLa linea chiuse nel 1995 per vari lavori di manutenzione e per la costruzione della stazione di Canada Water. I lavori furono ritardati da dispute legali riguardo alla decisione di ricoprire l'interno del Thames Tunnel con cemento, soluzione osteggiata dai sostenitori della necessit\u00e0 di preservare l'aspetto storico-architettonico del tunnel. Fu infine raggiunto un compromesso che prevedeva di lasciare intatta una sezione a una delle estremit\u00e0 del tunnel, e la linea da New Cross a Whitechapel riapr\u00ec il 25 marzo 1998. Shoreditch riapr\u00ec circa sei mesi dopo, il 27 settembre 1998.\nL'identit\u00e0 della East London line cambi\u00f2 considerevolmente nel corso degli anni della gestione della LU. Sulle mappe della metropolitana tra il 1933 e il 1968 la linea era raffigurata nello stesso colore della Metropolitan line. Nel 1970 fu rinominata \"Metropolitan line\u00a0\u2014 East London Section\", con il color porpora della Metropolitan line ma con una striscia bianca nel mezzo. Negli anni ottanta divenne una linea a s\u00e9 stante e dal 1990 il colore sulla mappa fu modificato in arancione.\nSecondo la TfL, prima della chiusura nel 2007 la linea trasportava 10.7 milioni di passeggeri all'anno.\nCaratteristiche fisiche.\nLa linea era l'unica della metropolitana che non passava per la Travelcard Zone 1 e anche l'unica progettata e costruita per treni di \"main line\". Con i suoi 9 km di lunghezza era la seconda linea pi\u00f9 corta della rete metropolitana (dopo la Waterloo &amp; City line) con nove stazioni e un tempo di percorrenza, da capolinea a capolinea, di 14 minuti. La linea era sotterranea da Whitechapel a Surrey Quays, e per il resto in superficie o in trincea. Il punto pi\u00f9 profondo era alla stazione di Wapping, costruita nel pozzo di accesso originale del Thames Tunnel, 18 metri sotto la superficie. La maggior parte della linea era a doppio binario, tranne la stazione di Shoreditch e le sezioni finali dei due capolinea meridionali, che erano a binario singolo (questi ultimi per mancanza di spazio). Questo costringeva i treni ad alternarsi tra i due capolinea sud.\nMateriale rotabile.\nLa linea utilizzava treni del \"A60\" e \"A62 Stock\" della Metropolitan line, costruiti fra il 1960 e il 1962 e migliorati nel 1994 con l'introduzione di nuove sospensioni, sistemi di illuminazione, riscaldamento e ventilazione. I vagoni venivano regolarmente scambiati con quelli usati sulla Metropolitan line e di solito riportavano le mappe di entrambe le linee. La differenza era nella composizione dei convogli; i treni della ELL erano a 4 carrozze, quelli della Metropolitan (a parte la navetta per Chesham) a 8 carrozze. La linea era tipicamente servita da sette convogli a 4 carrozze; sei erano in servizio nelle ore di minor traffico, sette nelle ore di punta, quando Shoreditch era aperta. Il basso numero di convogli rendeva la linea particolarmente vulnerabile a interruzioni causate da vandalismo, malfunzionamento dei treni o carenza di personale. I lavori di manutenzione leggera venivano svolti in un piccolo deposito vicino a New Cross, mentre lavori pi\u00f9 impegnativi erano eseguiti al deposito principale della Metropolitan line presso Neasden.\nStazioni.\nDurante il periodo della gestione della rete metropolitana, in ordine da nord a sud\nConversione alla London Overground.\nI lavori per l'estensione della East London line cominciarono nel 2005 e il servizio della metropolitana cess\u00f2 nel dicembre 2007.\nPer la durata dei lavori venne introdotta una linea di autobus sostitutivi sulla tratta Whitechapel \u2013 Shadwell \u2013 Wapping con una frequenza di 10 minuti (15 minuti di sera e nei fine settimana). A partire dal 23 dicembre, il servizio fu esteso fino a Shoreditch, sebbene questa stazione fosse gi\u00e0 stata chiusa dal giugno 2006. La frequenza fu ridotta a quattro bus per ora nel settembre 2009, poi ai soli fine settimana dall'aprile 2010 ed infine il servizio cess\u00f2 il 9 maggio 2010. Oltre a questo servizio principale, ne furono forniti altri localmente o furono potenziate altre tratte di autobus esistenti.\nA differenza della precedente chiusura della ELL nel 1995-1998, non ci furono servizi di autobus che attraversassero il Tamigi per mezzo del Rotherhithe Tunnel; ci\u00f2 per via dell'elevata domanda potenziale che avrebbe costretto ad impiegare una frequenza elevatissima, dato che le restrizioni sul traffico nel tunnel (dove non sono ammessi veicoli di larghezza superiore a 2,1 metri) avrebbero comportato l'utilizzo di autobus troppo piccoli.\nUn servizio limitato fu introdotto il 27 aprile 2010 e il nuovo servizio della London Overground divenne pienamente operativo il 23 maggio 2010.\nEstensione della linea.\nFase 1.\nLa ex linea della metropolitana \u00e8 stata estesa verso nord da Whitechapel, con nuove stazioni a Shoreditch High Street, Hoxton, Haggerston e Dalston Junction, utilizzando un nuovo tracciato di circa 3,5 km tra Whitechapel e il \"Broad Street Viaduct\", con il quale si raccorda, proseguendo lungo una linea dismessa per il resto della tratta. Questo collegamento dismesso era stato aperto dalla \"North London Railway\" (NLR) nel 1865 e denominato \"North London Line City Branch\" in quanto permetteva di raggiungere la City. La linea aveva quattro stazioni: Dalston Junction, Haggerston, Shoreditch e un grande terminale alla stazione di Broad Street (situata accanto alla stazione di Liverpool Street e un tempo la terza stazione pi\u00f9 trafficata del Regno Unito; fu chiusa nel 1986 e in seguito demolita). Dopo la chiusura i binari vennero rimossi ma il diritto di passaggio venne mantenuto. Le nuove stazioni di Haggerston e Dalston Junction sono state costruite vicino o sopra le corrispondenti vecchie stazioni della NLR, mentre Shoreditch High Street \u00e8 stata costruita lungo la parte di nuovo tracciato. La vecchia stazione di Shoreditch della NLR, chiusa dal 1940, non \u00e8 stata riutilizzata. L'edificio esiste ancora, ma le piattaforme sono state demolite nel 2005, nel corso dei lavori di espansione.\nLa ELL \u00e8 stata estesa verso sud per collegarsi alla \"Brighton Main Line\", per mezzo di un sovrapassaggio poco a nord di New Cross Gate. A parte questo cavalcavia e alcuni lavori intorno alla stazione, il nuovo prolungamento utilizza quasi esclusivamente binari gi\u00e0 esistenti e si snoda in direzione sud fino a West Croydon, con stazioni intermedie a Brockley, Honor Oak Park, Forest Hill, Sydenham, Penge West, Crystal Palace (su una diramazione) e Norwood Junction.\nLa data di apertura ufficiale per la maggior parte della fase 1 dell'estensione \u00e8 stata il 23 maggio 2010.\nIl materiale rotabile utilizzato dalla Transport for London consiste di 20 unit\u00e0 di treni Bombardier 378 da 4 carrozze. A differenza dei 378 a doppio voltaggio in uso sulla North London Line e sulla West London Line, queste unit\u00e0 possono essere alimentate solo per mezzo del sistema della terza rotaia, sebbene siano potenzialmente convertibili ad altri tipi di alimentazione.\nEstensione a Highbury &amp; Islington.\nUn'ulteriore estensione fino a Highbury &amp; Islington, con una stazione intermedia a Canonbury, \u00e8 stata aperta nel febbraio 2011, con due mesi di anticipo sui tempi programmati.\nFase 2.\nUn ulteriore collegamento di circa 10,7 km \u00e8 stato aperto nel 2012, da un punto poco a sud della stazione di Surrey Quays, lungo la South London Line, fino a Clapham Junction, attraverso le stazioni di Queens Road Peckham, Denmark Hill, Clapham High Street e Wandsworth Road. Era stata prevista anche una stazione a Surrey Canal Road, ma questo progetto \u00e8 stato accantonato nel 2009. La TfL ha riservato uno spazio per la costruzione della stazione, ma non ha intenzione di finanziarla. Un progetto di riqualificazione urbana nell'area \u00e8 stato approvato a condizione che la societ\u00e0 interessata finanzi la costruzione della stazione.\nIl servizio tra Highbury &amp; Islington e Clapham Junction \u00e8 iniziato il 9 dicembre 2012.\nL'estensione usa un tratto di binari tra Surrey Quays e Queens Road Peckham che era rimasto inutilizzato dal 1913, lungo un collegamento con la South London Line poco a nord della vecchia stazione di Old Kent Road, oggi chiusa.\nSviluppi futuri.\nPer venire incontro alla domanda crescente, i treni della classe 378 utilizzati sulla linea sono stati estesi a cinque carrozze. Sebbene le nuove stazioni abbiano piattaforme in grado di ospitare i treni pi\u00f9 lunghi, le piattaforme in alcune delle vecchie stazioni non possono essere estese e di conseguenza \u00e8 necessario l'utilizzo dell'apertura selettiva delle porte.\nServizi.\nIl servizio attuale della London Overground \u00e8 di 16 treni per ora in ciascuna direzione. I treni in direzione nord fanno capolinea a Highbury &amp; Islington o a Dalston Junction (8 treni l'ora per ciascuna stazione). I treni in direzione sud fanno capolinea a West Croydon, Crystal Palace, New Cross e Clapham Junction (4 treni l'ora per ciascuna stazione).\nUn servizio notturno \"Night Tube\" del venerd\u00ec e sabato notte \u00e8 stato introdotto dal dicembre 2017 tra Dalston Junction e New Cross Gate (senza fermate a Whitechapel)."}
{"id": "2201060", "revid": "1946488", "url": "https://it.wikipedia.org/wiki?curid=2201060", "title": "Ca\u00f1uelas F\u00fatbol Club", "text": "Il Ca\u00f1uelas F\u00fatbol Club, o semplicemente Ca\u00f1uelas, \u00e8 una societ\u00e0 calcistica argentina con sede nella citt\u00e0 di Ca\u00f1uelas, nella provincia di Buenos Aires. Milita nella Primera C Metropolitana, quinta divisione del calcio argentino."}
{"id": "2201061", "revid": "767487", "url": "https://it.wikipedia.org/wiki?curid=2201061", "title": "Donatella Bardi", "text": "Biografia.\n\u00c8 figlia del pittore Mario Bardi e sorella del chitarrista Lucio Bardi.\nLa sua carriera come cantante inizia a Milano negli anni settanta. \u00c8 la voce femminile nell'album \"Volo magico n. 1\" di Claudio Rocchi. La collaborazione con Rocchi continua in altri 4 album della produzione del cantautore.\nCollabora con artisti come Nino Tristano (\"Suonate suonatori\", album Fonit-Cetra), Alberto Camerini e Eugenio Finardi, con i quali forma il gruppo musicale de Il Pacco insieme a musicisti come il fratello Lucio Bardi, Walter Calloni e Lucio Fabbri. Con questo gruppo partecipa alla \"Festa del proletariato giovanile\" del Parco Lambro dal 13 giugno al 16 giugno 1974.\nTra il 1976 ed il 1978 collabora anche con Demetrio Stratos e Paolo Tofani degli Area.\nNel 1974 incide per la Elektra Records il suo album \"A' Puddara \u00e8 un vulcano\", con il fratello Lucio alla chitarra, Pep\u00e8 Gagliardi alle tastiere, Paolo Donnarumma al basso ed Antonello Vitale alla batteria.\nIn parallelo inizia anche la sua carriera di attrice, partecipando a Montepulciano al primo \"Festival Internazionale di Teatro\" con la compagnia di Mem\u00e8 Perlini.\nNel 1991 entra nel gruppo musicale Ensemble, con i quali pubblica l'album \"Moti shkon\", il cui titolo in arbereshe (albanese del 1400) significa \"Il tempo passa\".\nDonatella Bardi scompare prematuramente nel 1999 a 45 anni per un'emorragia cerebrale."}
{"id": "2201063", "revid": "110157", "url": "https://it.wikipedia.org/wiki?curid=2201063", "title": "Avant que l'ombre... (Live)", "text": "Avant que l'ombre... (Live) \u00e8 il primo singolo dell'album \"Avant que l'ombre... \u00c0 Bercy\", della cantante francese Myl\u00e8ne Farmer pubblicato il 26 novembre 2006.\nIl singolo ha venduto circa 40.000 copie e raggiunto la 10\u00aa posizione della classifica francese dei singoli."}
{"id": "2201070", "revid": "767487", "url": "https://it.wikipedia.org/wiki?curid=2201070", "title": "Saj\u00f3l\u00e1d", "text": "Saj\u00f3l\u00e1d \u00e8 un comune dell'Ungheria di 3.074 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2201071", "revid": "729019", "url": "https://it.wikipedia.org/wiki?curid=2201071", "title": "Gran Premio motociclistico del Portogallo 2000", "text": "Il Gran Premio motociclistico del Portogallo 2000 corso il 3 settembre, \u00e8 stato il dodicesimo Gran Premio della stagione 2000 e ha visto vincere la Yamaha di Garry McCoy nella classe 500, Daijir\u014d Kat\u014d nella classe 250 ed Emilio Alzamora nella classe 125.\nQuesta gara, alla sua seconda edizione, ritorna a far parte del circuito del motomondiale dopo oltre un decennio in cui non era stata disputata; si disputa anche per la prima volta su un circuito in territorio portoghese, quello dell'Estoril, dopo che la prima edizione si svolse sul circuito spagnolo di Jarama."}
{"id": "2201074", "revid": "36426", "url": "https://it.wikipedia.org/wiki?curid=2201074", "title": "Abbazia di San Salvatore a Spugna", "text": "L\u2019abbazia di San Salvatore a Spugna si trova a Colle Val d'Elsa, prima di attraversare l'Elsa ed entrare nel centro della citt\u00e0, nel quartiere dell'Abbadia che da lei prende il nome.\nStoria.\nLa fondazione dell'abbazia deve essere avvenuta nella prima met\u00e0 dell'XI secolo visto che una corte di Spugna appare citata in documenti redatti tra il 1003 e il 1007. La prima testimonianza dell'abbazia \u00e8 contenuta in un documento di papa Leone IX che viene citato in una bolla di conferma del 1174. I fondatori dell'abbazia sono stati i conti Aldobrandeschi proprietari del castello di \"Piticcianum\" e della suddetta corte di Spugna, luoghi entrambi strategici in quanto posti a controllo della via Volterrana sul fiume Elsa e dell'incrocio con la via Maremmana; Gli Aldobrandeschi comunque appaiono tra coloro che possedevano dei diritti sull'abbazia gi\u00e0 nel 1008 quando si impegnarono a donarla all'omonima abbazia del monte Amiata e ne mantennero il possesso almeno fino al XIII secolo, quando risulta che in data 29 gennaio 1202 il conte Aldobrandino Aldobrandeschi risiedeva nell'abbazia. Oltre agli Aldobrandeschi, padroni temporali, per un breve periodo verso la fine del XII secolo risultano patroni spirituali gli abati di Bleata, come da bolla di Papa Alessandro III nel 1179.\nNei suoi prima anni di vita la Badia ebbe stretti rapporti con la corte papale testimoniati dalle numerose bolle di papa Leone IX tra il 1049 e il 1054; di papa Alessandro III nel 1159 e il 1179 e di papa Lucio III nel 1183. In tutte queste bolle i pontefici effettuano donazioni o confermano diritti alla badia che verso la fine del XII secolo era diventato un potentato politico ed economico della zona. Interessante \u00e8 la bolla di papa Lucio III del 23 novembre 1183 in cui sono nominati i beni sottoposti alla sua autorit\u00e0; solo per la parte riguardante la Val d'Elsa tali beni sono: la chiesa di Santa Maria Assunta a Spugna,la chiesa di San Martino, la chiesa di San Marziale, la chiesa di Santa Maria a Mensanello, la chiesa di San Niccol\u00f2 a Lano, la chiesa di San Cerbone a Cerniano , la chiesa di Santa Maria a Cortenuova, la chiesa di San Martino a Pontorme e i castelli di Piticciano, Falfino e quello di Staggia. La badia era inoltre proprietaria anche di un quartiere , chiamato \"Castrum Abbatis\", posto all'interno del castello di Colle e inoltre aveva il diritto di riscuotere le decime sui nuovi edifici costruiti. Al crescente potere della Badia corrispondeva l'altrettanta ascesa dei suoi abati come Boso eletto giudice nel 1159 da papa Alessandro III, come Mauro che nel 1174 fece da arbitro in una contesa tra il pievano e l'abate di Mart\u00f9ri; l'abate Scotto tra il 1226 e il 1244 fu giudice con delega papale e infine l'abate Monte tra il 1279 e il 1280 fu il sottocollettore per le decime della diocesi di Volterra. In questo periodo, forse il migliore nella storia della badia, vennero effettuati importanti lavori di ampliamento che donarono al complesso una platea, un nuovo chiostro, un cimitero e un nuovo campanile; una delle campane venne donata al comune di Colle nel 1738 e sul bordo \u00e8 incisa la seguente iscrizione: \"+ MENTEM SANCTAM SPONTANEAM HONOREM DEO ET PATRIAE LIBERATIONEM + ... SALVATOR. A. D. MCCXXXVIIII... ME FECIT +\".\nFin dall'origine fu assegnata ai monaci Benedettini poi prima del 1244 pass\u00f2 all'ordine Vallombrosano, passaggio confermato con bolla del 10 febbraio 1301 di papa Bonifacio VIII. Dalla fine del XIII secolo in poi il monastero ebbe delle rendite elevate ma progressivamente decrescenti che comunque permisero agli abati di mantenere integro il patrimonio, continuare a riscuotere le decime e insieme al comune di Colle a controllare la viabilit\u00e0. Risulta che nel 1313 per poter ricostruire il ponte sull'Elsa il monastero dette in permuta della terre al comune, nel 1319 per la costruzione della strada per Selvamaggio si attraversarono dei terreni della Badia. La tassa sugli immobili venne confermata alla badia nel 1380, che comunque aveva continuato a riscuotere per tutto il secolo , e inoltre in quell'anno la badia riceveva della rendite anche dallo Spedale di San Lazzaro.\nNel 1471 divenne una Commenda assegnata al cardinale Giuliano della Rovere. Nel 1497 vivevano nella badia solo 4 frati ma gi\u00e0 il 24 novembre 1507 gli abitanti si erano ridotti ad un solo povero monaco che oltretutto teneva la chiesa chiusa perch\u00e9 pericolante. Dopo il Della Rovere la commenda pass\u00f2 al Cardinale Giovanni Tavernello e da lui nel 1516 pass\u00f2 a Giulio de' Medici che a sua volta la cedette al Cardinale e Vescovo di Capua Nikolaus von Sch\u00f6nberg, il quale, ottenuto il consenso papale da Clemente VII, la don\u00f2 nel 1532 allo Spedale degli Innocenti di Firenze. Nel 1591 il patrimonio della badia venne smembrato e a quel punto cadde definitivamente in rovina ma gi\u00e0 durante la visita apostolica del 1576 era stata trovata \"sine cura\" anche se al suo interno custodiva molte reliquie, reliquiari e icone tutte oggetto di una fervida devozione popolare. Anche se pericolante nel 1624 venne restaurato in forme barocche l'altare di San Donnino ma fu l'ultimo intervento.\nNel 1760, a causa delle strutture pericolanti, ne fu ordinata la demolizione. Come ricorda Ferdinando Morozzi: e inoltre \nAdibito ad abitazioni private, quello che \u00e8 rimasto dell'antica Abbazia \u00e8 stato oggetto di un attento restauro ed attualmente viene utilizzato come Hotel.\nDescrizione.\nAttualmente dell'abbazia resta solo una parte del muro perimetrale meridionale risalente all'XI secolo. Prime della demolizione nel 1760 l'ingegner Ferdinando Morozzi esegu\u00ec un rilievo della chiesa, che qui integralmente riportiamo:\n\"La chiesa era corrispondente al rimanente della fabbrica, essendo ragionevolmente grande, e fabbricata a tre navate con bella facciata e con porta assai ornata di belli intagli d'animali, teste, e fogliami di quei barbari tempi, la quale introduceva in un Vestibolo coperto, indi in Chiesa.\"\n\"Tre altari erano dentro alla medesima, e l'Altare maggiore era cinto con una bella scala di pietre ben cavate, che lo rendeva svelto, e maestoso unitamente al coro fatto a Tribuna, che dietro al medesimo esisteva. Sotto al medesimo Altare e rispettivo Coro vi era una bella stanza in volta. o sia la Confessione, che per mezzo d'archi posava sopra a quattro piccole colonne di marmo bianco Salino, che apparivano nere, perch\u00e9 la detta confessione era stata ridotta ad uso di Cantina ed erano le medesime ornate nei capitelli di ordine compositi, e perch\u00e9 non erano intieri furono suppliti con mistrura di calcina, e altra materia fortissima, all'intorno del qual confessione molte nicchie con sedili per i monaci esistevano, ed il restante della fabbrica, che ora esiste serviva per i monaci.\"\n\"L'architettura, con cui fu ideata e fabbricata la chiesa, non \u00e8 stata mai alterata n\u00e9 trasfigurata, e fino alla sua ultima sussistenza ha manutenuto quell'antica barbarie, in cui era fatta, ed adornata; ma \u00e8 molto facile a credere, che la facciata del Vestibolo, la qual certamente era stata rifatta, sia posteriore perch\u00e9 ad un braccio sotto terra inserita, \u00e8 murata nel fondamento della medesima ed \u00e8 in questo anno 1774 escavata ed estratta una Iscrizione del 1255. La quale certamente in qualche muro di detta Badia, e forse nel muro istesso del Vestibolo restaurato posteriormente esisteva; ma siccome la Chiesa e facciata assolutamente la sua architettura era del VIII o IX secolo, cos\u00ec non \u00e8 da dirsi, che rifatta sia stata dopo il 1255. tempo accennato dalla surriferita Iscrizione, perch\u00e9 l'architettura sarebbe stata diversa, e sul gusto della Gotica che \u00e8 assai dissimile dalla pi\u00f9 antica e barbara che usava nei tempi anteriori.\"\n\"\u00c8 per\u00f2 da notarsi, che in questo luogo, dove esiste il residuo di detta Badia, vi doveva essere nei tempi della bella antichit\u00e0, ed allorch\u00e9 era in uso la buona Architettura, qualche fabbrica d'importanza, perch\u00e9 nella Tribuna della navata a mano destra furono murati fuori di luogo due Capitelli di marmo di ordine Corinto: in una colonna accanto al Presbiterio, vi fu messo un Capitello Dorico molto maggiore che non lo richiedeva la colonna. Varie Basi Attiche, e vari Cornicioni Corinti sono stati sproporzionatamente adattati in ordine non a loro convenevole. Diversi pezzetti di marmi orientali sono stati malamente adattati per ornare iscrizioni. Inoltre presso la chiesa , e tra le mura sono stati murati dei tronchi di colonne di Granito dell'Elba, e vari pezzi se ne vedono sparsi per terra, tutti segnali che ci assicurano essere serviti ad altra pi\u00f9 nobile ed antica fabbrica.\"\n\"Diversamente per\u00f2 \u00e8 accaduto al rimanente della Badia, la quale ha cangiato totalmente la sua pristina figura, e fu ridotta a fabbrica regolare di buona architettura per uso dei Commendatarj della medesima, eccettuata per\u00f2 l'antica Sagrestia, o forse refettorio che ancora esiste accosto alla demolita chiesa ornato di pitture del secolo XIV delle quali ora appena se ne scorgono i residui di qualche intiera figura, e varie teste, e altri ornamenti in qua, e l\u00e0 si vedono, che mi hanno assicurato essere stata dipinta da Drea Cennini di Colle di Valdelsa, la quale stanza serve al presente per uso d Capanna,\""}
{"id": "2201081", "revid": "767487", "url": "https://it.wikipedia.org/wiki?curid=2201081", "title": "D\u00e9shabillez-moi", "text": "D\u00e9shabillez-moi \u00e8 una canzone composta da Gaby Verlor e Robert Nyel, ed incisa da Juliette Gr\u00e9co per l'album \"La Femme\" del 1967.\nLa canzone \u00e8 stata oggetto di cover da parte di altri artisti. \nMyl\u00e8ne Farmer l'ha incisa per il suo secondo album \"Ainsi soit je...\" del 1988; nel 2007 ha pubblicato come singolo una versione live .\nAmanda Lear l'ha inclusa nell'album \"With Love\" del 2007.\nVersione di Myl\u00e8ne Farmer.\nD\u00e9shabillez-moi... (Live) \u00e8 il secondo singolo dell'album \"Avant que l'ombre... \u00c0 Bercy\", della cantautrice francese Myl\u00e8ne Farmer pubblicato il 5 marzo 2007."}
{"id": "2201090", "revid": "899609", "url": "https://it.wikipedia.org/wiki?curid=2201090", "title": "Istituto Lombardo, Accademia di Scienze e Lettere", "text": ""}
{"id": "2201094", "revid": "1305772", "url": "https://it.wikipedia.org/wiki?curid=2201094", "title": "Talmit's Adventure", "text": "Talmit's Adventure, conosciuto anche come \u00e8 un videogioco arcade piattaforme sviluppato e pubblicato da Namco nel 1989. Oltre alla conversione per Sega Mega Drive, il videogioco \u00e8 stato distribuito nel 2009 per Wii tramite Virtual Console.\nTrama.\nIl giocatore veste i panni del principe , un incrocio tra un ragazzo ed un drago. Scopo della sua missione \u00e8 salvare la principessa , catturata dal perfido Re Talpa. Quest'ultimo, dopo la morte del benevolo Lord Coni (sovrano del reame che portava il suo stesso nome), si impadronisce del potere e diventa il capo del Regno Sotterraneo, minacciando l'esistenza di Marvel Land. Marvel Land \u00e8 un enorme parco divertimenti costruito dai sudditi di Lord Coni in suo onore, e che circonda l'intero reame. \u00c8 composto da quattro sezioni: la terra dei fiori, la terra delle praterie, la terra dei dolci e la terra del ghiaccio. Ogni sezione \u00e8 protetta da una fata (, , e la stessa Wondra), che Re Talpa ha imprigionato e che dovranno essere salvate a loro volta.\nModalit\u00e0 di gioco.\n\"Talmit's Adventure\" \u00e8 un classico videogioco a piattaforme, in cui il protagonista affronta vari livelli di gioco ed il suo avanzare \u00e8 ostacolato da vari nemici che ne rallentano il cammino. In Marvel Land, questi nemici sono scagnozzi di Re Talpa, e sono rappresentati da rose giganti, piccoli uomini armati di lancia, formiche scavatrici, teste di medusa che lanciano lampi e perfino panini giganti. Ogni sezione (mondo) \u00e8 composta da 7 livelli, alcuni dei quali simili tra di loro (ad esempio, l'ultimo livello di ogni mondo \u00e8 rappresentato dall'interno di un castello, in cui l'atmosfera fresca e spensierata del resto del gioco si \"tramuta\" in qualcosa di pi\u00f9 tenebroso). In diversi punti di ogni mondo sono presenti portali e passaggi segreti, che possono far avanzare o retrocedere Talmit anche di diversi livelli. Sono presenti inoltre alcuni elementi bonus (ali, velocit\u00e0, oppure un powerUp che consente a Talmit di usare svariati suoi cloni come arma per annientare i nemici, la cosiddetta \"coda fantasma\") che facilitano il cammino del ragazzo-drago, ed ogni livello si conclude con un bersaglio che si deve centrare per ottenere il massimo dei punti bonus. Come in ogni platform game, il protagonista si sposter\u00e0 attraverso piattaforme pericolanti, rocce sospese su distese d'acqua o di lava ed anche un ottovolante, presente con un livello in ciascuno dei quattro mondi di Marvel Land. Alla fine di ogni mondo la fata che lo protegge doner\u00e0 a Talmit un cristallo che lo aiuter\u00e0 nella sua sfida finale contro Re Talpa.\nBoss di fine livello.\nSono presenti quattro boss di fine livello, ognuno dei quali dovr\u00e0 essere affrontato in maniera \"unica\". Infatti, ogni boss deve essere sconfitto con un particolare tipo di gioco:"}
{"id": "2201100", "revid": "2128848", "url": "https://it.wikipedia.org/wiki?curid=2201100", "title": "Aimbot", "text": "Un aimbot o auto-aim \u00e8 un robot informatico usato nei videogiochi sparatutto in prima persona che d\u00e0 un certo grado di aiuto a prendere la mira o addirittura gioca da solo. Siccome d\u00e0 un vantaggio, \u00e8 considerato un imbroglio (\"cheat\") dai software anticheat e dai giocatori.\nIl termine deriva dall'unione delle parole inglesi \"to aim\" (mirare) e \"bot\" (robot). In questo caso con bot si intende automatico, quindi mira automatica.\nTipologie.\nCi sono due tipi di aimbot:\nIl primo tipo \u00e8 il meno usato:\nSono tarati sul colore della divisa avversaria che individuano controllando un pixel alla volta. I bot a scansione di colore sono poco usati perch\u00e9 sono meno efficaci e richiedono pi\u00f9 risorse, ma sono impossibili da scoprire.\nIl secondo tipo \u00e8 il pi\u00f9 usato e famoso:\nIntercetta il traffico tra la scheda video e il gioco quindi opera prima che le forme 3d vengano renderizzate e quindi visualizzate a schermo. Il bot calcola le coordinate x e y su cui impostare il mouse basandosi sulla posizione tridimensionale della mesh nella scena.\nQuesto bot \u00e8 molto pi\u00f9 efficiente dell'altro tipo, ma \u00e8 individuabile dai programmi anticheat.\nGiochi che permettono l'aimbot.\nAlcuni giochi integrano un aimbot, in modo da permettere a chi ne abbia bisogno di attivarlo, ovviamente questo solo in modalit\u00e0 giocatore singolo.\nEccone alcuni esempi:"}
{"id": "2201102", "revid": "315341", "url": "https://it.wikipedia.org/wiki?curid=2201102", "title": "Ponzese", "text": ""}
{"id": "2201103", "revid": "767487", "url": "https://it.wikipedia.org/wiki?curid=2201103", "title": "Marco Polo (beatmaker)", "text": "Dopo essersi trasferito a New York, Marco Polo \u00e8 diventato uno dei pi\u00f9 influenti produttore dell'underground hip hop east coast. Ha rivelato di avere origini italiane; infatti i genitori di Marco emigrarono rispettivamente da Napoli e dalla Calabria.\nCarriera.\nFatta eccezione per una traccia, Marco Polo ha prodotto l'intero album di Pumpkinhead, \"Orange Moon Over Brooklyn\" nel 2005 ed ha realizzato alcune tracce per \"A Long Hot Summer\", album di Masta Ace.\nInoltre ha lavorato a \"Black October\" di Sadat X e a vari progetti del Boot Camp Clik. Il suo album di debutto, \"Port Authority\", \u00e8 stato pubblicato dalla Rawkus Records nel 2007 e contiene collaborazioni con Masta Ace, Kool G Rap, Buckshot, Wordsworth, O.C., Kardinal Offishall, Large Professor e Sadat X. Nel 2007 ha anche collaborato con il rapper italiano Ghemon Scienz all'album \"La rivincita dei buoni\".\nNel 2009 realizza con il rapper Torae l'album Double Barrel, prodotto dalla Duck Down Records. L'album contiene, tra gli altri, collaborazioni di Dj Premier e Masta Ace. Nell'ottobre 2012 \u00e8 stato pubblicato l'EP \"Per la mia gente - For My People\", realizzato insieme ai rapper Bassi Maestro e Ghemon.\nTecnica.\nIl suono di Marco Polo si pu\u00f2 associare a quello di produttori come Pete Rock e DJ Premier. Lo stesso produttore ha ammesso l'influenza che il DJ dei Gang Starr ebbe sulla sua musica."}
{"id": "2201110", "revid": "21880", "url": "https://it.wikipedia.org/wiki?curid=2201110", "title": "Zostera marina", "text": "Zostera marina \u00e8 una fanerogama marina della famiglia Zosteraceae.\nDescrizione.\nIl suo aspetto \u00e8 quello tipico dei membri del genere \"Zostera\" a cui si rimanda. Si pu\u00f2 facilmente confondere con \"Cymodocea nodosa\", molto pi\u00f9 comune nel mar Mediterraneo, che per\u00f2 ha foglie con apice rotondo e con bordo seghettato (in \"Z.marina\" l'apice ha una punta ottusa ed i bordi sono lisci) o con \"Zostera noltii\", che per\u00f2 ha foglie sottilissime con 3 venature ed apici con una intaccatura centrale.\nDistribuzione e habitat.\n\u00c8 una specie largamente distribuita nei settori settentrionali dell'Oceano Atlantico e dell'Oceano Pacifico, fino al Circolo Polare Artico. Nel mar Mediterraneo ha una distribuzione di tipo relitto, \u00e8 infatti presente solo in zone caratterizzate da salinit\u00e0 e temperature basse, cio\u00e8 nel mar Nero, nel nord del mar Egeo, nell'Adriatico settentrionale e in alcune zone delle coste spagnole e francesi. Unica tra le fanerogame marine pu\u00f2 sopportare brevi periodi di emersione."}
{"id": "2201112", "revid": "767487", "url": "https://it.wikipedia.org/wiki?curid=2201112", "title": "Hugh Banton", "text": "\u00c8 conosciuto per lo pi\u00f9 per la sua appartenenza al gruppo di rock progressivo dei Van Der Graaf Generator, del quale fu membro per la maggior parte degli anni settanta e per la loro reunion del 2005.\nLa carriera.\nBanton ha studiato pianoforte ed organo presso la Cattedrale di Wakefield, mentre frequentava la Scuola di Silcoates nello Yorkshire diretta dal Dott. Percy G. Saunders. Ha poi lavorato nella BBC per diventare ingegnere televisivo, prima di congiungersi ai VdGG nel maggio del 1968. Con questo gruppo ha suonato organi Farfisa ed Hammond, aggiungendo ad essi una vasta gamma di effetti sonori. Pi\u00f9 tardi avrebbe modificato un Hammond E112 per permetterne l'amplificazione separata, con effetti diversi per le due tastiere e per il pedale e aggiungendo un'unit\u00e0 di riverbero remota. Con il gruppo in studio ha suonato anche pianoforte e basso elettrico. \nNel 1975 ha cominciato a costruire un organo basato su un Hammond con l'aggiunta di oscillatori elettronici per avvicinarne il suono a quello di un organo a canne. \nBanton ha lasciato i VdGG alla fine del 1976 per lavorare allo sviluppo, disegno ed installazione di organi da chiesa elettronici per la societ\u00e0 Makin Organs ad Oldham nel Lancashire. Nel 1992 ha fondato la societ\u00e0 Organ Workshop, a Lymm nel Cheshire. \nBanton ha continuato a collaborare ad incisioni dei primi membri dei VdGG, ed ora fa parte del gruppo ricostituitosi nel 2005 con Peter Hammill e Guy Evans."}
{"id": "2201116", "revid": "262457", "url": "https://it.wikipedia.org/wiki?curid=2201116", "title": "Cha-no-yu", "text": ""}
{"id": "2201123", "revid": "146644", "url": "https://it.wikipedia.org/wiki?curid=2201123", "title": "Jameson Boyd Adams", "text": ""}
{"id": "2201125", "revid": "36426", "url": "https://it.wikipedia.org/wiki?curid=2201125", "title": "Cane Nero (folklore britannico)", "text": ""}
{"id": "2201127", "revid": "36426", "url": "https://it.wikipedia.org/wiki?curid=2201127", "title": "Cane Nero", "text": ""}
{"id": "2201129", "revid": "287204", "url": "https://it.wikipedia.org/wiki?curid=2201129", "title": "Atena Itonia", "text": "Atena Itonia o Itonia (greco antico ', ' or ) era un epiteto della dea greca Atena venerata con questo nome diffusamente in Tessaglia e altri luoghi della Grecia antica.\nEtimologia.\nIl nome deriva probabilmente dall'Itoni, un monte della Tessaglia presso Tebe, a sud della Ftiotide. Secondo un'altra tradizione, l'epiteto \"Itonia\" deriverebbe da Itono, figlio di Anfizione, un antico re o sacerdote di Atene.\nCulto.\nIl culto di \"Atena Itonia\" associava misticamente Atena a quel dio degli Inferi che era chiamato Ade da Strabone, e che secondo Pausania il Periegeta sarebbe stato lo stesso Zeus. Forse Atena Itonia aveva qualcosa del carattere del suo primitivo culto ad Atene, come dea legata alla fertilit\u00e0 della terra e perci\u00f2 affine alle divinit\u00e0 ctonie.\nSull'Itoni c'era un celebre santuario, a cui era associata una festa, donde l'attributo ad Atena \"incola Itoni\" (\"che risiede a Itoni)\" Dall'Itoni il culto si diffuse in Beozia, dove Atena era la principale divinit\u00e0 della guerra e nella regione attorno al lago Copaide. Nel suo tempio, tra Fere e Larissa, furono appesi gli scudi dei Galati sconfitti nell'ultima vittoria dei Greci sui barbari, anche se un frammento di Bacchilide indica che Atena Itonia non era solo una dea guerriera, ma anche la protettrice di arti pacifiche, specialmente della poesia.\nIl tempio di Atena Itonia a Coronea era il luogo di incontro della Lega beotica, dove si celebravano le Pambeozie, in prossimit\u00e0 di un boschetto sacro ad Atena. Altri autori riferiscono che il culto di Atena Itonia fosse presente anche ad Atene e ad Amorgos, e che in suo onore si celebrava una festa a Crannone."}
{"id": "2201139", "revid": "121891307", "url": "https://it.wikipedia.org/wiki?curid=2201139", "title": "Taurus (azienda)", "text": "La Forjas Taurus S/A \u00e8 un'azienda produttrice di armi che ha sede a Porto Alegre in Brasile, fondata nel 1939.\nStoria.\nLa Taurus ha prodotto la sua prima rivoltella, il modello 38101SO nel 1941. Successivamente, nel 1968, l'azienda inizi\u00f2 ad esportare negli Stati Uniti d'America.\nNel 1970 la Bangor Punta Corporation (di propriet\u00e0 Smith &amp; Wesson) acquist\u00f2 il 54% del gruppo, permettendo uno scambio di know-how fra le societ\u00e0. Sette anni dopo la Bangor Punta Corporation vendette agli attuali proprietari.\nDurante il 1980 dopo che l'italiana Beretta aveva onorato un contratto con il Brasile, la Taurus comp\u00ec il salto di qualit\u00e0 comprando sia una sua fabbrica a San Paolo sia forza lavoro e know-how, per produrre nuovi diversi modelli di pistole. Per poter soddisfare meglio il mercato americano nel 1982 venne creata una societ\u00e0 figlia, la Taurus International Manufacturing Incorporated, meglio conosciuta come \"Taurus USA\".\nNel 1989 si tenne il cinquantesimo anniversario dalla data di fondazione del gruppo. Cinque anni dopo il gruppo ottenne la certificazione ISO 9001. Solo la Taurus e un'altra azienda produttrice di armamenti la possiede.\nProdotti.\nLa produzione della Taurus comprende pistole sia con fusto in acciaio che in polimeri (come la serie Millennium), rivoltelle, armi automatiche e fucili per le forze dell'ordine, queste ultime destinate al mercato interno brasiliano.\nLa Taurus ha tra le sue maggiori prerogative di costruire e vendere i suoi prodotti ad un prezzo notevolmente inferiore a quello di armi simili di marchi rinomati, questo per il minor costo del lavoro e avendo anche la capacit\u00e0 di produrre in proprio ogni parte dell'arma.\nL'azienda offre inoltre alcune caratteristiche uniche rispetto ad armi simili, per esempio mentre pistole in polimero come la Glock hanno sicure automatiche interne, le equivalenti Taurus hanno sicure manuali esterne.\nUna delle semiautomatiche di maggior successo della Taurus \u00e8 stata la PT92, modello simile alla serie Beretta 92 costruito su licenza, con l'aggiunta della sicura ambidestra. Tra le pi\u00f9 recenti aggiunte alla produzione Taurus vi \u00e8 la PT1911, copia della Colt 1911 parzialmente ridisegnata e aggiornata. Sono state inoltre introdotte le rivoltelle \"Tracker\" e \"Judge\", la prima con tamburo da 7 colpi nella versione in .357 Magnum e la seconda con tamburo a 5 colpi progettato per accettare sia il calibro .410 che il .45 Colt. Entrambi i modelli vengono prodotti anche in calibri superiori: la \"Tracker\" .44 Magnum e la \"Judge\" 454 Casull."}
{"id": "2201144", "revid": "318966", "url": "https://it.wikipedia.org/wiki?curid=2201144", "title": "Sistema di assi", "text": ""}
{"id": "2201147", "revid": "320578", "url": "https://it.wikipedia.org/wiki?curid=2201147", "title": "Museo d\u2019arte Liechtenstein", "text": ""}
{"id": "2201149", "revid": "36426", "url": "https://it.wikipedia.org/wiki?curid=2201149", "title": "Scala Regia", "text": "La Scala Regia \u00e8 una imponente rampa di scale del Palazzo Apostolico nella Citt\u00e0 del Vaticano ed \u00e8 parte dell'entrata cerimoniale in Vaticano. \nStoria.\nFu costruita da Antonio da Sangallo il Giovane nei primi anni del XVI secolo, per collegare i palazzi Apostolici alla Basilica di San Pietro, e fu notevolmente rimaneggiata da Gian Lorenzo Bernini dal 1663 al 1666.\nIl sito, una striscia di terra scoscesa relativamente stretta tra la chiesa ed il palazzo, \u00e8 delimitato da irregolari muri convergenti. Bernini us\u00f2 un numero di effetti barocchi tipicamente teatrali per esaltare questo punto di accesso in Vaticano. \nLa rampa prende la forma di un colonnato voltato a botte che necessariamente diventa pi\u00f9 stretto alla sommit\u00e0, amplificando agli occhi dell'osservatore la lunghezza del percorso per mezzo di una prospettiva forzata. Sopra l'arco, all'inizio della rampa, c'\u00e8 lo stemma di papa Alessandro VII, affiancato da due angeli scolpiti.\nAlla base delle scale, Bernini posizion\u00f2 la sua statua equestre dell'imperatore romano Costantino (1670). Si intendeva mostrare l'evento, prima della battaglia di Ponte Milvio quando a Saxa Rubra, a nord di Roma, lungo il Tevere, Costantino ebbe la visione della croce con la frase \"In hoc signo vinces\".\nIn seguito, dall'altra parte dell'atrio, fu posta la statua equestre di \"Carlo Magno\", opera di Agostino Cornacchini (1725)."}
{"id": "2201151", "revid": "21702561", "url": "https://it.wikipedia.org/wiki?curid=2201151", "title": "F\u00f2rmica", "text": ""}
{"id": "2201158", "revid": "76963", "url": "https://it.wikipedia.org/wiki?curid=2201158", "title": "Arnel Taci", "text": "Biografia.\nArnel Taci debutta come attore all'et\u00e0 di 15 anni nel film \"Paule e Julia\" diventando cos\u00ec famosissimo in Germania. Da l\u00ec in poi, ha collezionato presenze in svariati film, sempre di produzione tedesca. In Italia e in tutta Europa la sua fama \u00e8 giunta grazie all'interpretazione del personaggio di \"Costa Papavassilou\", ragazzo di origine greca nonch\u00e9 migliore amico di \"Cem \u00d6zt\u00fcrk\" (interpretato da Elyas M'Barek) nella serie televisiva di \"Kebab for Breakfast\". Sempre al fianco di M'Barek reciter\u00e0 nella serie televisiva \"Abschnitt 40\"."}
{"id": "2201161", "revid": "486946", "url": "https://it.wikipedia.org/wiki?curid=2201161", "title": "Trivellino", "text": ""}
{"id": "2201163", "revid": "165042", "url": "https://it.wikipedia.org/wiki?curid=2201163", "title": "Cacciachiodi", "text": ""}
{"id": "2201166", "revid": "1442080", "url": "https://it.wikipedia.org/wiki?curid=2201166", "title": "Campionato del mondo di scacchi 1908", "text": "Il campionato del mondo di scacchi 1908 fu conteso tra il campione in carica Emanuel Lasker e Siegbert Tarrasch. Fu disputato tra D\u00fcsseldorf e Monaco di Baviera tra il 17 agosto e il 30 settembre; Lasker si impose per otto vittorie a tre, conservando il titolo.\nStoria.\nI due giocatori non erano in buoni rapporti da quando Tarrasch aveva rifiutato una proposta di Lasker per un match prima che quest'ultimo diventasse campione del mondo; Tarrasch, d'altra parte, era irritato per le richieste di Lasker di alti ingaggi per i match. Prima dell'inizio del campionato, inoltre, Tarrasch rifiut\u00f2 di stringere la mano al suo avversario.\nRisultati.\nLa sfida si svolse al meglio delle otto vittorie."}
{"id": "2201171", "revid": "21880", "url": "https://it.wikipedia.org/wiki?curid=2201171", "title": "Zostera noltii", "text": "Zostera noltii \u00e8 una fanerogama marina appartenente alla famiglia Zosteraceae.\nDescrizione.\nSimile a \"Zostera marina\" ma ha foglie molto sottili (ha solo 3 nervature parallele) con un'incisione centrale asimmetrica sull'apice che la rende inconfondibile. I rizomi sono sottili e poveri di radici avventizie. Presenta all'interno delle foglie dei parenchimi aeriferi che le consentono di rimanere eretta per un fenomeno di galleggiamento.\nDistribuzione e habitat.\nQuesta specie \u00e8 ampiamente diffusa in oceano Atlantico e nel Mediterraneo, raggiunge il mar Nero ed il mar d'Azov stabilendovi popolamenti numerosi. \u00c8 l'unica fanerogama marina a popolare il mar Caspio ed il lago d'Aral. Vive in acque basse (max 5 metri, usualmente meno) e dissalate, soprattutto in lagune e foci. Penetra in mare aperto (in Mediterraneo) solo dove ci siano sorgenti d'acqua dolce."}
{"id": "2201178", "revid": "21880", "url": "https://it.wikipedia.org/wiki?curid=2201178", "title": "Zostera nana", "text": ""}
{"id": "2201179", "revid": "320578", "url": "https://it.wikipedia.org/wiki?curid=2201179", "title": "Qal\u2019at Salah El-Din", "text": ""}
{"id": "2201180", "revid": "165042", "url": "https://it.wikipedia.org/wiki?curid=2201180", "title": "Cacciaspilli", "text": ""}
{"id": "2201181", "revid": "1711941", "url": "https://it.wikipedia.org/wiki?curid=2201181", "title": "Primula Brandibuck", "text": ""}
{"id": "2201184", "revid": "287204", "url": "https://it.wikipedia.org/wiki?curid=2201184", "title": "The Proposal", "text": ""}
{"id": "2201187", "revid": "1965277", "url": "https://it.wikipedia.org/wiki?curid=2201187", "title": "James Edward Smith", "text": "Interessatosi fin da giovanissimo alla flora e alle scienze naturali, studi\u00f2 medicina all'Universit\u00e0 di Edimburgo dove fu tra gli allievi di John Walker.\nNel 1783 si trasfer\u00ec a Londra. Qui, l'anno successivo, ebbe l'opportunit\u00e0 di acquistare, salvandola, l'intera collezione di storia naturale svedese di Linneo, comprendente migliaia fra specie di piante, insetti e molluschi, oltre a documenti e libri. La pubblicit\u00e0 di questa iniziativa permise a Smith di ottenere l'ammissione alla \"Royal Society\".\nDal 1786 entr\u00f2 nella schiera dei viaggiatori del \"Grand Tour\", visitando giardini botanici, musei ed erbari di Paesi Bassi, Francia, Italia e Svizzera. Rientrato a Londra nel 1788, vi fond\u00f2 la Linnean Society, che presiedette sino alla morte. La sua biblioteca e la sua collezione botanica acquistarono molta fama, tanto da essere visitate da numerosi entomologi e botanici provenienti da tutta Europa.\nTra il 1808 e il 1819 scrisse oltre 3.000 articoli di botanica sulla \u00abNew Cyclopaedia\u00bb, il dizionario universale delle arti e delle scienze di Abraham Rees. Fra le sue pubblicazioni pi\u00f9 note, si devono ricordare la \"Flora Britannica\" e i quattro volumi della \"Flora inglese\" editi tra il 1824 e il 1828.\nFra i suoi scritti di entomologia, particolare rilevanza ebbe la \"Storia naturale degli insetti rari di Georgia\" edita nel 1797, in cui si occup\u00f2, in particolare, delle rare specie di lepidotteri presenti nello stato americano. Molte sue memorie inedite vennero pubblicate, postume, nel 1832, a cura della moglie."}
{"id": "2201190", "revid": "71433", "url": "https://it.wikipedia.org/wiki?curid=2201190", "title": "I sublimi segreti delle Ya-Ya Sisters", "text": ""}
{"id": "2201192", "revid": "122969029", "url": "https://it.wikipedia.org/wiki?curid=2201192", "title": "Luca (Eneide)", "text": "Luca (latino \"Lucas\") \u00e8 un personaggio dell\"Eneide\" di Virgilio, menzionato nel decimo libro del poema. Nelle traduzioni di Annibal Caro e Clemente Bondi il nome viene deformato in \"Lica\".\nIl mito.\nLe origini.\nLuca \u00e8 un giovane guerriero rutulo. Col compagno Anteo risulta essere come uno dei pi\u00f9 forti eroi dell'esercito di Turno, poich\u00e9 il poeta definisce la coppia di guerrieri \"prima agmina\" (ovvero, 'due pilastri').\nLa morte.\nNonostante l'affermazione del loro valore, Virgilio rappresenta Anteo e Luca - insieme ad altri due guerrieri italici, Numa e Camerte - fuggenti all'avanzata di Enea; d'altronde il poeta tiene a precisare il furore che in quel frangente anima il capo troiano, per la morte del caro amico Pallante, il figlio dell'arcade Evandro ucciso poco prima da Turno. Il verso 570 non lascia dubbi sull'uccisione dei quattro guerrieri, colpiti tutti con la spada, anche se non viene precisato dove:\n&lt;poem&gt; \"\"Protinus Antaeum et Lucam , prima agmina Turni,\"\n\"persequitur fortemque Numam fulvumque Camertem,\"\n\"magnanimo Volcente satum, ditissimus agri\"\n\"qui fuit Ausonidum et tacitis regnavit Amyclis.\"\n\"Aegaeon qualis, centum cui bracchia dicunt\"\n\"centenasque manus, quinquaginta oribus ignem\"\n\"pectoribusque arsisse, Iovis cum fulmina contra\"\n\"tot paribus streperet clipeis, tot stringeret enses:\"\n\"sic toto Aeneas desaevit in aequore victor,\"\n\"ut semel intepuit mucro.\" \" &lt;/poem&gt;\n(Virgilio, \"Eneide\", libro X, vv. 560-570).\n&lt;poem&gt; \" \"Subito dopo Anteo e Luca, tra i pi\u00f9 forti di Turno\"\n\"rincorre e il forte Numa ed il fulvo Camerte,\"\n\"figlio a Volcente magnanimo, il pi\u00f9 ricco di terre\"\n\"che vi fu tra gli Ausonidi: su Amicla la muta regn\u00f2\"\n\"Quale Egeone, che, dicono, braccia ebbe cento\"\n\"e cento mani,e per cinquanta bocche dal petto\"\n\"fiammeggi\u00f2 il fuoco, quando di Giove contro le folgori\"\n\"cinquanta spade impugn\u00f2, con altrettanti scudi tonando;\"\n\"tale per tutta la piana infuria Enea vincitore,\"\n\"com' ha intiepidita la lama.\" \" &lt;/poem&gt;\n&lt;poem&gt; \"\"Poi insegue Anteo e Luca, che in prima fila combattono\"\n\"con Turno, il forte Numa e il biondo Camerte\"\n\"figlio di Volcente magnanimo, il pi\u00f9 ricco di terre \"\n\"che visse tra la gente d'Ausonia, re della tacita Amicle.\"\n\"Quale Egeone, che, dicono, avesse centinaia di braccia e di mani,\"\n\"e da cinquanta bocche spirasse le fiamme\"\n\"dal petto, quando, contro i fulmini lanciati da Giove, batteva\"\n\"cinquanta scudi e cinquanta spade impugnava;\"\n\"cos\u00ec per tutta la piana vincendo Enea s'infuri\u00f2, poi che\"\n\"intiepid\u00ec il ferro nel sangue.\" \" &lt;/poem&gt;"}
{"id": "2201196", "revid": "320578", "url": "https://it.wikipedia.org/wiki?curid=2201196", "title": "Regione autonoma della Valle d\u2019Aosta", "text": ""}
{"id": "2201201", "revid": "466539", "url": "https://it.wikipedia.org/wiki?curid=2201201", "title": "Elyas M'Barek", "text": "Biografia.\nElyas nasce a Monaco di Baviera da padre tunisino e da madre austriaca. Suo fratello minore, anch\u2019egli attore, \u00e8 Joseph M'Barek. Ha iniziato a recitare nel 2001 in \"Ragazze pom pom al top\" (\"M\u00e4dchen, M\u00e4dchen\"), film di produzione tedesca. L'apice del successo in Europa lo ottiene con la parte da protagonista nel telefilm \"Kebab for Breakfast\" dove interpreta il ruolo di \"Cem \u00d6zt\u00fcrk\", un giovane di origine turca. Sempre al fianco di Arnel Taci (che nel telefilm di \"Kebab for Breakfast\" interpreta il suo migliore amico), reciter\u00e0 anche nella serie TV \"Abschnitt 40\". Compare anche nel film \"L'onda\", nel ruolo di Sinan, liceale di origini turche.\nDoppiatori italiani.\nNelle versioni in italiano dei suoi film, Elyas M'Barek \u00e8 stato doppiato da:"}
{"id": "2201208", "revid": "320578", "url": "https://it.wikipedia.org/wiki?curid=2201208", "title": "Sindrome dell\u2019occhio secco", "text": ""}
{"id": "2201210", "revid": "80339", "url": "https://it.wikipedia.org/wiki?curid=2201210", "title": "Grande Patom", "text": ""}
{"id": "2201211", "revid": "80339", "url": "https://it.wikipedia.org/wiki?curid=2201211", "title": "Grande Er\u00ebma", "text": ""}
{"id": "2201212", "revid": "80339", "url": "https://it.wikipedia.org/wiki?curid=2201212", "title": "Grande Kontajka", "text": ""}
{"id": "2201213", "revid": "767487", "url": "https://it.wikipedia.org/wiki?curid=2201213", "title": "Saj\u00f3l\u00e1szl\u00f3falva", "text": "Saj\u00f3l\u00e1szl\u00f3falva \u00e8 un comune dell'Ungheria di 462 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201215", "revid": "1305772", "url": "https://it.wikipedia.org/wiki?curid=2201215", "title": "Rebecca Wells", "text": " \u00c8 meglio conosciuta per la serie di romanzi Ya-Ya.\nVita.\nRebecca Wells nacque nel centro della Louisiana e crebbe lavorando in una piantagione, dove la sua famiglia viveva dal 1795. Nel 1982 si trasfer\u00ec a Seattle per lavorare con un gruppo nelle arti dello spettacolo. La citt\u00e0 le piacque cos\u00ec tanto che decise di rimanerci ed oggi vive su un'isola nelle vicinanze.\nSin dagli ultimi degli anni novanta, la scrittrice ha sofferto della malattia di Lyme, esperienza raccontata nel suo sito e in una intervista per la CTV Television Network dove ha parlato anche del suo romanzo \"Ya-Yas in bloom\" (2005)."}
{"id": "2201216", "revid": "80339", "url": "https://it.wikipedia.org/wiki?curid=2201216", "title": "Grande Anjuj", "text": ""}
{"id": "2201217", "revid": "80339", "url": "https://it.wikipedia.org/wiki?curid=2201217", "title": "Grande \u010cerem\u0161an", "text": ""}
{"id": "2201218", "revid": "80339", "url": "https://it.wikipedia.org/wiki?curid=2201218", "title": "Grande Cheta", "text": ""}
{"id": "2201221", "revid": "80339", "url": "https://it.wikipedia.org/wiki?curid=2201221", "title": "Grande Pit", "text": ""}
{"id": "2201225", "revid": "104458", "url": "https://it.wikipedia.org/wiki?curid=2201225", "title": "Karin Hackl", "text": "Biografia.\nStagioni 2005-2012.\nLa Hackl inizi\u00f2 la carriera nello sci alpino, partecipando a gare FIS dal dicembre del 2004 e tre anni dopo, il 24 novembre 2007, esord\u00ec in Coppa Europa nello slalom gigante di Levi, che chiuse al 24\u00ba posto. Fin dalle battute iniziali della successiva stagione 2008-2009 l'atleta austriaca disput\u00f2 ottime gare nella competizione continentale, conquistando il primo podio con la vittoria nello slalom gigante di Fun\u00e4sdalen del 22 novembre; il 28 dicembre 2008 fece il suo esordio in Coppa del Mondo nello slalom gigante di Semmering, chiuso con il 25\u00ba posto.\nNel marzo successivo conquist\u00f2, ai Mondiali juniores di Garmisch-Partenkirchen, la medaglia di bronzo nello slalom gigante giungendo alle spalle di Viktoria Rebensburg e Tina Weirather e quella d'argento nella combinata, battuta solo da Federica Brignone. Poche settimane dopo coron\u00f2 la stagione aggiudicandosi la Coppa Europa generale, grazie anche ai cinque podi (tre vittorie) ottenuti durante l'anno, e la classifica di slalom gigante. Nella stagione 2009-2010 ottenne il suo miglior risultato in Coppa del Mondo, il 14\u00ba posto nello slalom gigante di Maribor del 16 gennaio, e disput\u00f2 l'ultima gara nel circuito, lo slalom gigante di Cortina d'Ampezzo del 24 gennaio, che non termin\u00f2. L'11 febbraio vinse a G\u00f6tschen in slalom gigante la sua ultima gara in Coppa Europa, mentre il suo ultimo podio nel circuito continentale fu il 3\u00ba posto che ottenne il 24 febbraio successivo a Soldeu nella medesima specialit\u00e0.\nStagioni 2013-2015.\nNel novembre 2012, dopo essere stata esclusa dalla squadra austriaca di Coppa Europa, annunci\u00f2 il proprio ritiro dall'attivit\u00e0 agonistica; nel corso della sua carriera nello sci alpino non prese parte n\u00e9 a rassegne olimpiche n\u00e9 iridate e la sua ultima gara nella disciplina fu lo slalom gigante FIS disputato a Davos il 21 novembre 2012. Tuttavia nel 2013 riprese a gareggiare, dedicandosi per\u00f2 al freestyle nella specialit\u00e0 delle gobbe; esord\u00ec in Coppa Europa il 25 gennaio ad Airolo (15\u00aa) e ai Campionati mondiali in occasione della rassegna iridata di Oslo/Voss 2013, piazzandosi 31\u00aa nell'individuale e non completando il parallelo.\nNella Coppa del Mondo di freestyle esord\u00ec il 14 dicembre 2013 a Ruka, senza concludere la prova, e ottenne il miglior piazzamento in carriera l'11 gennaio 2014 a Deer Valley, chiudendo al 30\u00ba posto quella che sarebbe rimasta la sua ultima gara nel circuito. Si conged\u00f2 dal Circo bianco in occasione dei Mondiali di Kreischberg 2015, dove si classific\u00f2 30\u00aa nell'individuale del 18 gennaio e non concluse il parallelo del giorno successivo, sua ultima gara in carriera.\nPalmar\u00e8s.\nSci alpino.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2201226", "revid": "767487", "url": "https://it.wikipedia.org/wiki?curid=2201226", "title": "Saj\u00f3mercse", "text": "Saj\u00f3mercse \u00e8 un comune dell'Ungheria di 276 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201228", "revid": "80339", "url": "https://it.wikipedia.org/wiki?curid=2201228", "title": "Grande Kok\u0161aga", "text": ""}
{"id": "2201229", "revid": "80339", "url": "https://it.wikipedia.org/wiki?curid=2201229", "title": "Grande Koksaga", "text": ""}
{"id": "2201231", "revid": "80339", "url": "https://it.wikipedia.org/wiki?curid=2201231", "title": "Grande Kokshaga", "text": ""}
{"id": "2201233", "revid": "305330", "url": "https://it.wikipedia.org/wiki?curid=2201233", "title": "Tito Geganio Macerino", "text": "Biografia.\nTito Geganio Macerino fu eletto console nel 492 a.C. ed ebbe come collega Publio Minucio Augurino.\nCome racconta Livio, il 492 a.C. non vi fu alcuna guerra e non vi furono altre sommosse popolari, ma i consoli dovettero fronteggiare l'emergenza alimentare derivante dall'abbandono dei campi; per questo i consoli inviarono delle delegazioni in giro per l'Italia per acquistare del grano.\nA Cuma, il tiranno Aristodemo trattenne le navi come forma di indennizzo perch\u00e9 era l'erede di Tarquinio il Superbo; presso i Volsci e i loro vicini fu addirittura impossibile negoziare, e il grano dovette essere acquistato in Etruria e in Sicilia.\nInoltre, per fronteggiare una possibile nuova guerra contro i Volsci, rafforzarono la colonia di Velitrae e costruirono una nuova colonia a Norba."}
{"id": "2201234", "revid": "767487", "url": "https://it.wikipedia.org/wiki?curid=2201234", "title": "Saj\u00f3n\u00e9meti", "text": "Saj\u00f3n\u00e9meti \u00e8 un comune dell'Ungheria di 562 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201235", "revid": "1543377", "url": "https://it.wikipedia.org/wiki?curid=2201235", "title": "Campionato del mondo di scacchi 1910 (Lasker-Janowski)", "text": "Il secondo campionato del mondo di scacchi 1910 fu conteso tra Emanuel Lasker e David Janowski a Berlino, tra l'8 novembre e l'8 dicembre. Lasker conserv\u00f2 il suo titolo, imponendosi nettamente per otto vittorie a zero.\nStoria.\nNel 1909, Lasker e Janowski avevano giocato due match: il primo, tenutosi in maggio, della durata di quattro partite, era finito in parit\u00e0, mentre nel secondo, tra ottobre e novembre, Lasker si era imposto nettamente per 7-1 (due patte). Sebbene a volte si inserisca questo secondo match nella serie dei campionati del mondo, \u00e8 improbabile che in tale occasione il titolo di Lasker fosse in palio: infatti al tempo Lasker aveva gi\u00e0 concluso un accordo con Carl Schlechter per un campionato mondiale, che si svolse tra gennaio e febbraio 1910.\nRisultati.\nIl match fu giocato al meglio delle otto vittorie."}
{"id": "2201236", "revid": "46291", "url": "https://it.wikipedia.org/wiki?curid=2201236", "title": "Halophila stipulacea", "text": "Halophila stipulacea \u00e8 un'angiosperma marina della famiglia Hydrocharitaceae.\nDescrizione.\n\u00c8 immediatamente riconoscibile dalle altre angiosperme marine europee per le foglie appiattite e dotate di picciolo e per le nervature pennate (in tutte le altre sono parallele). Le foglie sono lunghe fino a 5\u20136\u00a0cm e non sono pi\u00f9 larghe di 1\u00a0cm. Il rizoma \u00e8 molto robusto, si assottiglia nei punti di inserzione delle foglie e porta radici lunghe ma molto superficiali.\nBiologia.\nAl contrario delle altre angiosperme marine mediterranee questa specie fiorisce e fruttifica regolarmente tutti gli anni e i semi, abbondantissimi, sono dispersi dalle correnti su lunghissime distanze.\nNon pare porsi in competizione con le altre fanerogame marine italiane n\u00e9 si accompagna a \"Posidonia oceanica\" o a \"Cymodocea nodosa\" perch\u00e9 vive in acque pi\u00f9 basse. Si pu\u00f2 per\u00f2 trovare assieme a alghe verdi del genere \"Caulerpa\". \u00c8 un'ottima colonizzatrice e pu\u00f2 occupare vaste aree in brevissimo tempo per poi scomparire quando arrivano specie pi\u00f9 fortemente competitive.\nDistribuzione e habitat.\nQuesta specie \u00e8 originaria dell'Oceano Indiano e del mar Rosso da cui \u00e8 penetrata nel mar Mediterraneo attraverso il Canale di Suez (migrazione lessepsiana). Nei mari italiani \u00e8 nota sulla costa ionica della Sicilia, e nel basso Tirreno (isole Eolie, Palinuro).\nAppare in netta espansione in tutto il Mediterraneo. Popola acque basse o molto basse, in luoghi non troppo esposti alla furia delle onde."}
{"id": "2201237", "revid": "767487", "url": "https://it.wikipedia.org/wiki?curid=2201237", "title": "Saj\u00f3\u00f6r\u00f6s", "text": "Saj\u00f3\u00f6r\u00f6s \u00e8 un comune dell'Ungheria di 1.176 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201238", "revid": "184755", "url": "https://it.wikipedia.org/wiki?curid=2201238", "title": "Day Dreaming (Aretha Franklin)", "text": "Day Dreaming \u00e8 una canzone soul scritta ed interpretata dalla cantante statunitense Aretha Franklin. Estratta come singolo dall'album \"Young, Gifted and Black\", il singolo rimase per due settimane in vetta alla classifica \"Hot Soul Singles\" nell'aprile 1972, e raggiunse anche la posizione numero cinque della \"Billboard Hot 100\".\nDel brano sono state registrate alcune cover, fra cui si ricordano quelle di Mary J. Blige, Natalie Cole, Will Downing, Penny Ford, Michel'le, Corinne Bailey Rae e Tamia. Nel 2001 la stessa Franklin ha registrato nuovamente il brano insieme al gruppo Groove Armada."}
{"id": "2201239", "revid": "55935", "url": "https://it.wikipedia.org/wiki?curid=2201239", "title": "Itonia", "text": ""}
{"id": "2201241", "revid": "767487", "url": "https://it.wikipedia.org/wiki?curid=2201241", "title": "Saj\u00f3p\u00e1lfala", "text": "Saj\u00f3p\u00e1lfala \u00e8 un comune dell'Ungheria di 809 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201245", "revid": "287204", "url": "https://it.wikipedia.org/wiki?curid=2201245", "title": "Saj\u00f3petri", "text": "Saj\u00f3petri \u00e8 un comune dell'Ungheria di 1372 abitanti (dati 2019) . \u00c8 situato nella provincia di Borsod-Aba\u00faj-Zempl\u00e9n. \nGeografia fisica.\nSaj\u00f3petri si trova 14 chilometri a sud-est del capoluogo della contea, la citt\u00e0 di Miskolc - all'inizio delle pianure sui meandri del fiume Saj\u00f3. Comuni limitrofi nel raggio di cinque chilometri sono Saj\u00f3l\u00e1d, Kistokaj, \u00d3nod e B\u0151cs.\nStoria.\nNel 1950 si unisce con il comune L\u00e1dpetri, dal quale si separa nel 1958 \nPopolazione.\nL'82,4% della popolazione si dichiara di origine ungherese e il 8,9% gitana; il 31.5% cattolico romano e il 25.1% greco-cattolico."}
{"id": "2201251", "revid": "729019", "url": "https://it.wikipedia.org/wiki?curid=2201251", "title": "Saj\u00f3p\u00fcsp\u00f6ki", "text": "Saj\u00f3p\u00fcsp\u00f6ki \u00e8 un comune dell'Ungheria di 588 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201252", "revid": "71433", "url": "https://it.wikipedia.org/wiki?curid=2201252", "title": "The Reader", "text": ""}
{"id": "2201254", "revid": "1305772", "url": "https://it.wikipedia.org/wiki?curid=2201254", "title": "Angel (Aretha Franklin)", "text": "Angel \u00e8 una ballata soul della cantante statunitense Aretha Franklin. La canzone fu scritta dalla sorella di Aretha, Carolyn e da Sonny Saunders, per la produzione di Quincy Jones. Fu originariamente inserita nell'album \"Hey Now Hey (The Other Side of the Sky)\" e pubblicata come singolo nel giugno 1973. Raggiunse la vetta della classifica R&amp;B, dove rimase per due settimane, ottenendo anche la ventesima posizione della Billboard Hot 100.\nLa cover dei Simply Red.\nNel 1996 il gruppo musicale britannico Simply Red incise una cover del brano, con la collaborazione non accreditata dei Fugees, per la loro prima raccolta \"Greatest Hits\". La traccia fu pubblicata come singolo e raggiunse la quarta posizione della Official Singles Chart. Venne inoltre utilizzata per la colonna sonora del film \"Set It Off - Farsi notare\"."}
{"id": "2201255", "revid": "767487", "url": "https://it.wikipedia.org/wiki?curid=2201255", "title": "Saj\u00f3senye", "text": "Saj\u00f3senye \u00e8 un comune dell'Ungheria di 452 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201260", "revid": "320578", "url": "https://it.wikipedia.org/wiki?curid=2201260", "title": "Wis\u0101yat-i fuqah\u0101\u2019", "text": ""}
{"id": "2201264", "revid": "83531", "url": "https://it.wikipedia.org/wiki?curid=2201264", "title": "Es ist ein' Ros' entsprungen", "text": " \nEs ist ein' Ros' entsprungen (\"\u00c8 spuntata una rosa\") \u00e8 un tradizionale canto natalizio tedesco del XVI secolo, il cui testo originario si rif\u00e0 ad Isaia, 11,1a e la cui melodia \u00e8 stata pubblicata per la prima volta nello \"Speyerer Gesangbuch\", stampato a Colonia nel 1599. Al testo originario, che si componeva di due strofe, \u00e8 stata aggiunta poi nel 1609 la popolare seconda strofa ad opera di Michael Praetorius (1571\u20131621), che adatt\u00f2 anche la melodia.\nAltre tre strofe furono poi aggiunte nel 1844 da Friedrich Layritz.\nTesto.\nNel testo si dice, tra l'altro, che la rosa simboleggia la purezza di Maria (seconda strofa):\n\"Es ist ein' Ros' entsprungen, \" \n\"aus einer Wurzel zart, \"\n\"wie uns die Alten sungen, \"\n\"von Jesse kam die Art, \"\n\"und hat ein Bl\u00fcm'lein 'bracht \"\n\"mitten im kalten Winter, \"\n\"wohl zu der halben Nacht. \"\n\"Das R\u00f6slein, das ich meine, davon Isaias sagt, \"\n\"Maria ist's, die Reine, (hat uns gebracht alleine)\"\n\"die uns das Bl\u00fcm'lein bracht'. (Marie die reine Magd.) \"\n\"Aus Gottes ew'gem Rat \"\n\"hat sie ein Kind geboren \"\n\"und blieb doch reine Magd. (wohl zu der halben Nacht.) \"\n\"Das Bl\u00fcmelein, so kleine,\" \n\"das duftet uns so s\u00fc\u00df;\"\n\"mit seinem hellen Scheine\"\n\"vertreibt's die Finsternis,\"\n\"wahr' Mensch und wahrer Gott,\"\n\"hilft uns aus allem Leide,\"\n\"rettet von S\u00fcnd' und Tod.\"\nVersioni in altre lingue.\nIl brano \u00e8 stato tradotto o adattato anche in diverse lingue: in inglese \u00e8 stata adattata con i titoli \"A spotless rose is growing\" e \"Lo, How a Rose E'er Blooming\" (ad opera di Thedore Baker, 1894, in nederlandese come \"Er is een roos ontsprongen\" (versione cattolica, ad opera di L. van Hoek, \u00b11930), e \"Er is een roos ontloken\" (versione protestante, ad opera di Jan Wit, XX secolo]) o \"De witte vlokken zweven\" (= \"Scendono i bianchi fiocchi\") e in francese come \"Dans une \u00e9table obscure\" (= \"In una stalla buia\").\nVersione inglese (\"Lo, How a Rose E'er Blooming\").\n\"Lo, how a rose e'er blooming,\" \n\"From tender stem hath sprung.\"\n\"Of Jesse's lineage coming,\"\n\"As men of old have sung;\"\n\"It came, a flow'ret bright,\"\n\"Amid the cold of winter, \"\n\"When halfspent was the night.\"\n\"Isaiah 'twas foretold it,\" \n\"The Rose I have in mind,\"\n\"With Mary we behold it,\"\n\"The virgin mother kind;\"\n\"To show God's love aright,\"\n\"She bore to us a Savior,\"\n\"When halfspent was the night.\"\n\"O Flower, whose fragrance tender.\"\n\"With sweetness fills the air,\"\n\"Dispel with glorious splendour\"\n\"The darkness everywhere;\"\n\"True man, yet very God,\"\n\"From Sin and death now save us,\"\n\"And share our every load.\""}
{"id": "2201265", "revid": "767487", "url": "https://it.wikipedia.org/wiki?curid=2201265", "title": "Saj\u00f3sz\u00f6ged", "text": "Saj\u00f3sz\u00f6ged \u00e8 un comune dell'Ungheria di 2.355 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201267", "revid": "110157", "url": "https://it.wikipedia.org/wiki?curid=2201267", "title": "Museo diocesano della cattedrale e cunicoli etruschi di Chiusi", "text": "Il Museo diocesano della cattedrale e cunicoli etruschi di Chiusi (Siena) \u00e8 stato istituito nel 1932 da mons. Giuseppe Conti, vescovo di Chiusi-Pienza (1917 - 1941).\nNel 1984, durante l'episcopato di mons. Alberto Giglioli (1986 - 2000), \u00e8 stato ampliato e rinnovato secondo i moderni criteri museali.\nNel 1990 \u00e8 stato ulteriormente ampliato con l'apertura di quattro nuove sale nel palazzo vescovile, per esporre e conservare altre opere provenienti da parrocchie della diocesi di Chiusi, Successivamente \u00e8 stato aperto il percorso sotterraneo, detto \"Labirinto di Porsenna\", che attraverso i cunicoli etruschi, conduce alla cisterna etrusco-romana e alla salita sulla torre campanaria.\nPercorso espositivo e opere.\nIl Museo custodisce custodisce i reperti archeologici e le opere d'arte provenienti dal territorio diocesano, databili dal II secolo al XX secolo, organizzati su tre piani e divisi in quattro sezioni.\nPrima sezione.\nIn questa sezione sono presentati:\nSeconda sezione.\nNella sezione sono conservati arredi sacri e suppellettile liturgica, databili dal XV - XIX secolo, provenienti per la maggior parte dalla concattedrale, fra cui:\nTerza sezione.\nIn questa sezione sono custodite:\nQuarta sezione.\nQuesta sezione inaugurata nel 1992 espone opere d'arte e suppellettile liturgica provenienti dal territorio diocesano. Di grande interesse storico-artistico:\nLabirinto di Porsenna, campanile e catacombe.\nIl percorso prosegue con la visita del cosiddetto \"Labirinto di Porsenna\": si tratta di una serie di cunicoli sotterranei etruschi (V secolo a.C.), che in gran parte si snodano sotto il Duomo, collegati con la superficie attraverso pozzi, successivamente interrati. Il \"labirinto\" (Porsenna \u00e8 un re etrusco che tradizione letteraria vuole inumato in zona) conduce fino ad una grande cisterna etrusco-romana (I secolo a.C.) e alla salita sulla torre campanaria (XII secolo) a 24 metri di altezza.\nDal museo inizia la visita per la catacomba di Santa Mustiola, per quella pi\u00f9 piccola di Santa Caterina d'Alessandria e la cattedrale paleocristiana (VI secolo)."}
{"id": "2201268", "revid": "767487", "url": "https://it.wikipedia.org/wiki?curid=2201268", "title": "Saj\u00f3v\u00e1mos", "text": "Saj\u00f3v\u00e1mos \u00e8 un comune dell'Ungheria di 2.213 abitanti (dati 2011) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201269", "revid": "36426", "url": "https://it.wikipedia.org/wiki?curid=2201269", "title": "Balla", "text": ""}
{"id": "2201271", "revid": "339392", "url": "https://it.wikipedia.org/wiki?curid=2201271", "title": "Sergej Bubka", "text": ""}
{"id": "2201273", "revid": "92723", "url": "https://it.wikipedia.org/wiki?curid=2201273", "title": "Crannone", "text": "Crannone (in greco antico: \u039a\u03c1\u03b1\u03bd\u03bd\u03ce\u03bd) era un'antica citt\u00e0 della Tessaglia, nella pianura tra l'Enipeo e il Peneo.\nGeografia fisica.\nL'antica citt\u00e0 di Crannone corrisponde a \u039a\u03c1\u03b1\u03bd\u03bd\u03ce\u03bd\u03b1\u03c2 (Krannonas) nella prefettura di Larissa, Tessaglia, Grecia. La moderna cittadina ha 4.375 abitanti secondo i dati del censimento 2001.\n\u00c8 stato soppresso a seguito della riforma amministrativa detta \"piano Kallikratis\" in vigore dal gennaio 2011 ed \u00e8 ora compreso nel comune di Kileler.\nStoria.\nAnticamente Crannone fu retta dalla dinastia degli Scopadi. Nelle vicinanze di Crannone, nel 322 a.C., il reggente di Macedonia Antipatro riport\u00f2 un'importante vittoria su una coalizione di Stati greci che pose fine alla Guerra lamiaca (\"vedi\" Battaglia di Crannone)."}
{"id": "2201274", "revid": "767487", "url": "https://it.wikipedia.org/wiki?curid=2201274", "title": "Saj\u00f3velezd", "text": "Saj\u00f3velezd \u00e8 un comune dell'Ungheria di 909 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201282", "revid": "36426", "url": "https://it.wikipedia.org/wiki?curid=2201282", "title": "Catacomba di Santa Caterina", "text": ""}
{"id": "2201284", "revid": "599013", "url": "https://it.wikipedia.org/wiki?curid=2201284", "title": "Daniel Prodan", "text": "\u00c8 scomparso improvvisamente nel 2016 all'et\u00e0 di 44 anni, colpito da infarto nella sua abitazione.\nCarriera.\nClub.\nHa giocato in diverse squadre rumene tra cui la Steaua Bucarest.\nHa avuto poi esperienze anche in altri paesi europei, giocando nell', nei Rangers Glasgow e nel prima di tornare in patria a chiudere la carriera.\nNazionale.\n\u00c8 stato a lungo nel giro della Nazionale rumena, prendendo parte con essa ai Mondiali di USA '94 ed agli Europei inglesi del 1996. Complessivamente ha totalizzato 54 presenze in Nazionale, segnando una rete (contro la Slovacchia nel 1994)."}
{"id": "2201285", "revid": "256896", "url": "https://it.wikipedia.org/wiki?curid=2201285", "title": "Cattedrale di Chiusi", "text": ""}
{"id": "2201287", "revid": "767487", "url": "https://it.wikipedia.org/wiki?curid=2201287", "title": "S\u00e1ly", "text": "S\u00e1ly \u00e8 un comune dell'Ungheria di 2.234 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2201293", "revid": "1305772", "url": "https://it.wikipedia.org/wiki?curid=2201293", "title": "Microclima (disambigua)", "text": ""}
{"id": "2201295", "revid": "110157", "url": "https://it.wikipedia.org/wiki?curid=2201295", "title": "S\u00e1razsad\u00e1ny", "text": "S\u00e1razsad\u00e1ny \u00e8 un comune dell'Ungheria di 262 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. \nPosizione Geografica.\nS\u00e1razsad\u00e1ny situato nel nord dell'Ungheria , 63 chilometri di distanza dalla capitale della contea Miskolc. I centri abitati pi\u00f9 vicini sono V\u00e1mos\u00fajfalu 5 km e Bodrogolaszi 3 km. La citt\u00e0 pi\u00f9 vicina S\u00e1rospatak dista 10 km da S\u00e1razsad\u00e1ny."}
{"id": "2201300", "revid": "110157", "url": "https://it.wikipedia.org/wiki?curid=2201300", "title": "S\u00e1ta", "text": "S\u00e1ta \u00e8 un comune dell'Ungheria di 1.395 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2201305", "revid": "104458", "url": "https://it.wikipedia.org/wiki?curid=2201305", "title": "Nadja Kamer", "text": "In seguito al matrimonio assunse anche il cognome del coniuge e per questo motivo nell'ultimo scorcio della sua carriera (stagioni 2014-2015) si registr\u00f2, nelle liste FIS, come Nadja Jnglin-Kamer.\nBiografia.\nStagioni 2002-2010.\nNadja Kamer, attiva in gare FIS dal dicembre del 2001, in Coppa Europa esord\u00ec il 16 gennaio 2003 ad Adelboden in slalom speciale, senza completare la gara, e conquist\u00f2 il primo podio il 22 gennaio 2004 a Innerkrems in discesa libera (2\u00aa). L'esordio in Coppa del Mondo avvenne il 7 gennaio 2005 nella discesa libera di Santa Caterina Valfurva, nella quale giunse 36\u00aa; due mesi dopo, il 10 marzo in Sierra Nevada, vinse la sua prima gara di Coppa Europa, ancora una discesa libera. Ottenne i primi punti in Coppa del Mondo con il 25\u00ba posto nel supergigante disputato a Cortina d'Ampezzo il 20 gennaio 2008.\nIl 15 gennaio 2009 a Caspoggio colse in discesa libera la sua ultima vittoria, nonch\u00e9 ultimo podio, in Coppa Europa, mentre pochi giorni pi\u00f9 tardi ottenne il primo piazzamento nelle prime dieci in Coppa del Mondo, con la 6\u00aa piazza nel supergigante di Cortina d'Ampezzo del 26 gennaio. Un anno dopo, il 9 gennaio 2010, ottenne il primo podio in Coppa del Mondo con il 2\u00ba posto nella discesa libera di Haus dietro alla statunitense Lindsey Vonn e davanti alla francese Ingrid Jacquemod. In seguito disput\u00f2 i suoi unici Giochi olimpici invernali, , nei quali si classific\u00f2 19\u00aa nella discesa libera e non complet\u00f2 il supergigante e la combinata.\nStagioni 2011-2015.\nNel 2011 debutt\u00f2 ai Campionati mondiali: nella rassegna iridata di Garmisch-Partenkirchen fu 14\u00aa nella discesa libera e 13\u00aa nel supergigante. Due stagioni dopo ottenne il suo ultimo podio di carriera in Coppa del Mondo, il 3\u00ba posto nella discesa libera di Val-d'Is\u00e8re del 14 dicembre 2012, e partecip\u00f2 ai Mondiali di Schladming 2013, dove si piazz\u00f2 4\u00aa nella discesa libera e non complet\u00f2 la supercombinata.\nAi Mondiali di Vail/Beaver Creek 2015, sua ultima presenza iridata, si classific\u00f2 7\u00aa nella discesa libera. Annunci\u00f2 il suo ritiro dalle competizioni al termine di quella stessa stagione; la sua ultima gara di Coppa del Mondo fu la discesa libera di Garmisch-Partenkirchen del 7 marzo, che chiuse al 23\u00ba posto, e la sua ultima gara in carriera fu la combinata dei Campionati svizzeri 2015, a Sankt Moritz il 27 marzo, che non complet\u00f2.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nSC = supercombinata"}
{"id": "2201313", "revid": "1543377", "url": "https://it.wikipedia.org/wiki?curid=2201313", "title": "J\u00f3hanna Sigur\u00f0ard\u00f3ttir", "text": "\u00c8 stata Primo ministro dell'Islanda dal 1\u00ba febbraio 2009 al 23 maggio 2013, ed \u00e8 succeduta a Geir Hilmar Haarde. \u00c8 stata ministra degli Affari sociali dal 24 maggio 2007 al 28 gennaio 2009 fino alla nomina a premier e lo era stata prima dal 1987 al 1994. Deputata all'Althing dal 1978.\nLa sua nomina \u00e8 considerata storica perch\u00e9 \u00e8 diventata il primo capo del governo islandese di sesso femminile e la prima persona al mondo a capo del governo dichiaratamente lesbica.\nIstruzione e inizio della carriera.\nJ\u00f3hanna nacque a Reykjav\u00edk e studi\u00f2 al College Commerciale di Islanda, una scuola superiore gestita dalla Camera di Commercio. Dopo essersi diplomata nel 1960, lavor\u00f2 come assistente di volo con la Loftlei\u00f0ir (predecessore della Icelandair) e come operatore di ufficio. Fu attiva nel movimento per la rappresentanza sindacale sin dall'inizio della sua vita professionale, presiedendo l'Associazione del Personale di Bordo Islandese nel 1966 e nel 1969, e presiedendo la Riunione di Sv\u00f6lurnar, l'Associazione delle ex hostess nel 1975. \u00c8 anche stata membro dell'Unione degli Operatori Commerciali dal 1976 al 1983.\nCarriera politica.\nJohanna godette del successo dell'inizio della propria carriera parlamentare, fungendo la vice presidente dell'Althing nel 1979 e dal 1983 al 1984. Fu eletta vice presidente del Partito Social Democratico nel 1984, e detenne tale carica fino al 1993; fu anche Ministra degli Affari Sociali in quattro governi diversi, dal 1987 al 1994, quando lasci\u00f2 i Social Democratici dopo aver perso le elezioni per divenirne il leader, per formare un nuovo partito, \"\u00dej\u00f3\u00f0vaki\" (tradotto come \"Risveglio della Nazione\" o \"Movimento Nazionale\"); i due partiti si riunirono nel 2000 per costituire l'attuale Alleanza Socialdemocratica. La sua dichiarazione del 1994 \"Minn t\u00edmi mun koma!\" (\"Verr\u00e0 il mio momento!\"), dopo la sconfitta alle elezioni per la leadership del Partito Social Democratico, \u00e8 divenuta una frase scherzosa nella lingua islandese.\nDal 1994 al 2003, J\u00f3hanna \u00e8 stata membro attivo dell'opposizione all'Althing, facendo parte di diverse commissioni parlamentari. Dopo le elezioni parlamentari del 2003, in cui concorse per la circoscrizione di Reykjav\u00edk Sud (dopo la divisione della vecchia circoscrizione di Reykjav\u00edk), fu rieletta vice presidente all'Althing. Le elezioni parlamentari del 2007, per le quali concorse nella circoscrizione Reykjav\u00edk Nord, videro il ritorno dell'Alleanza Socialdemocratica al governo, in coalizione con il Partito dell'Indipendenza; J\u00f3hanna Sigur\u00f0ard\u00f3ttir fu nominata Ministra degli Affari Sociali e della Sicurezza Sociale.\nPrimo Ministro.\nIl 26 gennaio 2009 il Primo ministro Geir Hilmar Haarde rassegn\u00f2 le dimissioni del proprio governo di coalizione al Presidente dell'Islanda, \u00d3lafur Ragnar Gr\u00edmsson. Le dimissioni furono la conseguenza di sedici settimane di proteste sulla gestione della crisi finanziaria da parte del governo, proteste che si erano intensificate dal 20 gennaio.\nDopo le trattative con i leader dei cinque partiti rappresentati al Parlamento, il Presidente chiese all'Alleanza Socialdemocratica e alla Sinistra - Movimento Verde di formare un nuovo governo e di preparare nuove elezioni in primavera.\nJ\u00f3hanna Sigur\u00f0ard\u00f3ttir fu proposta come Prima Ministra del nuovo governo, a causa della sua popolarit\u00e0 tra la popolazione e per le sue buone relazioni con la Sinistra-Movimento verde. Un sondaggio condotto da Capacent Gallup nel dicembre 2008 mostr\u00f2 che il 73% degli islandesi approvava le sue azioni da ministro, la percentuale pi\u00f9 alta di tutti i membri del governo. La Sigur\u00f0ard\u00f3ttir fu anche l'unica ministra ad aver incrementato la propria percentuale di gradimento nel 2008.\nIl nuovo governo necessita del sostegno del Partito Progressista al Parlamento. I negoziati continuarono fino alla sera del 31 gennaio, e il nuovo governo fu nominato il 1\u00ba febbraio.\nGoverno di transizione, in vita sino al 26 febbraio 2009, con le elezioni politiche, vinte dalla Sigur\u00f0ard\u00f3ttir, che ha l'incarico di formarne uno nuovo.\nIl primo impegno della neo-premier \u00e8 la candidatura dell'Islanda ad entrare nell'Unione europea.\nVita privata.\nJ\u00f3hanna Sigur\u00f0ard\u00f3ttir spos\u00f2 \u00deorvaldur Steinar J\u00f3hannesson nel 1970; la coppia ha due figli (nati nel 1972 e 1977). Dopo il divorzio di J\u00f3hanna dal marito \u00deorvaldur, J\u00f3n\u00edna Le\u00f3sd\u00f3ttir (nata nel 1954), autrice e sceneggiatrice, divenne la sua partner. La coppia si un\u00ec con un'unione civile nel 2002.\nIl 28 giugno 2010, a seguito dell'estensione del matrimonio alle coppie dello stesso sesso, hanno convertito l'unione civile in matrimonio."}
{"id": "2201314", "revid": "938", "url": "https://it.wikipedia.org/wiki?curid=2201314", "title": "Johanna Sigurdhardottir", "text": ""}
{"id": "2201316", "revid": "1456895", "url": "https://it.wikipedia.org/wiki?curid=2201316", "title": "Elena Sedina", "text": "Vanta i titoli scacchistici di Maestro Internazionale Assoluto e Grande Maestro Internazionale Femminile ed \u00e8 Campionessa Italiana femminile in carica.\nBiografia.\nParallelamente all'attivit\u00e0 scacchistica ha sempre affiancato gli studi, laureandosi in Economia Politica all'Universit\u00e0 di Kiev nel 1990. Ha conseguito anche un dottorato di ricerca sui metodi di allenamento per gli scacchi presso l'Istituto di Cultura Fisica di Kiev nel 1994.\nDal 1995 risiede in Italia, dove ha svolto un'intensa attivit\u00e0 scacchistica. Tra i suoi successi le vittorie nel 2001 nell'open di San Martino di Castrozza e nel campionato magistrale svizzero open di Scuol, nel 2004 la vittoria ex aequo nell'open di Genova.\nHa raggiunto il massimo punteggio Elo nell'aprile 2003, con 2434 punti.(25\u00aa al mondo in campo femminile e 1\u00aa italiana)\nCarriera.\nGiovanili e Juniores.\nInizia molto presto a giocare a scacchi e a 11 anni diventa campionessa femminile della sua citt\u00e0 natale.\nA sedici anni vince il campionato femminile under-18 dell'Unione Sovietica e tre anni dopo diventa campionessa femminile dell'Ucraina, riconfermando il titolo due anni dopo.\nNel 1991 ottiene il titolo FIDE di Maestro internazionale femminile e nel 1996 il titolo di Grande Maestro femminile. Dal 1998 \u00e8 anche Maestro Internazionale assoluto.\nIndividuali.\nNel 2006 partecipa al campionato europeo femminile di Kusadasi in Turchia, qualificandosi per la fase finale del 30\u00ba Campionato del mondo femminile 2008 di Nal'\u010dik (Russia). Dopo aver superato al primo turno la statunitense Irina Krush per 2-0 e al secondo turno la vietnamita Nguyen Than An per 3-1, al terzo turno viene superata al tie-break dalla cinese Hou Yifan (al primo posto nella graduatoria Elo mondiale femminile).\nNel gennaio 2005 ha vinto con 8,5 /11 l\"'Australian Open\" a Mount Buller in Australia, prima donna a conquistare il titolo di Australian Open Champion.\nNel 2007 vince la medaglia di bronzo nel 5\u00ba Campionato del Mediterraneo di Susa in Tunisia e nel 2009 la medaglia d'argento nel 6\u00ba Campionato del Mediterraneo di Adalia in Turchia.\nNel dicembre 2019 a Padova ha vinto per la prima volta il Campionato italiano femminile, successo ripetuto nell'edizione 2021 di Chianciano Terme.\nNazionale.\nCon la squadra dell'Ucraina partecipa a quattro olimpiadi dal 1994 al 2000, alle Olimpiadi di Mosca 1994 ha vinto la medaglia d'oro individuale in quarta scacchiera, nelle Olimpiadi di Yerevan 1996 vince la medaglia di bronzo individuale in terza scacchiera. Con l'Italia ha partecipato a sette olimpiadi (nel 2004, 2006, 2008, 2010, 2012, 2014 e 2018). In totale, tra Ucraina e Italia ha vinto 47 partite, pareggiate 44 e perse 19. \nNel maggio 2008 ottiene un prestigioso risultato vincendo la medaglia d'oro nella Mitropa Cup femminile di Olbia e nel novembre dello stesso anno gioca in 1\u00aa scacchiera alle Olimpiadi di Dresda, ottenendo il 12\u00ba posto assoluto della squadra italiana, miglior risultato di sempre per l'Italia nelle olimpiadi femminili.\nClub.\nHa giocato in diversi campionati nazionali a squadre: in Germania con la \"OSG Baden-Baden\", in Svizzera con il \"Mendrisio\", in Francia con il \"Clichy-Echecs-92\", in Inghilterra con il \"Wood Green 1\"."}
{"id": "2201317", "revid": "121021544", "url": "https://it.wikipedia.org/wiki?curid=2201317", "title": "Punta della Barma", "text": "La Punta della Barma (in patois fontainemorain, \"Moun da Barma\") \u00e8 una montagna delle Alpi Biellesi alta 2.379\u00a0m.\nUbicazione.\nSi trova tra la Valle Cervo e la Valle del Lys (o Valle di Gressoney) ed interessa il comune di Fontainemore, quello di Biella (nel quale ricade tutta la conca di Oropa) e un'isola amministrativa del comune di Andorno Micca. \nCome del resto tutta la conca di Oropa, le pendici sud-occidentali della montagna sono state incluse nel 2005 nella Riserva naturale speciale del Sacro Monte di Oropa, mentre il versante che guarda verso Fontainemore rientra nella Riserva naturale Mont Mars.\nToponimo.\nIl termine \"Barma\" (o \"Balma\") indica in patois valdostano un riparo sotto una roccia o una caverna.\nDescrizione.\nLa cima rappresenta un importante nodo orografico dove dalla cresta spartiacque Cervo-Lys si stacca la costiera che divide il solco principale della Valle Cervo dalla conca di Oropa. \n\u00c8 separata dal vicino Monte Camino da un colletto a quota 2.308, mentre il Colle della Barma la divide dal Monte Rosso; in direzione nord la prima montagna rilevante \u00e8 invece la Punta Lej Long (2.321\u00a0m). \nSul versante sud attorno a quota 2000 si trova un piccolissimo specchio d'acqua (il \"Lago del Camino\") mentre la conca ad ovest della montagna, in territorio valdaostano, ospita vari laghi il pi\u00f9 grande dei quali \u00e8 il Lago della Barma (o \"Lac de Barme\").\nEscursionismo.\nLa vetta \u00e8 facilmente raggiungibile (per tracce di sentiero) seguendo la cresta sud a partire dal colle della Barma; dal Monte Camino occorre invece percorrere un sentierino che ne attraversa il versante sud-orientale e che confluisce poi nella via di salita dal colle della Barma.\nPer il crinale spartiacque Cervo-Lys transita anche l'Alta Via delle Alpi Biellesi, un trekking con caratteristiche in parte alpinistiche."}
{"id": "2201319", "revid": "55935", "url": "https://it.wikipedia.org/wiki?curid=2201319", "title": "Krannonas", "text": ""}
{"id": "2201321", "revid": "287204", "url": "https://it.wikipedia.org/wiki?curid=2201321", "title": "Guerra di aggressione", "text": "Una guerra di aggressione \u00e8 un conflitto militare condotto in assenza di \"\"una necessit\u00e0 di auto-difesa, questo tipo di conflitto avviene all'istante, \u00e8 schiacciante, non lascia alcuna possibilit\u00e0 di scelta dei mezzi, e nessun momento nella deliberazione\".\"\nIl tribunale militare internazionale a Norimberga, a seguito della seconda guerra mondiale, ha ritenuto che \"\"Avviare una guerra di aggressione, non lo si pu\u00f2 solo configurare come un mero crimine internazionale, gi\u00e0 di per s\u00e9 gravissimo, ma \u00e8 da considerarsi un vero e proprio crimine supremo, per cui differisce solo dagli altri crimini di guerra, nel senso che contiene in s\u00e9 il male accumulato di tutti i crimini internazionali\".\"\nL'articolo 39 della Carta delle Nazioni Unite prevede che il Consiglio di sicurezza determini l'esistenza di qualsiasi atto di aggressione, per cui: \"\"formula raccomandazioni o decidere quali misure devono essere adottate a norma degli articoli 41 e 42, per mantenere o ristabilire la pace e la sicurezza internazionale\".\nLo Statuto di Roma della Corte penale internazionale si riferisce al reato di aggressione come uno dei \"crimini pi\u00f9 gravi ai danni della comunit\u00e0 internazionale\"\", e prevede che il reato rientri nella giurisdizione della Corte penale internazionale (CPI). Tuttavia, lo Statuto di Roma della Corte penale internazionale stabilisce che non pu\u00f2 esercitare la sua giurisdizione sul crimine di aggressione, fino al momento in cui gli Stati si accordino su una definizione del reato in modo che possa essere perseguito.\nGuerra preventiva.\nUna guerra preventiva, o attacco preventivo, \u00e8 un conflitto scatenato nel tentativo di respingere o sconfiggere la percezione di un'inevitabile invasione, o per ottenere un vantaggio strategico in un imminente, o presumibilmente inevitabile conflitto, prima che la minaccia di guerra si materializzi. "}
{"id": "2201322", "revid": "79101230", "url": "https://it.wikipedia.org/wiki?curid=2201322", "title": "Attacco preventivo", "text": ""}
{"id": "2201323", "revid": "123010401", "url": "https://it.wikipedia.org/wiki?curid=2201323", "title": "Peter van Vossen", "text": "Carriera.\nClub.\nHa iniziato la carriera nel Beveren, in Belgio, con cui ha giocato fino al 1992. Dopo una stagione all'Anderlecht, \u00e8 tornato nei Paesi Bassi, all'. Con i \"lancieri\", van Vossen ha vinto la Champions League 1994-1995. Al termine dell'esperienza con la squadra di Amsterdam, si \u00e8 trasferito in Turchia, all'\u0130stanbulspor, per cui ha giocato un solo campionato.\nAl termine del campionato turco 1995-1996, \u00e8 stato ingaggiato dai Rangers, in Scozia. All'\u0130stanbulspor \u00e8 andato, come contropartita, Oleg Salenko. L'esperienza con i Rangers, comunque, \u00e8 stata piuttosto negativa. Due anni dopo, infatti, \u00e8 stato ceduto al Feyenoord Rotterdam, in cambio del connazionale Giovanni van Bronckhorst. In Scozia, \u00e8 ricordato soprattutto per aver offerto una delle peggiori prestazioni all'interno di un Old Firm.\nDopo aver giocato per il Feyenoord, si \u00e8 trasferito prima al De Graafschap e successivamente al Bennekom. Ha chiuso la carriera nel 2004, dopo aver militato nel Vitesse.\nNazionale.\nPeter van Vossen ha vestito la maglia dei per trentuno volte nella sua carriera, mettendo a segno nove reti. Ha partecipato al e al ."}
{"id": "2201347", "revid": "599013", "url": "https://it.wikipedia.org/wiki?curid=2201347", "title": "Fl\u00e1vio Minuano", "text": "Caratteristiche tecniche.\nGiocava come attaccante; aveva grandi capacit\u00e0 realizzative, tanto da affermare di aver segnato 1070 gol nel corso della sua carriera. Disse che il millesimo gol lo segn\u00f2 nel Pelotas, contro il Caxias allo stadio Alfredo Jaconi. Fu quello del pareggio per 3 a 3.\nCarriera.\nClub.\nSuonatore di sassofono fin da piccolo, effettu\u00f2 il provino per l'Internacional di Porto Alegre nel 1959, segn\u00f2 3 gol in 35 minuti, e si conquist\u00f2 la maglia numero 9 della prima squadra, dal 1961 al 1964.\nNel 1964 pass\u00f2 al Corinthians, dove gioc\u00f2 fino al 1969 diventando capocannoniere del Campionato Paulista 1967 con 21 gol.\nDa San Paolo si trasfer\u00ec a Rio de Janeiro, al Fluminense, nel 1969, vincendo il Campionato Carioca, con in finale un derby con il Flamengo in cui il Fluminense vinse per 3 a 2 in rimonta. Con la squadra verde-granata segn\u00f2 92 gol in 115 partite.\nDopo questa esperienza pass\u00f2 al Porto, segnando 70 reti; torn\u00f2 infine all'Internacional nel 1974, dove milit\u00f2 fino al 1976, vincendo il campionato 1975 per poi ritirarsi nel 1981.\nNazionale.\nCon la Nazionale di calcio del Brasile segn\u00f2 9 reti in 17 partite dal 1963 al 1968."}
{"id": "2201356", "revid": "179980", "url": "https://it.wikipedia.org/wiki?curid=2201356", "title": "Fl\u00e1vio Almeida da Fonseca", "text": ""}
{"id": "2201362", "revid": "123107289", "url": "https://it.wikipedia.org/wiki?curid=2201362", "title": "Colle della Barma", "text": "Il Colle della Barma (in francese, Col de Barme; in patois fontainemorain, \"Col da Barma\") \u00e8 un valico alpino delle Alpi Biellesi situato tra la Provincia di Biella e la Valle d'Aosta e che collega la Valle Cervo con la Valle del Lys (o Valle di Gressoney), ed in particolare il Santuario di Oropa (nel comune di Biella) con Fontainemore.\nToponimo.\nIl termine \"Barma\" (o \"Balma\") indica in patois valdostano un riparo sotto una roccia o una caverna.\nDescrizione e accesso.\nIl passo si apre a m s.l.m. tra il Monte Rosso e la Punta della Barma e fa parte del crinale che dalla Punta Tre Vescovi prosegue verso sud dividendo il Biellese dalla Valle del Lys. \nL'accesso avviene per una mulattiera lastricata da Oropa o dalla frazione Pillaz di Fontainemore. Il tragitto da Oropa pu\u00f2 essere percorso servendosi della cabinovia che sale dal santuario all'Albergo Savoia.\nA ovest del colle si trova la conca che racchiude il Lago della Barma (o \"Lac de Barme\"), inclusa nella Riserva naturale Mont Mars, mentre ad est del valico, al Pian di Ceva (\"Plan de Cl\u00e9va\" a Fontainemore), cinque croci metalliche ricordano altrettanti alpinisti valdostani che morirono sotto una slavina.\nPer il colle della Barma ogni cinque anni passa la tradizionale processione che porta i fedeli della parrocchia di Fontainemore in pellegrinaggio al santuario di Oropa.\nEscursionismo.\nDal colle \u00e8 facilmente raggiungibile la Punta della Barma dirigendosi per cresta a nord su tracce di sentiero; lungo lo spartiacque Cervo-Lys transita anche l'Alta Via delle Alpi Biellesi, un trekking con caratteristiche in parte alpinistiche.\nBibliografia.\n\"Nuova guida alle Alpi biellesi\", Giancarlo Regis e Renza Piana Regis, libreria V.Giovannacci, Biella 1981\n\"Carta dei sentieri della Provincia di Biella 1:25.00 - Biellese nord-occidentale\", Provincia di Biella, 2004"}
{"id": "2201363", "revid": "273792", "url": "https://it.wikipedia.org/wiki?curid=2201363", "title": "Ligue Communiste R\u00e9volutionnaire", "text": ""}
{"id": "2201366", "revid": "178076", "url": "https://it.wikipedia.org/wiki?curid=2201366", "title": "Cima della Balma d'Oropa", "text": ""}
{"id": "2201367", "revid": "21705414", "url": "https://it.wikipedia.org/wiki?curid=2201367", "title": "High Level Shading Language", "text": ""}
{"id": "2201368", "revid": "178076", "url": "https://it.wikipedia.org/wiki?curid=2201368", "title": "Colle della Balma d'Oropa", "text": ""}
{"id": "2201369", "revid": "1632387", "url": "https://it.wikipedia.org/wiki?curid=2201369", "title": "As the Light Does the Shadow", "text": "As the Light Does the Shadow \u00e8 il quarto album dei Funeral pubblicato nel 2008 da Indie Recordings in formato CD."}
{"id": "2201376", "revid": "34971", "url": "https://it.wikipedia.org/wiki?curid=2201376", "title": "High Level Shader Language", "text": "L'High Level Shader Language o HLSL \u00e8 un linguaggio sviluppato da Microsoft per la creazione di shader da usare in DirectX, ed \u00e8 molto simile al linguaggio Cg di NVIDIA.\nL'HLSL permette di scrivere complessi calcoli grafici che possono essere eseguiti molto velocemente dalla GPU, e rappresenta inoltre il primo passo per una pipeline grafica completamente programmabile. Un linguaggio analogo, il GLSL (OpenGL Shading Language), \u00e8 presente nelle librerie grafiche OpenGL.\nStruttura dell'HLSL.\nL'HLSL nasce come risposta all'esigenza di scrivere shader pi\u00f9 velocemente che con il linguaggio asm.\nQuesto ha una sintassi C-Like, con le dovute modifiche e integrazioni.\nUno shader di esempio.\n float4x4 matTotal: worldviewprojection;\n float4x4 matWorld: world;\n texture Text;\n sampler TextSampler = sampler_state\n texture = &lt;Text&gt;;\n MIPFILTER = linear;\n MAGFILTER = linear;\n MINFILTER = linear;\n struct VS_OUT\n float4 Pos : POSITION;\n float2 Tex : TEXCOORD0;\n struct VS_IN\n float4 Pos : POSITION;\n float2 Tex : TEXCOORD0;\n VS_OUT vs_main (VS_IN Input)\n VS_OUT Output = (VS_OUT) 0;\n Output.Pos = mul(Input.Pos,matTotal);\n Output.Tex = Input.Tex;\n return Output;\n struct PS_IN\n float2 Tex : TEXCOORD0; \n float4 ps_main(PS_IN Input) : COLOR0\n return tex2D(TextSampler,Input.Tex);\n technique SimpleShader\n pass P0\n VertexShader = compile vs_2_0 vs_main();\n PixelShader = compile ps_2_0 ps_main();\nQuesto semplice shader non fa altro che posizionare un oggetto e applicargli una texture.\nUno shader in HLSL \u00e8 formato da technique, che a sua volta \u00e8 formato da vari pass.\nNel pass poi si specificano quali funzioni devono essere utilizzate e quale versione dello shader.\nCome si utilizza uno shader.\nCaricamento di uno Shader.\nDirect3D9 ha vari modi per creare uno shader.\nLe operazioni da fare, fondamentalmente, sono caricare lo shader, immettergli i valori che chiede (nel caso dello shader sopra, ha bisogno della matrice totale, della texture dell'oggetto da renderizzare e della matrice world.\nNella libreria D3DX vi \u00e8 la classe ID3DXEffect che gestisce uno shader. Senza questa classe, gli shader dovrebbero essere gestiti dalle classi IDirect3DVertexShader9 e IDirect3DPixelShader9\nPer caricare uno shader si pu\u00f2 usare la funzione D3DXCreateEffectFromFile che prende tra gli argomenti un char * che indica in nome del file .fx da caricare.\nIn alternativa \u00e8 possibile usare D3DXCompileShaderFromFile o D3DXAssembleShaderFromFile, che compila e assembla uno shader da un file, creando una classe Pixel o Vertex Shader.\nImmissione dei valori richiesti.\nUna volta caricato lo shader, si devono immettere i valori che intende.\nNonostante ID3DXEffect fornisce varie funzioni di tipo set (SetTexture, SetMatrix, SetFloat), di solito si usa la funzione SetValue che prende un puntatore a void, il nome del valore da immettere e la dimensione del valore (che comunque \u00e8 solo fittizio, viene usato solo per fare un confronto. Il pi\u00f9 delle volte pu\u00f2 essere inserita la macro D3DX_DEFAULT per evitare il controllo di dimensione e velocizzare il settaggio dei valori.)\nSupponiamo che Shader un puntatore a ID3DXEffect e matTotale una matrice totale di proiezione (ossia il prodotto tra matrice world, view e projection)\n Shader-&gt;SetValue(\"matTotal\",&amp;matTotale,sizeof(D3DXMATRIX);\n Shader-&gt;CommitChanges();\nUna volta immessi i vari valori, \u00e8 necessario chiamare la funzione CommitChanges() per aggiornare lo shader.\nUtilizzo dello shader nel rendering.\nNella funzione del rendering, sar\u00e0 necessario utilizzare lo shader per poterne vedere i risultati, in questo modo.\nSupponiamo che Shader sia il puntatore alla classe Shader, e sia Mesh un puntatore a una generica classe mesh.\nVersioni dell'HLSL.\nIl linguaggio HLSL si \u00e8 evoluto nel tempo, arrivando a toccare 4 versioni principali e varie secondarie.\nLa differenza tra le versioni \u00e8 essenzialmente il limite massimo di istruzioni, oltre a una serie di aggiunte importanti."}
{"id": "2201381", "revid": "767487", "url": "https://it.wikipedia.org/wiki?curid=2201381", "title": "Gon\u00e7alo Velho", "text": "Inviato da Enrico il Navigatore scopr\u00ec gli isolotti delle Formigas (in portoghese, Ilheus das Formigas) nel 1431, in un primo viaggio effettuato per individuare le isole gi\u00e0 avvistate da altri navigatori (ad esempio Diogo de Silves nel 1427). Successivamente sbarc\u00f2 sull'isola di Santa Maria e S\u00e3o Miguel nelle Azzorre nel 1432 introducendovi del bestiame, mentre la sistematica colonizzazione delle isole non inizi\u00f2 che pochi anni pi\u00f9 tardi (nel 1439 per Santa Maria, e per S\u00e3o Miguel nel 1444).\nPadre Gaspare Frutuoso, cronista dell'isola di S\u00e3o Miguel nella seconda met\u00e0 del XVI secolo, gli attribu\u00ec la scoperta delle sette isole Azzorre (ovverosia le isole dei gruppi centrale ed orientale); la moderna storiografia ridimensiona tale affermazione e gli attribuisce soltanto la scoperta del gruppo orientale."}
{"id": "2201382", "revid": "767487", "url": "https://it.wikipedia.org/wiki?curid=2201382", "title": "The Trench - La trincea", "text": "The Trench - La trincea (\"The Trench\") \u00e8 un film del 1999 diretto da William Boyd.\nNarra le 48 ore precedenti la catastrofica battaglia della Somme avvenuta nel luglio del 1916. Quella della Somme fu una delle pi\u00f9 grandi battaglie della prima guerra mondiale, con pi\u00f9 di un milione fra morti, feriti e dispersi. Gli eserciti britannico e francese tentarono di spezzare le linee tedesche lungo un fronte di 40 chilometri a nord e a sud del fiume Somme nella Francia settentrionale.\nLa battaglia viene soprattutto ricordata per il suo primo giorno, il 1\u00ba luglio 1916, giorno in cui i britannici contarono 57\u00a0470 perdite, di cui 19\u00a0240 morti: la giornata pi\u00f9 sanguinosa nella storia dell'esercito britannico.\nTrama.\nIl 29 giugno 1916 un gruppo di giovani soldati sta guardando alcune fotografie os\u00e9 mentre aspetta di sapere quando sarebbe iniziato l'assalto alla trincea tedesca sulla collina di fronte a loro. Il sergente Winter, intanto, che conosceva il momento esatto dell'assalto ma non l'aveva rivelato ai suoi commilitoni, viene a sapere da un ufficiale che l'ordine \u00e8 stato rimandato al 1\u00ba luglio. Il sergente preferisce non avvisare i soldati e, la mattina dopo, ordina a tutti di mettersi in posizione di attacco, quando improvvisamente ordina di sciogliere la formazione. In questo momento di confusione, il fratello di McFarlane, durante una scommessa, viene ferito gravemente alla guancia destra da un tiratore scelto tedesco e portato in infermeria sotto gli occhi scioccati del fratello.\nIntanto le fotografie os\u00e9 vengono rubate da qualcuno e questo crea scompiglio tra i soldati. Winter riporta l'ordine avvertendo dell'arrivo del colonnello. Questo arriva tra i soldati e spiega la situazione cercando di fare coraggio ai soldati. Dopo il discorso, il soldato Daventry si lascia sfuggire un commento contro il colonnello e viene rimproverato da Winter: se avesse rifatto una cosa simile, l'avrebbe pagata cara.\nMacfarlane parla a Daventry di un colpo di fulmine che ha provato con una ragazza, Maria, durante una licenza, finch\u00e9 la loro conversazione non viene interrotta da una granata nemica che esplode nelle vicinanze. McFarlane viene mandato dal sergente Winter a chiamare alcuni commilitoni autorizzati al rancio. Quando McFarlane arriva da questi, scopre che la granata tedesca che insieme a Daventry aveva sentito esplodere li ha uccisi tutti quanti sventrandoli brutalmente. Daventry, come tutti gli altri, rimane scioccato e nella trincea torna la paura che, per un po', era tenuta sotto controllo dagli scherzi tra i giovani. Winter, intanto, prende da una parte Daventry e lo aggiorna sul fratello Danny: nonostante la brutta ferita che ha portato ripercussioni sul suo modo di parlare, sta bene e si trova nelle retrovie al sicuro. Nella stessa notte, Winter e il soldato Beckwith escono allo scoperto e vanno a ispezionare quello che sembra un tunnel tedesco scavato vicino alla trincea inglese. Dopo poco pi\u00f9 di un quarto d'ora, da fuori la trincea si iniziano a sentire spari e urla tedesche. All'improvviso, Winter e Beckwith tornano indietro con un soldato tedesco prigioniero. \u00c8 la prima volta che i giovani soldati vedono il nemico: trema e ha paura. Il tedesco viene allontanato e Winter, sovrappensiero, entra nella sua porzione a mangiare la marmellata di fragole della moglie.\nAlle 5:45 del 1\u00ba luglio, Winter viene a sapere che l'assalto sar\u00e0 alle 7:30 e i suoi soldati, destinati alla terza ondata, in realt\u00e0 andranno insieme alla prima ondata. Winter, consapevole della scarsa preparazione dei suoi uomini a tale missione, decide cos\u00ec di far bere i soldati per prepararli a ci\u00f2 che li aspetta. Il soldato incaricato di portare il rum ai soldati, per\u00f2, in preda al panico per l'imminente attacco, se lo scola tutto. Dopo aver punito il soldato, WInter chiede al tenente di dare ai soldati il suo rum privato. Nonostante inizialmente declini la richiesta, alla fine il tenente, con un gesto altruista, d\u00e0 a tutti i soldati il suo rum personale.\nAlle 7:30 tutti sono in posizione. McFarlane guarda la foto della ragazza un'ultima volta. Al suono dei fischietti, i soldati escono dalla trincea. Appena uscito dalla trincea, Winter viene ucciso. McFarlane, rimasto nella trincea, viene esortato a uscire dal maggiore che gli punta la sua Webley. Uscito dalla trincea, McFarlane si mette in linea con gli altri soldati per rimanere alla fine ucciso da un colpo di una mitragliatrice tedesca.\nUscite internazionali.\nDistribuzione in Italia.\nIl film non \u00e8 passato dalle sale cinematografiche. Il film \u00e8 stato distribuito in DVD per il mercato italiano il 18 febbraio 2009 da Exacinema."}
{"id": "2201383", "revid": "1566286", "url": "https://it.wikipedia.org/wiki?curid=2201383", "title": "Menahem Golan", "text": "Biografia.\nFiglio di ebrei polacchi trasferitisi a Tiberiade, Golan in giovent\u00f9 presta servizio come pilota nell'aviazione dell'esercito israeliano. Il suo primo contatto con il mondo dello spettacolo avviene a Londra, all'Old Vic Theatre School che frequenta nei primi anni cinquanta; tornato in Israele inizia a produrre spettacoli teatrali finch\u00e9 nel 1963 incontra Roger Corman che gli chieder\u00e0 di assisterlo alla regia de \"I diavoli del Grand Prix\". Nello stesso anno fonda con il cugino Yoram Globus la Noah Films societ\u00e0 che doveva distribuire film per il mercato israeliano. Il piano si rivela ben fatto e nel 1964 il film da loro prodotto \"Sallah Shabati\" viene nominato all'Oscar come miglior film straniero, tuttavia il mercato internazionale \u00e8 difficile da conquistare e bench\u00e9 negli anni settanta riescano a produrre anche film americani la vera notoriet\u00e0 \u00e8 ancora di l\u00e0 da venire. Intanto nel 1975 gira i suoi due primi film americani: \"Colpo da un miliardo di dollari\" e \"Big Boss\", un discreto film sui gangster. Nel 1979 lui e il cugino rilevano una compagnia di produzione in fallimento, la Cannon Films, ottenendo cos\u00ec un pi\u00f9 vasto riconoscimento. Fra la fine degli anni '70 e i primi '80 gira altri tre deludenti film, del 1984 \u00e8 invece la divertente commedia \"Oltre il ponte di Brooklyn\" con Elliott Gould, il vero colpo per\u00f2 arriva nel 1987 quando gira e produce \"Over the Top\" con Sylvester Stallone. Nonostante i soldi guadagnati per\u00f2 la societ\u00e0 non va bene, tanto che viene rilevata dalla MGM. Negli anni successivi ha continuato a lavorare producendo altri lavori, ma non ha mai raggiunto grandi vette di successo, i suoi critici sostengono che questo sia dovuto al fatto che Golan abbia sempre privilegiato la quantit\u00e0 alla qualit\u00e0."}
{"id": "2201386", "revid": "1543377", "url": "https://it.wikipedia.org/wiki?curid=2201386", "title": "Chiesa ortodossa dei Galli", "text": "La Chiesa ortodossa dei Galli ( Eglise Orthodoxe des Gaules) \u00e8 una Chiesa ortodossa indipendente di rito occidentale attualmente non in piena comunione con alcuna denominazione ortodossa riconosciuta da Costantinopoli. Questa Chiesa fu fondata il 17 dicembre 2006, con la consacrazione episcopale di padre Michel Mendez, abate del Monastero di San Michele a Bois-Aubry, con il nome di Gregorio (Gr\u00e9goire).\nStoria.\nLe origini contemporanee della giurisdizione affondano le radici in gran parte in due comunit\u00e0 religiose francesi che facevano originariamente parte della Chiesa ortodossa di Francia: il Monastero di San Michele a Bois-Aubry, Touraine, una comunit\u00e0 monastica che segue la Regola di San Benedetto da Norcia; e Betania, una comunit\u00e0 laica di spiritualit\u00e0 esicastica a Gorze, guidata da padre Alphonse e Rachel Goettmann. Dopo aver lasciato la Chiesa ortodossa di Francia, le due comunit\u00e0 si posero sotto la giurisdizione della Chiesa copta alessandrina a condizione di poter continuare ad usare la Divina Liturgia secondo il rito di San Germano di Parigi e l'Ufficio delle Ore dell'antica Chiesa d'Occidente. Quando divenne chiaro che non sarebbero pi\u00f9 stati autorizzati ad usare il rito gallicano, le comunit\u00e0, con alcuni altri chierici e laici, form\u00f2 la Chiesa ortodossa dei Galli ed elesse l'abate Michel a suo vescovo.\nLa Chiesa non intende s\u00e9 stessa come \"creazione di una nuova Chiesa locale [sic] ma restaurazione di un'antica Chiesa locale, fedele allo spirito della Chiesa indivisa, povera, mistica, ed ecumenica.\" Nonostante non sia riconosciuta dalle principali Chiese ortodosse, si considera nella comunione della Chiesa ortodossa \"per mezzo della fede comune e non per giurisdizione.\"\nIl 25 dicembre 2007 ha stretto un accordo di piena comunione con la Chiesa ortodossa celtica e con la Chiesa ortodossa francese, andando in questo modo a formare la Comunione delle Chiese ortodosse occidentali."}
{"id": "2201390", "revid": "547034", "url": "https://it.wikipedia.org/wiki?curid=2201390", "title": "Francesco Priscianese", "text": "Biografia.\nInizialmente insegnante di lettere latine ad Arezzo, nella met\u00e0 degli anni Dieci si trasfer\u00ec a Firenze ricoprendo l'incarico di precettore presso le pi\u00f9 illustri famiglie del patriziato cittadino, tra cui si annoverano i Dini, gli Strozzi ed i Pazzi. Proprio seguendo l'esempio dei mecenati Agostino Dini e Matteo Strozzi, partecip\u00f2 attivamente alla Repubblica del 1527 e nel 1530 divenne, oltre che detentore del beneficio di Pieve di Santo Stefano, commissario in Mugello.\nNel marzo 1535, su presunto invito di Amerigo Antinori, Priscianese si trasfer\u00ec ulteriormente a Roma, entrando in molti circoli accademici della \"Virt\u00f9\" e della \"Nuova Poesia\" ed aggiungendo cos\u00ec il suo nome ad altri ben noti come Varchi, Mattia Franzesi, Benvenuto Cellini, Claudio Tolomei e Paolo Del Rosso. Inoltre fu affiliato alla famiglia del cardinale Roberto Ridolfi e, grazie al segretario repubblicano Donato Giannotti, fu patrocinato presso Pietro Vettori.\nIn questi anni, si dedic\u00f2 allo studio del latino e del volgare, seguendo la strada gi\u00e0 spianata da Bembo e Tolomei: nel 1540, presso l'editore Zanetti di Venezia, pubblic\u00f2 due manuali didattici per lo studio del latino scritti in volgare, ossia \"Della lingua romana\" e \"De primi principii della lingua romana\".\nPriscianese abbracci\u00f2 anche la carriera di filologo all'interno dei progetti editoriali del neoeletto cardinale Marcello Cervini, di cui diresse infatti la stamperia latina. Tra il 1542 e il 1543, pubblic\u00f2 quattro \"principes\" (ossia le lettere di papa Niccol\u00f2 I e le decretali di Innocenzo III, gli \"Adversus nationes\" di Arnobio di Sicca, l\"'Octavius\" di Minucio Felice e le nuove \"Costituzioni egidiane\") e tre ristampe (ossia le orazioni contro i Turchi di Bessarione e gli opuscoli di Enrico VIII contro Lutero). Nel 1544, pubblic\u00f2 la \"Vita di Dante\" di Boccaccio, le trasposizioni vernacolari del Fedro e del \"Convivio\" di Platone e la traduzione delle \"Vite dei Cesari\" di Svetonio.\nDivenute precarie le sue condizioni di salute, Priscianese vendette la tipografia nel 1546, anno in cui fugg\u00ec a Venezia in quanto il suo beneficio ecclesiastico era stato alienato ai creditori: qui, nel 1549, pubblic\u00f2 presso l'editore Paolo Manuzio le \"Argumentorum observationes in omnes Ciceronis epistolas\" con dedica a Ridolfi. Nel 1550, Priscianese cur\u00f2 le numerose ristampe delle sue due grammatiche latine, la prima delle quali fu da lui chiamata \"Priscianello\"."}
{"id": "2201391", "revid": "287204", "url": "https://it.wikipedia.org/wiki?curid=2201391", "title": "The Prettiest Star", "text": "The Prettiest Star \u00e8 un brano musicale scritto dall'artista inglese David Bowie e pubblicato come 45 giri il 6 marzo 1970.\nVera e propria dichiarazione d'amore scritta per Mary Angela Barnett, che sarebbe diventata sua moglie due settimane dopo l'uscita del singolo, \"The Prettiest Star\" verr\u00e0 nuovamente registrata due anni pi\u00f9 tardi per l'album \"Aladdin Sane\".\nIl brano \u00e8 presente nella colonna sonora del film \"Kinky Boots\" del 2005.\nFormazione.\nVersione di \"Aladdin Sane\"\nIl brano.\nDopo il successo ottenuto con \"Space Oddity\", che nel settembre 1969 aveva raggiunto il 5\u00ba posto nella Official Singles Chart, David Bowie non aveva idea di come proseguire. Diversi brani vennero presi in considerazione come possibili 45 giri, da \"Janine\" a \"London Bye Ta-Ta\", gi\u00e0 scartata nel 1968 e ora riproposta dal manager Kenneth Pitt, ma alla fine la scelta ricadde su un brano che David aveva appena scritto per Mary Angela Barnett, con la quale aveva appena iniziato una relazione e che avrebbe sposato nel giro di pochi mesi.\nIl lato B.\n\"Conversation Piece\", che faceva parte di un demo acustico registrato per la Mercury Records nella primavera del 1969 con il chitarrista John Hutchinson, \u00e8 un malinconico brano che affronta temi piuttosto familiari al Bowie di fine anni sessanta, quali l'alienazione e l'esclusione sociale. \u00c8 l'autoritratto di un giovane scrittore incompreso che lotta per raggiungere qualcosa d'importante dalla sua camera in affitto, cosa che combaciava con il suo stato d'animo in quel periodo. Oltre a una serie di singoli e due album passati sostanzialmente inosservati, David aveva recentemente affrontato la morte del padre Haywood, la fine della relazione con la compagna e musa ispiratrice Hermione Farthingale e il fallimento del laboratorio artistico che aveva fondato a Beckenham.\nDopo la rottura con Hermione, si era inoltre trasferito con Kenneth Pitt in un appartamento in Manchester Street e al piano di sotto viveva una donna tedesca con la quale aveva stretto amicizia, ci\u00f2 che richiama un altro verso del brano:\nPitt amava questa canzone e la considerava una delle sue composizioni pi\u00f9 sottovalutate, considerando il verso \u00abMy essays lying scattered on the floor fulfill their needs just by being there\u00bb (\u00abLe mie opere sparpagliate sul pavimento soddisfano i loro bisogni standosene l\u00ec dove sono\u00bb) come una perfetta evocazione dell'atmosfera della sua stanza.\nRegistrazione.\nRegistrata ai Trident Studios di Londra l'8 gennaio 1970 e completata la settimana successiva, la versione del 45 giri \u00e8 degna di nota soprattutto per la presenza alla chitarra solista di Marc Bolan, leader dei T. Rex che Bowie conosceva fin dal 1964. \u00abEra l'unico periodo in cui avrebbero potuto lavorare insieme\u00bb, disse in seguito Tony Visconti che partecip\u00f2 come bassista e che in questo periodo lavorava come produttore per entrambi, \u00abl'unico momento in cui i loro ego lo permettevano ancora\u00bb.\nIl lato B \"Conversation Piece\" era gi\u00e0 stato registrato qualche mese prima sempre ai Trident, durante le sessioni dell'album \"Space Oddity\" nel quale inizialmente doveva essere incluso, con Tim Renwick alla chitarra, John \"Honk\" Lodge al basso e John Cambridge alla batteria.\nTra il 3 e il 10 dicembre 1972, negli RCA Studios di New York fu registrata una nuova versione di \"The Prettiest Star\" che sarebbe stata inserita nell'album \"Aladdin Sane\", caratterizzata da un accompagnamento vocale in stile \"doo-wop\" e da una sezione fiati da Hollywood anni cinquanta, oltre che da un sostanzioso assolo di chitarra di Mick Ronson.\nQuesta versione sarebbe stata fonte d'ispirazione per il chitarrista britannico Marco Pirroni, noto per le collaborazioni con Adam Ant e Sinead O'Connor, che nel 1999 ha dichiarato: \u00abMick Ronson ha avuto una enorme influenza sugli Ants\u00bb, definendo quello di \"The Prettiest Star\" \u00abil miglior suono di chitarra mai ascoltato... Ronson ha trovato quel suono cos\u00ec carico di overdrive, assolutamente pazzesco\u00bb.\nUscita e accoglienza.\nIl 45 giri venne pubblicato il 6 marzo 1970 in Europa, Giappone e Sud Africa. Dal momento che usciva dopo il primo successo da classifica di Bowie \"Space Oddity\", \"The Prettiest Star\" ricevette considerevoli attenzioni da parte delle riviste musicali ottenendo recensioni positive su \"New Musical Express\" (\u00abuna canzoncina assolutamente affascinante\u00bb), \"Music Business Weekly\" (\u00abun brano immediatamente orecchiabile, un'autorevole conferma\u00bb), \"Record Mirror\" (\u00abun'interessante produzione melodica\u00bb) e \"Disc and Music Echo\" (\u00abun pezzo adorabile, garbato e delicato\u00bb).\nLa buona accoglienza della stampa non trov\u00f2 per\u00f2 riscontro nelle vendite che non superarono le 800 copie.\n\"The Prettiest Star\" dal vivo.\nIl 5 febbraio 1970 il brano fu eseguito nella sessione BBC registrata per il programma radiofonico \"The Sunday Show\", che venne trasmesso tre giorni dopo. In seguito sarebbe stato proposto dal vivo solo in alcune date dell'Aladdin Sane Tour 1973 prima di sparire definitivamente dal repertorio live di Bowie.\nPubblicazioni successive.\nNel giugno 1973 la versione di \"The Prettiest Star\" contenuta in \"Aladdin Sane\" venne pubblicata come lato B di \"Time\", 45 giri uscito in edizione limitata negli Stati Uniti, in Francia, Canada e Sud Africa.\nEntrambe le tracce del singolo si trovano nel bonus disc della \"40 Anniversary Edition\" di \"Space Oddity\" uscita nel 2009 (\"Conversation Piece\" era presente come traccia bonus gi\u00e0 nella riedizione dell'album del 1990).\n\"The Prettiest Star\" si trova anche nelle seguenti raccolte, sempre nella versione 45 giri:\nUna nuova versione di \"Conversation Piece\" venne registrata nel 2000 in previsione dell'inserimento nell'album \"Toy\", ad oggi mai pubblicato. La nuova versione ha comunque visto la luce nel 2002 nel bonus disc di una \"limited edition\" di \"Heathen\" mentre la versione originale \u00e8 presente nel CD \"Re:Call 1\", uscito con il box set \"Five Years (1969-1973)\" nel 2015.\nCover.\nTra gli artisti che hanno inciso una cover di \"The Prettiest Star\":\nUna cover di \"Conversation Piece\" eseguita da The Gumo, band indie pop fondata da Alberto Serafini e Stefano Cerisoli, \u00e8 inclusa nell'album tributo \"Repetition*Bowie - Midfinger's Tribute to David Bowie\" del 2007."}
{"id": "2201397", "revid": "102085564", "url": "https://it.wikipedia.org/wiki?curid=2201397", "title": "Gelato metropolitano (1977)", "text": "Gelato metropolitano \u00e8 il secondo album di Alberto Camerini, prodotto da Ares Tavolazzi (ex bassista degli Area) e pubblicato nel 1977.\nNel 1990 l\u2019album fu ristampato in versione vinile, cassetta e per la prima volta anche in CD da parte della Sony Music.\nDisco.\nIl disco \u00e8 preceduto dal secondo singolo di Alberto Camerini \"Gelato metropolitano\", con il quale parteciper\u00e0 al Premio Tenco e che nel lato b ha il brano \"Diavolo in corpo\" che non apparir\u00e0 nell'album.\nI brani sono di stampo brasiliano, con ampio spazio per strumenti acustici e percussioni, per avvicinare il contenuto del disco alla resa nelle esibizioni dal vivo.\nNel disco \u00e8 contenuto il brano \"Bambul\u00e8\", cantata con Donatella Bardi che viene indicata in copertina come \"Caramella\"."}
{"id": "2201403", "revid": "113487635", "url": "https://it.wikipedia.org/wiki?curid=2201403", "title": "Ken Gampu", "text": ""}
{"id": "2201412", "revid": "438678", "url": "https://it.wikipedia.org/wiki?curid=2201412", "title": "Greatest Hits (Social Distortion)", "text": "Greatest Hits \u00e8 una raccolta del gruppo punk statunitense Social Distortion, pubblicata il 26 giugno 2007. Il disco include tracce da tutti gli album della band, con l'aggiunta dell'inedito \"Far Behind\".\n\"Far Behind\" \u00e8 anche la prima canzone registrata dalla band con la formazione attuale: Mike Ness, Jonny Wickersham, Brent Harding e Charlie Quintana.\nLe tracce dalla 4 alla 9 sono state registrate nuovamente per questo album, mentre il resto del cd \u00e8 formato da registrazioni originali. L'edizione limitata in vinile di questo album contiene un'intervista con Mike Ness.\nInoltre \u00e8 stata resa disponibile una bonus track su iTunes Store negli USA, una reinterpretazione di \"Maybellene\" di Chuck Berry, mentre la versione inglese dell'album contiene la bonus track \"1945\"."}
{"id": "2201424", "revid": "1305772", "url": "https://it.wikipedia.org/wiki?curid=2201424", "title": "Locca", "text": "Locca (in sloveno Loke, in friulano \"Locje\") \u00e8 un insediamento disperso della Slovenia, frazione del comune di Nova Gorica.\nLa localit\u00e0, che si trova a 168 metri s.l.m. e a 5 chilometri dal confine italiano, \u00e8 situata ai piedi del Monte San Daniele.All'estremit\u00e0 est del paese si trova la sorgente del torrente Liaco, affluente di destra del fiume Vipacco.&lt;br&gt;Nel paese la chiesa \u00e8 dedicata a Santa Maddalena (\"Sv. Magdalena\").\nDurante il dominio asburgico Locca fu comune assieme a quello di Moncorona (\"Kromberk\").\nAlture principali.\nMonte San Daniele (\"\u0160tanjel\"), 554 m.\nCorsi d'acqua.\nTorrente Liaco (\"Lijak\")."}
{"id": "2201432", "revid": "729019", "url": "https://it.wikipedia.org/wiki?curid=2201432", "title": "Stazione di Cergy-Saint-Christophe", "text": "Cergy - Saint-Christophe \u00e8 una stazione ferroviaria situata nella citt\u00e0 di Cergy e inaugurata il 29 maggio 1988. La stazione, costruita da Philippe Deslandes fu aperta con Cergy - Pr\u00e9fecture. \u00c8 stata, fino al 1994, il capolinea della RER A ramo A3 ma \u00e8 ora \u00e8 la penultima fermata.\nLa stazione \u00e8 composta da un grande edificio in vetro posto al di sopra della linea al livello della strada e si compone di un cilindro di vetro e metallo con sulla facciata il pi\u00f9 grande orologio in Europa."}
{"id": "2201437", "revid": "116499046", "url": "https://it.wikipedia.org/wiki?curid=2201437", "title": "Misteri (album)", "text": "Misteri \u00e8 un album in studio di Cesare Bonizzi (noto anche come Fratello Metallo).\nQuesto album \u00e8 stato presentato anche al \"Gods of Metal 2008\" a Bologna il 27 giugno, contiene canzoni del calibro di \"Venere\" dove Fratello Metallo preannuncia nel testo della canzone molti dei contenuti dell'album (inoltre questa traccia ha anche uno scopo autocelebrativo, dato che specifica che Frate Rock parla in lingua italiana e che tramite essa parler\u00e0 dei \"misteri metallici\"), la canzone \"Bacco\" (che presenta un interessante arpeggio all'inizio del brano) parla dell'alcool e del male che esso provoca e il brano \"Amore metallico\".\nFormazione.\nOltre a frate Cesare Bonizzi che canta, fanno parte della band anche Andrea Rossi e Fabio Balestrieri alla chitarra, Andrea \u201cZingro\u201d Zingrillo alla batteria."}
{"id": "2201439", "revid": "729019", "url": "https://it.wikipedia.org/wiki?curid=2201439", "title": "Linea Hammersmith &amp; City", "text": "La linea Hammersmith &amp; City (in inglese: Hammersmith &amp; City line) \u00e8 una linea della metropolitana di Londra, che va da Hammersmith nell'ovest di Londra a Barking nell'est di Londra.\nAssieme alle linee Circle, District e Metropolitan, la linea Hammersmith &amp; City \u00e8 una delle linee di sub-superficie della rete metropolitana londinese.\nLa Hammersmith &amp; City Line \u00e8 la decima su undici delle linee della metropolitana di Londra per numero di passeggeri. Delle 29 stazioni servite, 14 sono interrate. La linea venne aperta il 13 giugno 1864, anche se la stazione di Hammersmith venne spostata in altro luogo nel 1868.\nStoria.\nLa tratta che oggi costituisce la linea Hammersmith &amp; City, originariamente, era una diramazione della linea Metropolitan, una parte della quale \u00e8 la pi\u00f9 antica di tutta la metropolitana di Londra (andava da Paddington a Farringdon ed \u00e8 entrata in funzione il 10 gennaio 1863).\nLa linea \u00e8 rimasta una diramazione della linea Metropolitan fino al 1988, e successivamente, a seguito dell'incremento del traffico, \u00e8 stata trasformata in una nuova linea, collegando le sezioni dismesse dalla linea Metropolitan (da Hammersmith a Baker Street e da Liverpool Street a Barking).\nIl nome \u00e8 stato derivato dalla \"Hammersmith &amp; City Railway\", una tratta ferroviaria di 5\u00a0km fra le stazioni di Hammersmith e Westbourne Park che venne aperta nel 1864 e che oper\u00f2 congiuntamente con la \"Metropolitan Railway\" e la \"Great Western Railway\" fra il 1864 ed il 1868.\nCaratteristiche tecniche.\nLa linea \u00e8 composta in totale da 29 stazioni e si estende per 25,5 km. La maggior parte dei binari della linea sono condivisi con altre linee di sub-superficie della rete metropolitana: da Barking ad Aldgate East sono condivisi con la linea District, da Aldgate a Baker Street con le linee Circle e Metropolitan e da Baker Street a Hammersmith con la linea Circle.\nLa linea \u00e8 elettrificata con un sistema a quarta rotaia a corrente continua: un binario conduttore centrale \u00e8 alimentato a -210\u00a0V e un binario esterno ai binari di corsa a +420\u00a0V, dando una differenza potenziale di 630\u00a0V.\nLa maggior parte della tratta di 3,9\u00a0km tra Hammersmith e Westbourne Park corre su un viadotto in mattoni all'altezza di 6,1\u00a0m. Dopo Westbourne Park, la linea passa al di sotto della \"Great Western Main Line\", tornando in superficie alla stazione di Royal Oak e correndo di fianco alla linea ferroviaria verso Paddington. La linea entra in trincea a occidente della stazione ferroviaria e in una trincea coperta al termine delle banchine della stessa stazione.\nI binari della linea Hammersmith &amp; City incontrano quelli delle linee Circle e District (provenienti da Bayswater) al bivio di \"Praed Street\", prima di passare attraverso la stazione di Edgware Road in trincea.\nDopo King's Cross St. Pancras, la linea corre in trincea, passando sotto la \"Ray Street Gridiron\" che portano le linee Allargate della City usate dai servizi di Thameslink.\nPresso la stazione di Moorgate, sono presenti due binari di testa diretti a ovest.\nSubito prima di Aldgate, la linea diverse dai binari che condivide con le linee Circle e Metropolitan, in direzione Aldgate East.\nLa linea passa sopra i binari della \"East London Line\", utilizzati dalla London Overground, presso la stazione di Whitechapel, continuando il suo percorso lungo l'antica ferrovia Whitechapel-Bow per Bow Road, dove torna in superficie, e per Bromley-by-Bow, dove inizia a correre a fianco della ferrovia Londra-Tilbury-Southend.\nSono presenti due binari di testa presso la stazione di Plaistow, diretti a ovest, e la linea termina due stazioni dopo, a Barking.\nTra le stazioni di Whitechapel e Aldgate East esiste una stazione fantasma, chiamata St. Mary's, chiusa nel 1939 e riaperta durante la guerra come rifugio contro i bombardamenti.\nMateriale rotabile.\nI servizi della linea Hammersmith &amp; City sono erogati con treni a sette carrozze dello \"stock\" S (treni S7), parte della famiglia del Movia di Bombardier. Questi treni sono dotati di aria condizionata dal momento che i tunnel di sub-superficie, differentemente dalle linee di profondit\u00e0, riescono a disperdere l'aria calda esausta.\nQuesti treni sono dotati di freni rigenerativi che restituiscono circa il 20% della loro energia alla rete.\nCon una velocit\u00e0 massima di 100\u00a0km/h, i treni a sette carrozze dello \"stock\" S hanno una capacit\u00e0 di 865 passeggeri, comparati ai 739 dei treni a sei carrozze dello \"stock\" C che sostituiscono.\nCon una lunghezza di 117\u00a0m, i treni dello stock S sono 24\u00a0m pi\u00f9 lunghi dei precedenti treni dello \"stock\" C ed \u00e8 per questa ragione che le banchine delle stazioni sono state allungate.\nIl voltaggio di trazione \u00e8 aumentato nel 2017 da 630V nominali a 750V, con l'obiettivo di dare migliori performance e permettere ai treni di restituire pi\u00f9 energia alla rete attraverso i freni rigenerativi.\nDepositi.\nIl deposito della linea, che si trova ad Hammersmith, nei pressi del capolinea, \u00e8 stato costruito dalla Great Western Railway per poi essere gestito dalla Metropolitan Railway quando le ferrovie sono state elettrificate nei primi anni del XX secolo.\nTronchini sono presenti a Barking e vicino a High Street Kensington (\"Triangle Sidings\") e vengono utilizzati per il rimessaggio dei treni di notte.\nI tronchini che erano presenti presso la stazione di Farringdon venivano utilizzati quando circolavano i treni dello \"stock\" C ma, a causa della maggiore lunghezza dei treni dello \"stock\" S, non possono pi\u00f9 essere utilizzati.\nProgetti.\nIn contemporanea con l'introduzione dei treni dello \"stock\" S, i binari, l'alimentazione elettrica e i sistemi di segnalamento sono oggetto di aggiornamento in un programma che ha l'obiettivo di aumentare la capacit\u00e0 degli orari di punta delle linee Circle e Hammersmith &amp; City del 65%, entro la fine del 2018.\nUna sala di controllo unificata per le linee di sub-superficie \u00e8 stata aperta ad Hammersmith il 6 maggio 2018 e un sistema \"Automatic Train Control\" (ATC) rimpiazzer\u00e0 le apparecchiature di segnalamento installate dagli anni quaranta del XX secolo.\nCi si aspetta che il Crossrail, la linea ferroviaria che attraverser\u00e0 Londra longitudinalmente, la cui apertura \u00e8 prevista per il 2019, ridurra l'affollamento tra Paddington e Whitechapel."}
{"id": "2201442", "revid": "1305772", "url": "https://it.wikipedia.org/wiki?curid=2201442", "title": "Pasquale Lolordo", "text": "Pasquale Lolordo \u00e8 stato uno dei pi\u00f9 potenti mafiosi Italoamericani di Chicago degli anni '20, socio di Al Capone e capo dell'Unione Siciliana, nonch\u00e9 uno dei principali contrabbandieri di alcol della citt\u00e0 di Chicago e parte dell'Illinois.\nBiografia.\nNato nel 1887, a Siculiana in provincia di Agrigento, Lolordo succede a Antonino Lombardo (sostenuto da Al Capone) alla presidenza dell'Unione Siciliana quando Lombardo viene ucciso il 7 settembre 1928 dai killer di Joe Aiello per essersi rifiutato di cedere la presidenza dell'Unione; resta ferito anche Joseph Lolordo, fratello di Pasquale e guardaspalle di Lombardo, mentre rimane ucciso l'altro guardaspalle Joseph Ferraro. Lolordo era stato uno dei pupilli di Mike Merlo il potentissimo e rispettato capo dell'Unione morto per cause naturali nel 1924.\nPasquale Lolordo era stato uno dei fermati dalla polizia nel corso di un incontro tra mafiosi siciliani che si era svolto nel dicembre del 1928 presso l\"'Hotel Statler\" di Cleveland; assieme a Joseph Giunta, i due rappresentavano la delegazione della famiglia di Chicago. Appena un mese dopo, la sera dell'8 gennaio 1929, Lolordo viene assassinato a casa sua mentre stava brindando con alcuni amici di cui si fidava, il quale in realt\u00e0 erano passati segretamente dalla parte di Joe Aiello. Quest'ennesimo omicidio ruppe l'instabile tregua che si era formata tra le forze di Capone e quelle di Aiello, insanguinando di nuovo la citt\u00e0 di Chicago con decine e decine di omicidi. Lina, la moglie di Lolordo, in preda al dolore, interrogata dalla polizia si trincer\u00f2 nella pi\u00f9 totale omert\u00e0."}
{"id": "2201448", "revid": "287204", "url": "https://it.wikipedia.org/wiki?curid=2201448", "title": "Opus sacerdotale Amici Isra\u00ebl", "text": "La Opus sacerdotale Amici Isra\u00ebl \u00e8 stata una associazione internazionale nata a Roma nel febbraio del 1926 per promuovere all'interno della chiesa cattolica un atteggiamento favorevole agli ebrei e a Israele. Gi\u00e0 dal primo anno di vita vi aderirono diciotto cardinali, duecento arcivescovi e circa duemila sacerdoti.\nDescrizione.\nAl fine di operare una riconciliazione con gli ebrei, l'associazione cercava di capovolgere le antiche prese di posizione assunte dalla Chiesa: gli \"Amici di Israele\" richiedevano l'abbandono di ogni discorso sul deicidio, sull'esistenza di una maledizione sugli ebrei e sull'assassinio rituale.\nLe idee dell'associazione erano promosse tramite opuscoli scritti in latino e diffusi nel clero. La sua prima richiesta alla Chiesa fu di abolire l'aggettivo \u2018'perfidis'\u2019, attribuito agli ebrei dalla liturgia del Venerd\u00ec Santo (Oremus et pro perfidis Judaeis), la preghiera essendo utilizzata come argomento per un antisemitismo che la chiesa cattolica romana propagava lei stessa nelle sue messe.\nIl papa Pio XI chiese alla Congregazione dei Riti di operare una riforma, incaricando Schuster, che era nettamente a favore ed era fra gli \"Amici Israel\", di seguire la questione. La Curia, per\u00f2, ebbe una reazione molto negativa, culminata in un \u2018'Votum'\u2019 durissimo del segretario del Santo Uffizio Merry del Val. Al di l\u00e0 della questione in s\u00e9 il problema era di metodo: \"se si inizia con una riforma liturgica non ci si ferma pi\u00f9\". Si trattava, infatti, di una preghiera antichissima, \"consacrata dai secoli\".\nSe si fosse accettato di porre mano a una sua riforma, con che criterio si sarebbe potuto evitare di affrontare mille altri problemi liturgici e dottrinali sempre pi\u00f9 evidenti? Sarebbe diventato inevitabile convocare un nuovo concilio, per il quale i tempi non erano ritenuti maturi.\nLa Congregazione per la Dottrina della Fede decise addirittura di sciogliere l'Associazione (25 marzo 1928) e impose una ritrattazione ai principali fautori della modifica liturgica compreso il futuro arcivescovo di Milano Schuster. Nell'autorizzare questa decisione Pio XI volle che vi fosse inserita una ferma condanna dell'odio per gli Ebrei:\nSuccessivamente, tuttavia, due articoli di commento alla decisione pontificia a firma di Enrico Rosa (1870-1938) apparvero in \"Civilt\u00e0 Cattolica\" e \"L'Avvenire d'Italia\"- due autorevoli fonti cattoliche, ritenute da molti i portavoce \"de facto\" della Santa Sede. Questi articoli, quindi, sono reputati da alcuni studiosi una sorta di interpretazione autentica del pensiero di importanti correnti entro la curia.\nIn tali prese di posizione Rosa si premurava di distinguere l'antisemitismo a base razziale, ritenuto \"cattivo\", dalla \"sana percezione del pericolo proveniente dagli ebrei\" per il bene del popolo cattolico a causa della loro crescente influenza politica e culturale e per il loro essere stati a guida delle grandi rivoluzioni, che a partire dal 1789 avevano perseguitato la Chiesa.\nLa questione degli Amici Israel e della proposta riforma liturgica - pur essendo indubbiamente un'occasione mancata di riconciliazione - mostra tuttavia secondo molti studiosi come siano false le tesi (Daniel Goldhagen) che accusano globalmente la Chiesa di antisemitismo, in quanto la vicenda stessa evidenzia le molti correnti presenti allora, anche ai vertici della Chiesa, fra le quali quella dei fautori di un avvicinamento fra le due grandi religioni monoteistiche (i pi\u00f9 noti dei quali sono Schuster, Benedikt Gariador, Anton van Asseldonk)."}
{"id": "2201458", "revid": "92723", "url": "https://it.wikipedia.org/wiki?curid=2201458", "title": "Etisia", "text": ""}
{"id": "2201462", "revid": "104458", "url": "https://it.wikipedia.org/wiki?curid=2201462", "title": "Confederazione sannitica", "text": ""}
{"id": "2201473", "revid": "1776051", "url": "https://it.wikipedia.org/wiki?curid=2201473", "title": "Risano (Capodistria)", "text": "Risano (Ri\u017eana in sloveno) \u00e8 un insediamento di 141 abitanti situato nell'entroterra del comune sloveno di Capodistria, nell'Istria settentrionale.\nIl paese \u00e8 posto sulla strada che congiunge Capodistria a Cosina, a fondo valle, su una via di grande traffico. Ha di fronte a s\u00e9 l'omonimo fiume e la ferrovia Divaccia-Capodistria. Oltre la ferrovia, si aprono le falde boscose di tre colli. Il traffico ha dato vitalit\u00e0 al paese che si \u00e8 rinnovato con il restauro delle case."}
{"id": "2201477", "revid": "729019", "url": "https://it.wikipedia.org/wiki?curid=2201477", "title": "Nakajima E8N", "text": "Il Nakajima E8N (nome in codice alleato \"Dave\") fu un idroricognitore biplano imbarcato catapultabile sviluppato dall'azienda aeronautica giapponese Nakajima Hik\u014dki KK negli anni trenta e prodotto, oltre che dalla stessa, in piccola serie e su licenza dalla Kawanishi K\u014dk\u016bki.\nOperativo nella Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese, venne utilizzato durante la seconda guerra cino-giapponese e successivamente nella guerra del Pacifico dove gli venne assegnato dagli Alleati il nome in codice \"Dave\".\nStoria del progetto.\nNel 1933 la Marina imperiale giapponese emise una specifica per la fornitura di un nuovo velivolo atto a sostituire l'idroricognitore imbarcato Nakajima E4N allora in servizio. Tra le caratteristiche richieste vi era la necessit\u00e0 di essere lanciato tramite catapulta e ottenere una manovrabilit\u00e0 simile a quella posseduta dagli aerei da caccia del periodo. A questa esigenza risposero la Aichi Tokei Denki, la Kawanishi K\u014dk\u016bki e la Nakajima stessa.\nLa proposta della Nakajima, elaborata dall'ufficio tecnico diretto da Kishiro Matsuo, era essenzialmente uno sviluppo evolutivo del modello precedente, caratterizzato da una diversa velatura dalla minore superficie alare ed una sezione di coda pi\u00f9 alta. Il nuovo modello, che assunse la designazione aziendale MS, venne realizzato in sette prototipi, il primo dei quali venne portato in volo per la prima volta nel marzo 1934. Questi furono debitamente impegnati in prove comparative assieme ai concorrenti Aichi E8A e Kawanishi E8K, entrambi a velatura monoplana.\nRitenuto superiore grazie ad una maggiore manovrabilit\u00e0 e qualit\u00e0 generali di volo, l'MS venne avviato alla costruzione in serie dall'ottobre 1935, identificandolo ufficialmente con la designazione \"lunga\" \"Idrovolante da ricognizione della Marina Type 95 Model 1\". La produzione finale si attest\u00f2 su 755 esemplari, 700 pi\u00f9 i 7 prototipi costruiti dalla Nakajima tra il 1934 e il 1940 e i rimanenti 48 dalla Kawanishi, nel periodo 1938-1940.\nImpiego operativo.\nGli E8N1 entrarono in servizio come equipaggiamento di navi appoggio idrovolanti, navi e incrociatori da battaglia e incrociatori della Marina imperiale, impiegati con successo durante la seconda guerra sino-giapponese nelle missioni di ricognizione aerea, ricoprendo occasionalmente anche ruoli come bombardiere in picchiata e aereo da osservazione per il controllo di tiro dell'artiglieria, dimostrando inoltre buone capacit\u00e0 nel combattimento aereo riuscendo ad abbattere caccia avversari cinesi. All'inizio della guerra del Pacifico erano ancora molti gli esemplari in prima linea, tuttavia vennero presto rimpiazzati da modelli pi\u00f9 recenti come l'Aichi E13A e il Mitsubishi F1M venendo riassegnati in compiti di seconda linea e impiegati come aerei da collegamento o nelle scuole di volo. Il modello prest\u00f2 servizio sulle seguenti unit\u00e0 navali:\nNavi appoggio idrovolanti: \"Chiyoda\", \"Kamoi\", \"Kiyokawa Maru\", \"Sagara Maru\" e \"Sanuki Maru\".\nNavi e incrociatori da battaglia: \"Fuso\", \"Haruna\", \"Hyuga\", \"Ise\", \"Kirishima\", \"Kongo\", \"Mutsu\", \"Nagato\" e \"Yamashiro\"\nIncrociatori: \"Aoba\", \"Ashigara\", \"Atago\", , \"Haguro\", \"Kako\", \"Kashima\", , , \"Maya\", \"Mikuma\", , \"Myoko\", \"Nachi\", \"Suzuya\", \"Takao\", \"Tone\""}
{"id": "2201479", "revid": "1318658", "url": "https://it.wikipedia.org/wiki?curid=2201479", "title": "Terceira", "text": "Terceira (pron. IPA: [t\u0268\u027e's\u0250i\u027e\u0250], portoghese: \"Ilha Terceira\") \u00e8 un'isola dell'arcipelago delle Azzorre situata nell'Oceano Atlantico Settentrionale, con una popolazione di 56.437 persone in una superficie di 396,75\u00a0km\u00b2. L'isola \u00e8 lunga 29\u00a0km, larga 18\u00a0km, con un perimetro di 90\u00a0km.\nLa popolazione di Terceira si concentra sulla costa, ricca di pittoreschi borghi di pescatori, spiagge e rocce laviche. A nord la costa \u00e8 rocciosa mentre l'entroterra \u00e8 caratterizzato da boschi e vigneti. Nel sud dell'isola vi sono bovini al pascolo, e nella zona costiera di Angra, parchi e hotel. Caratteristiche sono l'ampia baia e la spiaggia della bella cittadina di Praia da Vit\u00f3ria, come il lago di Caldeira de Guilherme Moniz, il pi\u00f9 grande specchio d'acqua nelle Azzorre dopo l'oceano.\nLontano dalla costa, Terceira appare dominata da un selvaggio paesaggio collinare ideale per passeggiate o escursioni. Gran parte dell'interno \u00e8 riserva naturale. Dalle alture della Serra do Cume, un visitatore pu\u00f2 osservare la presenza di un mosaico di piccole aziende agricole, muri di pietra e le mucche da pascolo.\nTerceira \u00e8 anche il luogo in cui, durante il periodo estivo, si tengono pi\u00f9 di 230 corride tradizionali. Ogni fine settimana, da aprile a fine autunno, la gente di Terceira festeggia la \"touradas \u00e0 corda\" - una forma di \"\"gestione dei tori\".\" Il toro \u00e8 lasciato libero dalla piazza principale della citt\u00e0 con una lunga corda attorno al suo collo. L'idea \u00e8 di consentire alle persone coraggiose di arrivare il pi\u00f9 vicino possibile all'animale. Al termine della \"touradas \u00e0 corda\" , il toro viene riportato nelle stalle, cos\u00ec il festival all'aperto ha inizio. Questo tipo di evento ha avuto inizio nel XVI secolo ed \u00e8 caratteristico e popolare solo delle Azzorre.\nA volte nelle grandi citt\u00e0, dopo la \"turadas a corda\" si tiene la corrida equestre portoghese. In una corrida portoghese un Cavaleiro, o pilota, prende la scena in cima a un cavallo di razza Lusitana. Il Cavaleiro \u00e8 vestito con una giacca di seta e pizzi ricamata in oro, indossa pantaloni beige per equitazione e stivali neri. L'obiettivo del Cavaleiro e il suo cavallo non \u00e8 di uccidere il toro.\nGeografia e geologia.\nTerceira \u00e8 composta da quattro sovrapposizioni stratovulcaniche al di sopra di una faglia geologica chiamata Terceira Rift. I vulcani si ergono da una profondit\u00e0 di oltre 1.500 metri dal pavimento dell'Oceano Atlantico. Il pi\u00f9 antico \u00e8 lo stratovulcano \"Cinquo Picos\", risale a 300.000 anni fa, e costituisce la parte orientale dell'isola. Con una caldera di 7\u00a0km diametro \u00e8 uno dei pi\u00f9 grandi nelle Azzorre. Con un'et\u00e0 di 100.000 anni, la caldera \"Guilherme Moniz\", situata nella parte centro-ovest dell'isola ha il suo pi\u00f9 alto punto a 623 metri, la \"Sierra do Cume\", dal quale si domina l'intera estensione della caldera. A nord si trova il \"Pico Alto\", un vulcano probabilmente di meno di 60.000 anni, alto 808\u00a0m.\nIl pi\u00f9 giovane e unico vulcano attivo in epoca storica \u00e8 il \"Santa Barbara\", sito nella parte occidentale dell'isola, \u00e8 alto 1.023\u00a0m. Questo stratovulcano \u00e8 composto da due caldere, la pi\u00f9 giovane delle quali si \u00e8 formata circa 15.000 anni fa. Le ultime eruzioni storiche si sono verificate sia nel 1761 lungo una fessura sul lato est del vulcano, che nel 1867. Tra il 1998 ed il 2000 hanno eruttato alcune bocche sottomarine al largo della costa occidentale. La parte occidentale dell'isola di Terceira \u00e8 pi\u00f9 ricca di boschi della parte orientale, grazie a venti prevalenti da ovest, che provocano, su quel lato, un aumento delle precipitazioni.\nLa maggior parte dell'isola \u00e8 circondata da scogliere alte circa 20\u00a0m, fatta eccezione per la costa meridionale vicino ad Angra do Hero\u00edsmo. Qui, un'eruzione di lava basaltica ha formato il cono di tufo del Monte Brasil, che protegge e ripara il porto del capoluogo dell'isola. Il cono \u00e8 di circa 1\u00a0km di diametro e sorge a 205\u00a0m al di sopra del lato ovest del porto.\nLa comunit\u00e0 e l'economia.\nL'isola di Terceira \u00e8 divisa fra i comuni di Angra do Hero\u00edsmo e Praia da Vit\u00f3ria. Angra do Hero\u00edsmo, la capitale storica delle Azzorre, \u00e8 la pi\u00f9 antica citt\u00e0 delle Azzorre, risale al 1534. Il suo centro storico \u00e8 classificato dall'UNESCO come Patrimonio Mondiale dell'Umanit\u00e0.\nLa principale attivit\u00e0 economica di Terceira \u00e8 l'allevamento del bestiame e la produzione di prodotti lattei e caseari. L'isola ha due porti di mare, uno ad Angra do Hero\u00edsmo e l'altro a Praia da Vit\u00f3ria, un base militare (Air Base n. 4) e un aeroporto vicino alla citt\u00e0 di Lajes.\nStoria.\nIl primo nome di Terceira \u00e8 stato Brasil. Questo nome apparve per la prima volta come \"Isla de Brazi\" nella mappa del veneziano Andrea Bianco (1436), assegnato ad una delle pi\u00f9 grandi isole delle Azzorre. Quando le isole furono colonizzate, l'isola di Brasil venne rinominata \"Terceira\". La Spagna nel 1582 conquist\u00f2 temporaneamente Terceira.\nFrancisco Ferreira Drummond (21 gennaio 1796 - 11 settembre 1858), portoghese storiografo, paleografo e musicista, \u00e8 nato a Terceira. Nel 1810, vennero esiliati sull'isola per un certo periodo, dei giornalisti e alcuni dirigenti d'industria, considerati a favore della Francia, tra cui l'industriale \"J\u00e1come Ratton\".\nIl 16 marzo 2003, il Presidente degli Stati Uniti George W. Bush, il primo ministro britannico Tony Blair, il Primo Ministro spagnolo Jos\u00e9 Mar\u00eda Aznar e il Primo ministro portoghese Jos\u00e9 Manuel Barroso, si sono riuniti a Terceira per discutere l'invasione dell'Iraq, che ebbe inizio quattro giorni dopo, il 20 marzo 2003."}
{"id": "2201480", "revid": "1374756", "url": "https://it.wikipedia.org/wiki?curid=2201480", "title": "Lucio Bardi", "text": "Biografia.\n\u00c8 figlio del pittore Mario Bardi e fratello dell'indimenticata cantante e attrice Donatella Bardi, scomparsa nel 1999.\nInizia a suonare la chitarra come autodidatta e agli inizi degli anni sessanta accompagna la sorella Donatella sia dal vivo sia nel suo album da studio A puddara \u00e8 un vulcano del 1975; in questo ambito conosce Alberto Camerini e Eugenio Finardi, con i quali suona nel gruppo Il Pacco.\nNel 1974 incontra Edoardo Bennato e inizia a collaborare nelle sue tourn\u00e9e e alle registrazioni dei suoi dischi dal 1975 al 1985. Inoltre collabora anche con altri artisti, come per la tourn\u00e9e di Roberto Vecchioni del 1976 e quella di Marcella Bella del 1988. Nel 1988 inizia la collaborazione con Francesco De Gregori, con il quale partecipa ai dischi e alle tourn\u00e9e da quell'anno fino al 1993.\nDopo aver lavorato con molti altri artisti e gruppi musicali, nel 1989 fonda il proprio gruppo de I Gaucho e nel 1991 fonda, con la sorella Donatella Bardi e con Francesco Mazza, gli Ensemble. Nel 1998 partecipa al tour di Fiorella Mannoia da cui viene ricavato il live \"Certe piccole voci\". Nel 1999 \u00e8 nuovamente in tour con Roberto Vecchioni dove viene ricavato il live \"Canzoni e cicogne\". Il 2002 segna il ritorno nella band di Francesco De Gregori dove rimane tuttora in pianta stabile.\nAttualmente si dedica anche all'insegnamento della chitarra a Milano."}
{"id": "2201481", "revid": "1543377", "url": "https://it.wikipedia.org/wiki?curid=2201481", "title": "TK-17 Archangel'sk", "text": "Il TK-17 \"Archangel'sk\" \u00e8 stato il quinto SSBN costruito della classe Typhoon. Impostato presso il cantiere Sevmash di Severodvinsk, risulta formalmente a carico della Flotta del Nord.\nStoria.\nLa costruzione del \"TK-17\" inizi\u00f2 presso il cantiere Sevmash di Severodvinsk il 24 febbraio 1985, e lo scafo del sottomarino fu varato nell'agosto 1986. Entrato in servizio nella marina sovietica il 6 novembre 1987, fu inquadrato nella 18\u00aa Divisione della Flotta del Nord il 19 febbraio 1988.\nTra l'agosto del 2001 ed il novembre del 2002, fu sottoposto a lavori di revisione presso il cantiere dov'era stato costruito. Mentre il battello era in revisione, nel luglio 2002, in seguito ad una petizione dell'equipaggio, il comando della flotta adott\u00f2 per il sottomarino il nome di \"Archangel'sk\", come l'omonima citt\u00e0 della Russia Artica. Il 17 febbraio 2004, il \"TK-17\" fu visitato dal presidente russo Putin, durante una parata militare. Nel 2005, \u00e8 stato deciso di revisionare e modificare il sottomarino, in modo da renderlo capace di imbarcare i nuovi SLBM Bulava.\nNel dicembre 2008, il \"TK-17 Archangel'sk\" risultava formalmente a carico della Flotta del Nord, anche se privo di armamento missilistico imbarcato.\nIn data 19 gennaio 2018 viene annunciata la sua demolizione a partire dal 2020."}
{"id": "2201482", "revid": "729019", "url": "https://it.wikipedia.org/wiki?curid=2201482", "title": "Fireball (singolo Deep Purple)", "text": "Fireball \u00e8 un singolo pubblicato dai Deep Purple nel 1971.\nIl disco.\nIl singolo pubblicato nel Regno Unito dalla Harvest presentava sul lato B il brano \"Demon's Eye\", mentre nel singolo distribuito negli Stati Uniti dalla Warner Bros. a \"Fireball\" era stato abbinato .\nTracce.\nLato A\nLato B\nI brani.\nFireball"}
{"id": "2201484", "revid": "24398", "url": "https://it.wikipedia.org/wiki?curid=2201484", "title": "Ri\u017eana", "text": ""}
{"id": "2201487", "revid": "767487", "url": "https://it.wikipedia.org/wiki?curid=2201487", "title": "Villa Manzini", "text": "Villa Manzini o Cepichi (in sloveno Cepki) \u00e8 una frazione di 95 abitanti del comune sloveno di Capodistria, situato nell'Istria settentrionale.\nL'abitato \u00e8 posto nella parte centrale della valle del torrente Risano, a circa 500 metri dell'insediamento omonimo ed \u00e8 attraversato dalla strada 409 che porta da Capodistria a Cosina, passando per Cernicale.\nIl toponimo \"Villa Manzini\" deriva dall'antica famiglia albonese dei Manzin, a suo tempo proprietari terrieri di \"Villanova di Verteneglio\", tanto che ancora oggi viene localmente chiamata in sloveno \"Manzinovac\" . Villa Manzini pass\u00f2, in seguito alla famiglia Tacco.\nNelle vicinanze del piccolo abitato si trovava una chiesetta, di cui non c'\u00e8 pi\u00f9 alcuna traccia, che portava il nome di \"Madonna della R\u00f2da\", con un evidente riferimento alle ruote dei molini posti sulla riviera del Risano."}
{"id": "2201491", "revid": "363629", "url": "https://it.wikipedia.org/wiki?curid=2201491", "title": "Mezzogiorno (singolo)", "text": "Mezzogiorno \u00e8 un singolo del cantautore italiano Jovanotti, pubblicato il 23 gennaio 2009 come quinto estratto dal dodicesimo album in studio \"Safari\".\nDescrizione.\nIl brano, scritto da Jovanotti, Riccardo Onori e Saturnino, \u00e8 stato reso disponibile per il download e per l'airplay radiofonico a partire dal 23 gennaio 2009.\nVideo musicale.\nIl videoclip \u00e8 stato diretto dal regista Maki Gherzi e prodotto da Paolo Soravia. Le coreografie sono state invece curate da Giorgio Rossi (Sosta Palmizi).\nPer questo singolo sono stati realizzati quattro video ufficiali: la versione di Elisa, la versione di Emanuel, la versione di Mauro e la versione di Lorenzo.\nIn seguito la casa discografica Soleluna ha indetto un concorso on-line, al fine di realizzare un montaggio, da parte del produttore e del regista, dei vari video realizzati sulle note di Mezzogiorno pubblicati su YouTube dai fan.\nIl 21 marzo 2010 si \u00e8 svolto a Latina un flash mob, il quale ha visto protagoniste centinaia di persone ballare contemporaneamente sulle note di Mezzogiorno. Il video del flash mob \u00e8 stato poi ripreso e pubblicato sul sito ufficiale di Jovanotti. Sul video Jovanotti ha detto:"}
{"id": "2201493", "revid": "3343", "url": "https://it.wikipedia.org/wiki?curid=2201493", "title": "Le Langon (Vandea)", "text": ""}
{"id": "2201495", "revid": "24398", "url": "https://it.wikipedia.org/wiki?curid=2201495", "title": "Cepki", "text": ""}
{"id": "2201503", "revid": "339329", "url": "https://it.wikipedia.org/wiki?curid=2201503", "title": "Salisbury Cathedral from the Meadows", "text": ""}
{"id": "2201504", "revid": "770813", "url": "https://it.wikipedia.org/wiki?curid=2201504", "title": "K\u014dk\u016b Jieitai", "text": "La , in italiano: Forza aerea di autodifesa, internazionalmente conosciuta anche nella sua dizione inglese Japan Air Self-Defense Force ed abbreviata JASDF, \u00e8 l'attuale aeronautica militare del Giappone e parte integrante delle forze armate giapponesi.\nDopo la conclusione della seconda guerra mondiale ed il trattato di pace che impediva al Giappone di ricostituire delle forze armate a scopi offensivi, venne creata come servizio a s\u00e9 stante, mentre nel passato il Giappone non aveva mai avuto un'arma aerea indipendente. Infatti, fino al 1945, i gruppi di volo dipendevano dall'esercito o dalla marina.\nStoria.\nIl Giappone non aveva una Aeronautica militare separata prima e durante la Seconda guerra mondiale. Le operazioni di aviazione furono eseguite dall'Dai-Nippon Teikoku Rikugun K\u014dk\u016b Hombu e dall'Dai-Nippon Teikoku Kaigun K\u014dk\u016b Hombu. Dopo la Seconda guerra mondiale, l'esercito e la Marina imperiale giapponese furono sciolti nel 1945. L'articolo 9 della Costituzione del Giappone del 1947, scritta dagli Stati Uniti, impediva al Giappone di avere un esercito regolare.\nIl 1 \u00b0 luglio 1954, il Consiglio di sicurezza nazionale fu riorganizzato come Agenzia di difesa, e la Forza di sicurezza nazionale fu riorganizzata in seguito come Rikuj\u014d Jieitai (di fatto esercito giapponese postbellico), la Forza di sicurezza costiera fu riorganizzata come Kaij\u014d Jieitai (di fatto la marina giapponese postbellica) e la K\u014dk\u016b Jieitai (di fatto l'aeronautica giapponese del dopoguerra) \u00e8 stata istituita come una nuova filiale della JSDF. Il generale Keiz\u014d Hayashi \u00e8 stato nominato primo presidente del Consiglio dello staff congiunto, capo professionale delle tre filiali. La legislazione abilitante per questo era la legge sulle forze di autodifesa del 1954 (legge n. 165 del 1954).\nLa Far East Air Force, la US Air Force, annunci\u00f2 il 6 gennaio 1955 che 85 aerei sarebbero stati consegnati alla nascente aeronautica giapponese il 15 gennaio circa, il primo equipaggiamento della nuova forza.\nFino al 2015, alle donne \u00e8 stato proibito di diventare piloti di aerei da caccia e da ricognizione. La prima pilota femminile di un F-15 si \u00e8 unita ai ranghi, insieme ad altre tre donne pilota attualmente in addestramento, nel 2018.\nDal 2008, il numero di arrampicate per intercettare gli aerei cinesi \u00e8 aumentato rapidamente. Nel 2010 ci furono scrambles contro 31 aerei cinesi e 193 aerei russi. Nel 2018 questo \u00e8 aumentato a 638 aerei cinesi e 343 aerei russi. Le rotte di volo degli aerei cinesi si trovano principalmente nel Mar Cinese Orientale, intorno alle isole Ry\u016bky\u016b e attraverso lo Stretto di Corea. La Russia effettua frequentemente voli in orbita attorno al Giappone con aerei militari.\nIl Ministero della difesa (Giappone) ha riferito nell'anno fiscale 2018 che c'erano 999 rimescolamenti di jet JASDF contro aeromobili non identificati principalmente cinesi e russi. Questa \u00e8 la seconda pi\u00f9 alta quantit\u00e0 di scramble dal JASDF dal 1958. 638 (64%) erano aerei cinesi e 343 (34%) erano aerei russi. Il 20 giugno 2019, due bombardieri russi (Tupolev Tu-95) hanno violato lo spazio aereo giapponese due volte nello stesso giorno.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nGradi militari.\nIl codice NATO pubblicato \u00e8 livello di riferimento. Non esiste una disposizione legale del codice NATO nella Forza d'autodifesa giapponese."}
{"id": "2201508", "revid": "729019", "url": "https://it.wikipedia.org/wiki?curid=2201508", "title": "Flug- und Fahrzeugwerke Altenrhein", "text": "La Flug- und Fahrzeugwerke Altenrhein AG, nota anche con la sigla FFA, \u00e8 un'azienda svizzera fondata da Claudio Caroni nel 1949, acquisendola dal governo svizzero dopo averla diretta nel periodo successivo al termine della seconda guerra mondiale. Attiva nella produzione ferroviaria e aeronautica di velivoli ad uso civile, militare e parti conto terzi, \u00e8 poi passata a occuparsi della revisione di velivoli ad uso civile.\nStoria.\nIl periodo interbellico.\nL'azienda ha origine nel 1924 su iniziativa dell'imprenditore e progettista tedesco Claude Dornier che per aggirare le limitazioni imposte alla Germania dal Trattato di Versailles in seguito alla fine della prima guerra mondiale, cercava una sede esterna all'allora Repubblica di Weimar per continuare la propria attivit\u00e0 in campo aeronautico. La scelta venne motivata in quanto i rapporti commerciali con la Svizzera avevano prodotto una collaborazione con la Ad Astra Aero, allora solo una piccola societ\u00e0 che testava i velivoli Dornier nell'aerodromo militare di D\u00fcbendorf. L'azienda, che assunse la ragione sociale di Dornier-Werke Altenrhein AG venne fondata nel 1924 ma l'attivit\u00e0 produttiva non inizi\u00f2 che tre anni pi\u00f9 tardi, nel 1927, con la produzione del Dornier Do J \"Wal\" che condivideva con l'italiana CMASA e, nel 1929 con la costruzione dell'unico esemplare svizzero del grande Dornier Do X. Successivamente continu\u00f2 a produrre aerei da combattimento su commissione della Colombia e fino al 1944 vennero realizzati su licenza velivoli per le Forze aeree svizzere, esportandone solo una modesta quantit\u00e0 in Germania.\nIl dopoguerra.\nAlla fine del conflitto l'azienda divent\u00f2 di propriet\u00e0 del governo svizzero la cui conduzione venne affidata a Claudio Caroni. Successivamente, nel 1949, venne ridenominata la ragione sociale lasciando il marchio storico Dornier per acquisire la nuova ragione sociale Flug- und Fahrzeugwerke Altenrhein AG ed acquistata nel 1952 dallo stesso Caroni.\nAll'azienda venne commissionato, da parte del dipartimento militare del governo svizzero, un progetto per la fornitura di un aereo da caccia con capacit\u00e0 di attacco leggero per equipaggiare la propria forza aerea con un nuovo modello. Il progetto, designato FFA P-16, per\u00f2 non arriv\u00f2 mai alla produzione e venne interrotto definitivamente nel 1958 quando il prototipo venne perduto, a causa di un incidente di volo, inabissandosi nel lago di Costanza.\nDal 1972 produrr\u00e0, in joint-venture con l'italiana SIAI-Marchetti, un velivolo leggero monomotore da turismo e da addestramento denominato FFA AS-202 Bravo, corrispondente al SIAI-Marchetti SA-202, che ottenne un buon successo commerciale venendo acquistato da diverse aeronautiche militari come addestratore basico, tra cui 48 all'irachena Al-Quwwat al-Jawwiyya al-\u2018Iraqiyya e 40 all'indonesiana Tentara Nasional Indonesia Angkatan Udara.\nAttiva anche nella produzione di carrozze ferroviarie, nel 1987 questo settore venne ceduto alla Schindler AG e la sezione aeronautica a Justus Dornier, quindi abbandon\u00f2 la produzione di velivoli propri collaborando con l'industria aeronautica militare con gli F-5E Tiger II e F/A-18 Hornet, con la civile collaborando con l'Airbus, occupandosi inoltre della revisione e manutenzione di aerei civili."}
{"id": "2201511", "revid": "24398", "url": "https://it.wikipedia.org/wiki?curid=2201511", "title": "Manzinovaz", "text": ""}
{"id": "2201514", "revid": "154893", "url": "https://it.wikipedia.org/wiki?curid=2201514", "title": "Gracciano", "text": ""}
{"id": "2201515", "revid": "39224", "url": "https://it.wikipedia.org/wiki?curid=2201515", "title": "Dornier-Werke Altenrhein AG", "text": ""}
{"id": "2201518", "revid": "767487", "url": "https://it.wikipedia.org/wiki?curid=2201518", "title": "Pietra fetida", "text": "La pietra fetida \u00e8 un tipo di pietra calcarea, tipica dell'area di Chiusi. Deve il nome all'odore che emana scalfendola, dovuta alla presenza di particelle di zolfo.\nLa pietra, come il tufo, \u00e8 relativamente duttile da tagliare. La pietra venne usata moltissimo dagli etruschi di \"Clevsi\" (l'antica Chiusi), per epigrafi, statuaria, decorazioni architettonica, cippi, ecc., dal VI secolo a.C."}
{"id": "2201523", "revid": "85053", "url": "https://it.wikipedia.org/wiki?curid=2201523", "title": "Forza aerea di autodifesa giapponese", "text": ""}
{"id": "2201526", "revid": "85053", "url": "https://it.wikipedia.org/wiki?curid=2201526", "title": "Japan Air Self-Defense Force", "text": ""}
{"id": "2201528", "revid": "125436274", "url": "https://it.wikipedia.org/wiki?curid=2201528", "title": "Abel Hern\u00e1ndez", "text": "Con la nazionale uruguaiana ha vinto la Coppa America 2011.\nCaratteristiche tecniche.\n\u00c8 una seconda punta. Sinistro di piede, \u00e8 molto veloce. \u00c8 dotato di uno scatto esplosivo, gran senso del gol con un buon colpo di testa si ispira all'attaccante brasiliano Ronaldo nel suo modo di giocare. Rende meglio se \u00e8 supportato da una prima punta.\nCarriera.\nClub.\nInizi.\nFiglio d'arte (suo padre giocava nei Canelones Wanderers), di famiglia poverissima, muove i primi passi da calciatore nella sua citt\u00e0 natale, Pando, con la maglia dell'Atlanta, prima di essere notato e ingaggiato dal di cui entra a far parte delle formazioni. A 11 anni lascia la squadra poich\u00e9, nonostante giocasse spesso, non veniva mai utilizzato nei derby contro il , venendo ingaggiato dal su volere dell'allora tecnico Gustavo Diaz, con cui brucia le tappe nelle giovanili e viene aggregato in prima squadra su segnalazione sempre di Diaz, dove nelle prime partite segna parecchi gol mettendosi subito in luce. Il debutto arriva nella partita contro il , in cui entra in campo al 60' nella sconfitta della sua squadra per 2-0. Il soprannome \"Joya\", invece, gli \u00e8 stato assegnato dal suo secondo allenatore al Rosario Central, Adan Machado.\nNel novembre del 2006 viene notato dall'ex calciatore Mario Barilko, che lo avvicina al procuratore italiano Vincenzo D'Ippolito, il quale, nel marzo del 2008, lo porta al per un periodo, ma a fine mercato estivo non viene tesserato a causa dello status di extracomunitario e in seguito, non superando le visite mediche, il contratto triennale col Genoa viene cancellato.\nIl 31 luglio 2008 viene nuovamente ingaggiato dal Pe\u00f1arol. A ottobre dello stesso anno gli viene diagnosticata un'aritmia ventricolare, ma la cosa era di poco conto e lo staff medico della societ\u00e0 uruguaiana gli d\u00e0 il benestare per giocare 32 giorni dopo.\nPalermo.\n2009-2011.\nIl 2 febbraio 2009 viene acquistato il 50% del cartellino a titolo definitivo dalla societ\u00e0 italiana del per una cifra tra i 3,7 milioni e i 3,8 milioni di euro, con la possibilit\u00e0 di acquisire l'altro 50% del giocatore, che ha firmato un contratto fino al 2013 a 350.000 euro a stagione. Il 23 febbraio \u00e8 stato sottoposto a studio elettrofisiologico per provare la sua idoneit\u00e0 all'attivit\u00e0 fisica. Sulla rivendita, il precedente club pu\u00f2 ottenere fino un massimo di 6 milioni di euro.\nHa esordito sia in Serie A che con la maglia rosanero il 15 marzo entrando all'84' di Palermo- (5-2), subentrando al connazionale Edinson Cavani. In seguito, viene fatto giocare con la formazione Primavera nella vittoriosa partita del campionato di categoria contro la (3-1), ben figurando con una rete realizzata (la sua prima in maglia rosanero quindi) e un palo colpito. Termina la sua prima stagione in rosanero con 6 presenze (mai da titolare) e nessuna rete in prima squadra. Il suo impiego con la massima formazione giovanile \u00e8 giustificato dal fatto che il tecnico Davide Ballardini gli concedeva poco spazio mentre il Presidente Maurizio Zamparini voleva conoscere il valore dell'investimento sostenuto; in quest'ottica l'allenatore della Primavera Rosario Pergolizzi ha contribuito alla sua maturit\u00e0 calcistica.\nLa sua stagione prosegue con l'impegno nel Campionato Primavera, nel quale segna una doppietta alla nel quarto di finale concluso 3-1 per i rosanero\nallo stadio Costa di Vigalzano di Pergine Valsugana; in semifinale \u00e8 l'autore dell'assist a Conti per il gol-vittoria del Palermo sul (1-0); in finale, infine, segna all'89' il gol vittoria contro il , allo Stadio Briamasco di Trento, regalando al Palermo il primo titolo nazionale e vincendo il premio come miglior giocatore delle fasi finali.\nIndisponibile per l'inizio della stagione successiva a causa di un infortunio prima e dell'impegno al Mondiale Under-20 svoltosi in Egitto poi, gioca la sua prima partita in maglia rosa il 24 ottobre 2009 con la formazione Primavera nella partita di campionato contro il (3-0), nel quale \u00e8 grande protagonista con una rete e due assist.\nL'esordio stagionale in prima squadra avviene una settimana dopo, ovvero il 29 ottobre nella trasferta persa contro l' (5-3), nella quale segna pure il suo primo gol sia in Serie A che con la maglia rosanero.\nNel mese di dicembre, trovando poco posto fra i titolari, stava pensando di lasciare la squadra, ma l'allenatore Delio Rossi l'ha convinto a restare. Quindi il 24 gennaio 2010, alla sua prima partita da titolare (al 52' ha poi lasciato il posto al compagno di reparto Igor Budan), ha segnato la sua prima doppietta in Serie A nella partita vinta per 3-0 contro la , incontro in cui risulta uno dei migliori in campo.\nChiude quindi la stagione con 21 presenze e 7 reti in campionato e una presenza in Coppa Italia, nell'ottavo di finale perso per 2-0 contro la .\nNell'andata degli spareggi di Europa League contro gli sloveni del (vittoria per 3-0) segna un gol. Per lui si \u00e8 trattato dell'esordio in una competizione internazionale per club. Nella partita di ritorno della suddetta competizione realizza una doppietta (la prima in ambito internazionale) conducendo la sua squadra alla fase a gironi dell'Europa League: la prima rete con un colpo di tacco, la seconda con un sinistro al volo dopo una triangolazione con Pajtim Kasami. Con 4 gol in altrettante partite in Europa League, ha stabilito il record di maggiori gol segnati a livello internazionale in un'annata da un giocatore del Palermo, raggiungendo Franco Brienza in testa alla classifica; Brienza raggiunse le 4 reti dal 2005 al 2007.\n2011-2014.\nDopo quest'inizio positivo, il 31 ottobre 2010, in Palermo-Lazio (0-1) ha subito un infortunio al bicipite femorale (fra l'altro una ricaduta) dopo aver eseguito uno scatto che lo ha tenuto fuori dal campo - considerando un'altra ricaduta del 3 gennaio 2011 - fino al 6 febbraio, giorno di Lecce-Palermo (2-4) in cui - subentrando a Fabrizio Miccoli dopo l'intervallo - \u00e8 andato in rete al 60' per il gol del momentaneo 2-3 che \u00e8 valso anche la sua prima realizzazione nel campionato 2010-2011 dopo 142 giorni di digiuno.\nIl 16 aprile 2011, a distanza di circa un anno e mezzo dalla volta precedente, i suoi gol tornano a essere decisivi in una partita di campionato: segna, infatti, una doppietta (entrambi i gol su assist di Mauricio Pinilla) che porta la squadra a battere la in trasferta per 3-2. Chiude la stagione con 29 presenze ed 8 reti, suddivise fra campionato, Coppa Italia ed Europa League; in particolare, una di queste \u00e8 stata segnata nella semifinale di andata di Coppa Italia contro il Milan (competizione poi persa in finale per 3-1 contro l'Inter), con un sinistro potente e preciso sotto il sette che ha permesso alla sua squadra di portarsi momentaneamente in vantaggio (la sua \u00e8 la rete del 2-1) nella partita poi finita 2-2.\nArrivato nel ritiro estivo in ritardo rispetto ai compagni per usufruire di giorni di riposo in seguito alla vittoriosa Copa Am\u00e9rica, e dunque senza aver avuto la possibilit\u00e0 di disputare le due partite del terzo turno preliminare di Europa League contro gli svizzeri del Thun, nella stagione 2011-2012 \u00e8 titolare, segnando all'esordio contro l'Inter (vittoria per 4-3) il gol del momentaneo 2-2, quindi ripetendosi contro Siena e Lecce (entrambe le partite vinte per 2-0) prima di infortunarsi il 5 novembre nella partita casalinga contro il Bologna, vinta per 3-1 e valida per l'11\u00aa giornata di campionato: uscito al 20' accusando una distrazione muscolare bifocale di primo grado del semitendinoso della coscia sinistra, ritorna in campo l'11 febbraio 2012, novantotto giorni dopo, in occasione della trasferta della 23\u00aa giornata persa contro il Cagliari, in cui realizza su calcio di rigore la rete del definitivo 2-1. Nella partita della 30\u00aa giornata giocata il 1\u00ba aprile e vinta per 3-1 in trasferta contro il , Hern\u00e1ndez ha vestito la fascia di capitano rosanero per la prima volta, vista l'espulsione di Andrea Mantovani che ha fatto seguito alla sostituzione di Giulio Migliaccio e visti l'infortunio di Federico Balzaretti e l'assenza di Fabrizio Miccoli. Il 15 aprile 2012 ha prolungato il contratto fino al 30 giugno 2016. Chiude la stagione con 20 presenze e 6 reti, l'ultima al alla 33\u00aa giornata.\nNella stagione 2012-2013 \u00e8 sempre presente nelle prime otto gare della squadra, una di Coppa Italia e 7 di campionato, da titolare o da subentrato, sia sotto la gestione di Giuseppe Sannino sia sotto quella di Gian Piero Gasperini. Il 9 ottobre si infortuna in Nazionale, procurandosi la rottura del legamento crociato anteriore del ginocchio destro: resta fuori dai campi per pi\u00f9 di sei mesi, tornando ad allenarsi dal 4 aprile 2013 nuovamente sotto la gestione Sannino e rientrando in una partita ufficiale dieci giorni dopo in Palermo- (1-1) della 32\u00aa giornata, entrando in campo all'82' al posto di Egidio Ar\u00e9valo. Torna al gol \u2013 l'unico stagionale \u2013 nella partita della 36\u00aa giornata persa in casa contro l' per 3-2, a pi\u00f9 di un anno di distanza dall'ultima realizzazione. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata; le ultime due partite le gioca da titolare, chiudendo quindi l'annata con 14 presenze in campionato e una in Coppa Italia.\nDopo aver giocato le prime due partite stagionali valevoli per i primi turni di Coppa Italia, salta per scelta del tecnico Gennaro Gattuso la prima gara di campionato pareggiata per 1-1 contro il , per poi giocare da titolare il successivo incontro perso per 2-1 contro l', il cui realizza il gol del momentaneo pareggio; in questa gara veste per la seconda volta la fascia di capitano del Palermo, viste le assenze di \u00c9dgar Barreto ed Ezequiel Mu\u00f1oz per infortunio e dell'iniziale panchina di Eros Pisano. Segnando anche nelle successiva due partite \u2013 3-0 in trasferta contro il (in cui ha realizzato una doppietta) e 2-1 casalingo contro il \u2013 \u00e8 andato per la prima volta in rete per tre incontri consecutivi. In Palermo- (3-0) della settima giornata di campionato ha raggiunto la centesima partita in maglia rosanero, cos\u00ec suddivise: 89 nei campionati, 7 nella coppa nazionale e 4 in ambito internazionale. Il 24 novembre, nella partita Palermo- (1-2), segna il gol del vantaggio che gli fa ottenere il record personale di marcature in una singola stagione, 9, eguagliando la prestazione della stagione 2007-2008 al Central Espa\u00f1ol. Il record assoluto \u00e8 fatto registrare nella partita della diciottesima giornata Palermo- disputata il 14 dicembre con la marcatura che fissa il risultato sul 3-1; \nNella partita contro il Bari (2-1) della 27\u00aa giornata disputata il 1\u00ba marzo 2014 si procura la frattura della sesta costola dopo uno scontro di gioco con Stefano Sabelli: la prognosi \u00e8 stata di ventuno giorni, e quindi \u00e8 tornato in campo in Palermo- (1-1) della 31\u00aa giornata disputata il 25 marzo, partita nella quale, in uno scontro di gioco, ha riportato la frattura del terzo metacarpo della mano destra che ha necessitato di un'operazione eseguita il 29 marzo seguente e perfettamente riuscita. \u00c8 tornato ad allenarsi con il resto della squadra a partire dal 13 aprile per poi tornare in campo il 26 aprile nella partita -Palermo (1-3). Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Il 15 maggio lascia l'Italia per raggiungere l'Uruguay, non solamente per rispondere alla convocazione in vista dei Mondiali ma anche per motivi familiari. Chiude pertanto la stagione con 28 presenze in campionato e 2 in Coppa Italia, e con 14 gol in Serie B \u00e8 il capocannoniere della squadra. Non convocato per la prima giornata del campionato di Serie A, lascia la squadra rosanero dopo sei anni e mezzo in cui ha giocato 111 partite di campionato con 31 gol, 7 partite di Coppa Italia con un gol e 4 partite internazionali con 4 gol all'attivo.\nHull City.\n2014-2016.\nIl 1\u00ba settembre 2014 viene acquistato dall' per \u20ac 12 milioni, firmando un contratto di tre anni con opzione per il quarto. Il giocatore diviene cos\u00ec l'acquisto pi\u00f9 costoso nella storia del club inglese. Il 16 settembre seguente, all'esordio con la nuova maglia, realizza il suo primo gol con i \"Tigers\", nel pareggio per 2-2 contro il . Ripete l'exploit nelle due partite successive contro e ,\nconcluse rispettivamente con una sconfitta ed un pareggio. Il 24 luglio 2014, nella gara di campionato pareggiata contro il , che sancisce la relegazione della squadra in Championship, si rende protagonista di uno spiacevole intervento che lo vede dare un pugno all'avversario Phil Jones, non visto dagli ufficiali di gara. Due giorni dopo per\u00f2 viene condannato per condotta violenta dalla Federalcalcio inglese, che gli commina tre giornate di squalifica. Conclude la prima stagione in Inghilterra totalizzando 27 presenze e 4 reti.\nLa seconda stagione con i \"Tigers\", inizia ufficialmente per lui il 19 agosto 2015, debuttando in Championship contro il , dopo aver scontato le giornate di squalifica comminategli. Mette a segno la prima rete nella cadetteria inglese gi\u00e0 alla seconda presenza, siglando il gol del momentaneo pareggio nella sconfitta finale maturata contro il , dell'ex compagnio di repertorio al Simon Makienok.\nIl 16 gennaio 2016, realizza la prima tripletta in carriera, nell'ampia vittoria per 6-0 contro il . Grazie ad altri tre gol nelle successive tre partite, che lo portano a 6 gol in quattro presenze viene premiato come giocatore del mese di Gennaio.\nConclude la stagione ad alti livelli, contribuendo alla promozione della squadra in Premier League con 20 gol in 39 presenze e venendo premiato giocatore dell'anno.\n2017-2018.\nLa quarta stagione in Inghilterra, la seconda in Premier League, si rivela assieme alla prima la meno prolifica per Abel con solo 4 reti in campionato e una in FA Cup, competizione quest'ultima in cui si distingue per un evento negativo, nel gennaio 2017 nella gara persa contro il nella quale nel giro di due minuti sbaglia due calci di rigore entrambi parati dal portiere Marcus Bettinelli.\nLa stagione 2017-2018, la quarta per Abel, inizia nel peggiore dei modi per il calciatore, con la rottura del tendine di Achille che lo costringe a stare fuori per diversi mesi. Ritorna a giocare il 6 marzo 2018 contro il , segando l'unico gol dei \"Tigers\" nel 2-1 finale.\nCSKA Mosca.\nDurante la sessione mercato estivo 2018 viene acquistato dal , firmando un contratto triennale da 1,8 milioni di euro a stagione. Fa il suo esordio con il nuovo club, il 5 agosto 2018, nella gara persa di misura contro il . Sigla la prima rete pochi giorni dopo nella gara pareggiata contro l'. Il 12 dicembre 2018 debutta nella massima competizione calcistica europea nella gara vinta per 3-0 contro il .\nIl 27 maggio 2019, rescinde consensualmente il contratto che lo legava al club, terminando la stagione (a causa di diversi infortuni) con solo 15 presenze.\nAl-Ahly.\nIl 28 luglio 2019 si trasferisce a titolo gratuito alla squadra qatariota dell'Al-Ahly.\nInternacional.\nIl 29 agosto 2020 a distanza di 11 anni, torna a disputare un campionato sudamericano venendo acquistato dal club brasiliano dell', con il quale sottoscrive un contratto annuale.\nNazionale.\nGrazie alla stima del tecnico Diego Aguirre, arriva nella a 17 anni. Con la selezione Under-20 dell'Uruguay prende parte al Campionato sudamericano Under-20 2009 disputatosi in Venezuela dopo esser stato il capocannoniere delle qualificazioni. Il torneo viene concluso dalla sua squadra al terzo posto, ed Hern\u00e1ndez realizza una doppietta contro i pari et\u00e0 del Brasile, che consente alla sua nazionale di vincere 3-2 e di accedere alla fase successiva, fase nella quale ritrova il Brasile a cui segner\u00e0 un altro gol ininfluente ai fini della sconfitta per 2-3. Segner\u00e0 anche nelle due successive partite del girone della seconda fase contro Argentina e Paraguay.\nL'11 settembre 2009 viene convocato dal CT della Nazionale Under-20 Aguirre per i Mondiali Under-20 in Egitto con inizio il 24 settembre. Per le prime due partite inizia dalla panchina ed entra in corsa, mentre nella terza e ultima partita del girone gioca titolare e mette a segno la rete del definitivo pareggio contro il (2-2) al 91'. Gioca titolare anche nell'ottavo di finale contro il , nella quale la sua squadra perde per 3-1: in tutta la competizione \u00e8 dunque sceso in campo 4 volte segnando una sola rete.\nL'11 agosto 2010 esordisce con la Nazionale maggiore, per la partita amichevole dell'11 agosto contro l', subentrando al 71' a Sebasti\u00e1n Abreu e disputando un'ottima gara, nella quale si \u00e8 procurato un calcio di rigore trasformato da Edinson Cavani all'84' ed ha segnato la sua prima rete al 90'. Torna in campo con l'Uruguay nel marzo 2011.\nIl 28 giugno 2011 viene inserito nella lista dei 23 convocati per la Copa Am\u00e9rica, con la maglia numero 18. L'esordio nella manifestazione avviene nella prima giornata della fase a gironi, subentrando a Edinson Cavani al 78' di Uruguay- (1-1); la sua seconda e ultima presenza \u00e8 quella in semifinale, ancora contro il Per\u00f9 (stavolta battuto 2-0), entrando al posto di Luis Su\u00e1rez al 70'. Il 24 luglio vince la competizione grazie alla vittoria della sua squadra sul (3-0); successivamente gli \u00e8 stato dedicato un francobollo cos\u00ec come a tutti i protagonisti della vittoria.\nL'11 giugno 2012 viene inserito dal CT \u00d3scar Tab\u00e1rez nella lista dei 32 calciatori pre-convocati per i giochi olimpici di Londra, venendo poi scelto per la rosa definitiva. Disputa solo la partita persa per 2-0 contro il , entrando al 46' al posto di Maximiliano Calzada, con l'Uruguay che non riesce a superare il girone.\nConvocato per le partite di qualificazione ai Mondiali 2014 contro e , durante un allenamento del 9 ottobre 2012 nel ritiro della Celeste si procura la rottura del legamento crociato anteriore del ginocchio destro. Ripresosi dall'infortunio, alla prima occasione utile, il giorno successivo alla conclusione del campionato italiano, torna fra i convocati di Tabarez: in particolare \u00e8 un componente della lista dei pre-convocati per la FIFA Confederations Cup 2013, venendo successivamente incluso nella lista definitiva. In Confederations Cup gioca solamente la gara della terza giornata vinta per 8-0 su segnando una quaterna, lui che non aveva mai segnato una tripletta in carriera, che gli fa determinare il record di gol segnati in una singola partita di questa manifestazione, a pari merito con Fernando Torres, Cuauht\u00e9moc Blanco e Marzouq Al-Otaibi. La sua Nazionale chiude la manifestazione al quarto posto dopo aver perso la \"finalina\" contro l'.\nIl 12 maggio 2014 \u00e8 stato inserito nella lista di 26 calciatori pre-convocati in vista dei Mondiali 2014. A seguito di ci\u00f2, il 27 maggio riceve un riconoscimento dall'Atlanta, societ\u00e0 in cui ha mosso i primi passi. All'indomani dell'amichevole contro l' vinta per 1-0, il 31 maggio \u00e8 stato inserito nella lista definitiva dei 23 calciatori disponibili per il torneo. Nel torneo gioca due partite: la prima gara della prima fase persa per 3-1 contro la e l'ottavo di finale perso per 2-0 contro la .\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 14 giugno 2019.\""}
{"id": "2201529", "revid": "287204", "url": "https://it.wikipedia.org/wiki?curid=2201529", "title": "Abel Hernandez", "text": ""}
{"id": "2201539", "revid": "1123126", "url": "https://it.wikipedia.org/wiki?curid=2201539", "title": "Ordinarium missae", "text": ""}
{"id": "2201542", "revid": "287204", "url": "https://it.wikipedia.org/wiki?curid=2201542", "title": "Paul Bracq", "text": "Biografia.\nGli inizi.\nFin da giovane, Paul Bracq denota una particolare inclinazione per il disegno, ma anche per la scultura. Gi\u00e0 nel 1950 si iscrisse alla \"Boulle School of Design\" di Parigi, dove ricevette anche un premio per una scultura in legno. Nel 1953 pass\u00f2 a collaborare con Philippe Charbonneaux, presso la Citro\u00ebn, dove firm\u00f2 le linee di un prototipo della casa della double chevron con carrozzeria di tipo limousine presidenziale.\nA met\u00e0 degli anni cinquanta viene chiamato a prestare il servizio militare in Germania. Qui continu\u00f2 a guardarsi intorno per quanto riguardava i possibili sbocchi per il suo talento. \nIl Gruppo Daimler-Mercedes.\nFu cos\u00ec che nel 1957, terminato il servizio di leva, venne assunto dalla Daimler-Benz. Di l\u00ec a poco sarebbe divenuto responsabile della sezione \"Advanced Design\" della Mercedes-Benz. Fu questo il periodo in cui sarebbero nati alcuni tra i suoi pi\u00f9 significativi capolavori, tra cui l'imponente Mercedes-Benz 600 e la sportiva SL Pagoda. All'inizio del 1958, Bracq vide entrare a collaborare con lui anche un altro promettente giovane, un certo Bruno Sacco, che durante gli anni settanta ne avrebbe preso il posto come responsabile.\nIl periodo BMW.\nNel 1967 Paul Bracq lascia la Mercedes-Benz e torna in Francia ad occuparsi del progetto TGV per la SNCF. Nel 1970 torna in Germania, dove viene assunto dalla BMW in qualit\u00e0 di responsabile del design. Anche qui avrebbe dato prova delle sue capacit\u00e0 firmando la linea delle berline della casa bavarese, ossia le Serie 3, 5 e 7. Anche la grossa coup\u00e9 BMW, la Serie 6, port\u00f2 la firma di Bracq, nonch\u00e9 la BMW Turbo, considerata il suo capolavoro. \nIl periodo Peugeot.\nNel 1974, Bracq si accomiat\u00f2 dalla BMW per tornare nuovamente in Francia, stavolta presso la Peugeot, e non pi\u00f9 come responsabile bens\u00ec come collaboratore di Gerard Welter. Qui si sarebbe occupato del design degli interni delle vetture della Serie 05 e 06 della casa francese. Gli ultimi modelli Peugeot della serie 06 risalgono alla fine del Secolo XX. Paul Bracq rimane attivo anche negli anni 2000: prosegue con altre attivit\u00e0, come la scultura, ma anche come giudice in alcuni prestigiosi concorsi di eleganza. Molti dei suoi disegni sono oggetto di ricerca da parte di alcuni accaniti collezionisti."}
{"id": "2201543", "revid": "287204", "url": "https://it.wikipedia.org/wiki?curid=2201543", "title": "Abel Hern\u00e0ndez", "text": ""}
{"id": "2201548", "revid": "1656773", "url": "https://it.wikipedia.org/wiki?curid=2201548", "title": "Valle Argentina", "text": "La Valle Argentina (o anche \"Valargentina\") \u00e8 una delle valli delle Alpi Liguri, nella Liguria occidentale, lunga circa 40\u00a0km. Inizia dal Monte Saccarello, a e termina a Taggia. Ha una superficie di circa 200\u00a0km2 e abitanti. \u00c8 attraversata in tutta la sua lunghezza dal corso del fiume Argentina, che nasce nel Monte Saccarello ed ha la sua foce nel Mar Ligure ad Arma di Taggia, frazione di Taggia. La totalit\u00e0 della valle \u00e8 ricompresa nel territorio amministrativo della Provincia di Imperia.\nGeografia fisica.\nTerritorio.\n\u00c8 possibile suddividere il territorio della Valle Argentina in due macro-settori:\nIdrografia.\nLa Valle Argentina \u00e8 attraversata dal fiume Argentina, che nasce nel Monte Saccarello nel comune di Triora.\nAbbastanza copiosi sono i corsi d'acqua a carattere torrentizio che scendono dai lati dei monti per congiungersi all'Argentina (torrente) dei quali alcuni sono per\u00f2 a carattere esclusivamente stagionale e durante l'estate si trovano in secca.\nLungo il suo corso vi sono molteplici laghi alpini, tra cui il Lago di Tenarda a Triora e il Lago dei Noci a Molini di Triora.\nOrografia.\nIl Monte Saccarello, alto 2.201 m, \u00e8 il pi\u00f9 alto della Liguria. Altre importanti rilievi che fanno da corona alla parte alta dalla vallata sono il Monte Front\u00e8, la Cima Marta, il Monte Monega e il Carmo di Brocchi.\nGeologia.\nI rilievi montuosi sono formati da roccia metamorfica come l'ardesia. I minerali presenti sono calcite, pirite, manganese, braunite, reppiaite e tinzenite.\nLa zona \u00e8 prevalentemente calcarea, ricca di cavit\u00e0 naturali, che si presenta particolarmente favorevole sotto il profilo della ricerca archeologica per le grotte abitate nel neolitico.\nNatura.\nL'ambiente \u00e8 caratterizzato da un particolare endemismo, in cui oltre 80 entit\u00e0 endemiche, ovvero esemplari rari presenti solo nella zona, convivono tra loro.\nFlora.\nIl paesaggio vegetale comprende una grande variet\u00e0 di piante. Ai boschi montani di latifoglie si susseguono in altimetria i boschi subalpini di conifere e, oltre i 1700 m, vi si trovano lande di arbusti subalpini.\nTra le foreste di latifoglie vi sono il faggio, il rovere, l'olmo, il pioppo, l'acero, il carpino, il leccio, il frassino, il salice, l'ontano, il castagno, il nocciolo e il noce. Tra le foreste di conifere vi sono l'abete, il pino, il larice.\nTra gli arbusti vi sono il timo, l'alloro, il rosmarino, il rovo, il lampone, il mirtillo, il corniolo, l'erica, il ginepro, il caprifoglio, il biancospino, la rosa selvatica e l'ortica. Tra le piante alpine vi sono il doronico, l'anemone e la stella alpina. Nel sottobosco sono presenti diversi esemplari di funghi.\nLa costa viene chiamata Riviera dei Fiori, caratterizzata dalla presenza della genziana, del ciclamino, della margherita,della viola, della magnolia, della lavanda, del giglio,del narciso, il geranio e dell'orchidea. Vi sono anche numerose palme e piante grasse.\nStoria.\nI primitivi insediamenti umani vanno ricercati gi\u00e0 nell'epoca preromana tra il X e il VII secolo a. C., dove erano presenti antiche tombe cinerarie e un luogo di culto dedicato al dio ligure Belleno.\nDurante l'epoca romana si combatt\u00e9 la battaglia di Campo Marzio tra la trib\u00f9 dei Liguri e l'esercito dell'Impero romano che, dopo lunghe lotte nel territorio, riusc\u00ec a sottomettere la popolazione locale. Sub\u00ec quindi la dominazione romana a partire dal I secolo a.C e in et\u00e0 imperiale vennero costruite a Taggia alcune ville e una stazione di posta servita dalla via Julia Augusta, che attraversava tutta la Liguria di Ponente.\nAll'interno della valle, tra il V e il VI secolo si svilupp\u00f2 invece l'insediamento fortificato di Castel San Giorgio a Campo Marzio. Il villaggio venne distrutto e abbandonato durante l' del 641 nel VII secolo, che port\u00f2 alla decadenza anche di Castel San Giorgio.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina, ed anche Abbazia di Lerino sulla costa, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, fratoi, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con conscambi di merci varie come olio, sale, legname, carne, ecc.\nDa allora gli abitanti della zona cominciarono a popolare un nuovo insediamento, su una bassa colina a circa tre chilometri dalla costa, che a partire dal tardo secolo X \u00e8 noto come \"Tabia\". Si ebbe fin dal VII secolo, la fondazione dell'abbazia di Nostra Signora del Canneto di Taggia da parte dei monaci di San Colombano, che poi accolsero verso il IX secolo come per Bobbio, Pedona e Lerino la riforma della regola di San Benedetto.\nTutta la zona fu oggetto di scorrerie saracene tra i secoli IX e X che spopolarono le coste e le valli, esse colpirono anche l'abbazia di Taggia. Nell'891, i Saraceni profanarono il monastero, lo demolirono, uccisero tutti i monaci e incendiarono la preziosa biblioteca. Essa sar\u00e0 nuovamente ricostruita, sempre dai monaci benedettini dell'Abbazia di Santo Stefano di Genova, di propriet\u00e0 bobbiese, sul finire del X secolo che si insediarono nell'imperiese in valle Argentina, a Taggia e Villaregia (odierno Santo Stefano al Mare).\nNell'XI secolo divenne feudo dei conti Lascaris di Ventimiglia fino alla met\u00e0 del XIII secolo, ossia quando la Repubblica di Genova diede inizio alla sua mira espansionistica nel ponente ligure e decise di acquistare il dominio feudale. La Repubblica ebbe notevoli problemi nella sua gestione, leggermente inasprita per le continue tasse imposte agli abitanti. Proprio gli interessi della valle sul commercio di grano caus\u00f2 una sorta di malcontenti arrivando alla dichiarazione di indipendenza.\nL'edificazione di nuove cinte murarie e l'erezione di cinque fortezze difensive cre\u00f2 una sorta di nucleo fortificato, quasi inespugnabile, che mise a dura prova le truppe dell'imperatore Carlo VI d'Aburgo nella tentata conquista del borgo, nel XVIII secolo sub\u00ec comunque l'invasione e la conseguente occupazione da parte dell'esercito austriaco.\nDurante la calata dell'Impero francese, Napoleone Bonaparte annesse la valle alla Repubblica Ligure inglobata nel Dipartimento delle Alpi Marittime.\nNel 1725 l'esercito piemontese, guidato da Casa Savoia, cerc\u00f2 invano la conquista del borgo; ma cos\u00ec come stabil\u00ec il Congresso di Vienna del 1814, rientr\u00f2 nei confini del Regno di Sardegna e successivamente del Regno d'Italia dal 1861.\nDurante il conflitto bellico della seconda guerra mondiale il borgo sub\u00ec notevoli perdite di abitanti a causa delle numerose rappresaglie dei nazisti contro i partigiani. Oltre alla fucilazione di numerosi civili, risult\u00f2 gravemente danneggiato dalle bombe che lo rasero quasi al suolo. Il borgo venne dato alle fiamme e furono distrutti interi quartieri, causandone il repentino spopolamento.\nDal 1950 sono stati ridisegnati i confini comunali e la valle \u00e8 diventata ora una zona di villeggiatura sia estiva che invernale.\nSociet\u00e0.\nDemografia.\nLa Valle Argentina ha 16.455 abitanti, oltre la met\u00e0 della popolazione \u00e8 situata nella localit\u00e0 marina di Taggia, mentre la parte restante si distribuisce nei rimanenti conglomerati urbani.\nEtnie e minoranze straniere.\nSecondo i dati Istat al 31 dicembre 2011 i cittadini stranieri residenti nella Valle Argentina sono 1.187, pari al 7,21% della popolazione totale. Sono presenti soprattutto minoranze di inglesi, tedeschi e francesi.\nLingue e dialetti.\nIn tutta la zona si parla il dialetto ligure, in particolare il brigasco, il taggiasco e il molinese. Sono presenti minoranze di inglese, tedesco e francese.\nQualit\u00e0 della vita.\nIl comune di Triora fa parte de I borghi pi\u00f9 belli d'Italia grazie al suo spiccato interesse artistico e storico.\nCultura.\nCucina.\nFarinacei\nFormaggi\nBevande\nAltro\nInfrastrutture e trasporti.\nStrade.\nI principali accessi alla Valle Argentina sono:\nLe strade interne che collegano i centri abitati sono:\nLa Valle Argentina \u00e8 caratterizzata inoltre da numerosi sentieri, il principale \u00e8 l'alta Via dei Monti Liguri che, sviluppatosi sullo spartiacque delimitante il versante costiero ligure, collega Ventimiglia a Ceparana.\nLinee ferroviarie.\nTaggia \u00e8 dotata dalla Stazione di Taggia-Arma sulla linea ferroviaria Genova-Ventimiglia\nAmministrazione.\nComunit\u00e0 montana.\nNel 1973 \u00e8 stata istituita la comunit\u00e0 montana Argentina Armea che nel 1978 assunse le funzioni amministrative in materia di agricoltura, sviluppo rurale, foreste e antincendio boschivo. La comunit\u00e0 montana fu formata dai comuni della Valle Argentina di Triora, Molini di Triora, Badalucco, Montalto Ligure, Taggia e dai confinanti Carpasio, Castellaro, Ceriana, Pompeiana e Terzorio. Con la disciplina di riordino delle comunit\u00e0 montane del 2009, non ne fece pi\u00f9 parte il comune di Taggia. Dal 2011 l'ente \u00e8 stato soppresso con il trasferimento delle deleghe alla Regione e ai comuni interessati.\nSport.\nCalcio.\nLe squadre calcistiche principali, provenienti entrambe da Taggia, sono:\nCiclismo.\nIl comune di Triora \u00e8 stato insignito dal 2007 della bandiera arancione dal Touring Club Italiano, grazie ai numerosi sentieri dove \u00e8 possibile praticare ciclismo.\nRally.\nLe strade asfaltate della Valle, soprattutto quelle passanti dal Colle San Bartolomeo e il Colle D\u2019Oggia, sono spesso utilizzate per le Prove Speciali del Rally Sanremo, fin dalla sua origine."}
{"id": "2201550", "revid": "287204", "url": "https://it.wikipedia.org/wiki?curid=2201550", "title": "Tomba della Pellegrina", "text": "La tomba della Pellegrina \u00e8 una delle tombe etrusche di Chiusi, situate a circa 2\u00a0km dall'abitato sulla strada per il lago di Chiusi, nella necropoli di Poggio Renzo. Deve il suo nome al podere presso cui \u00e8 situata.\nLa tomba, che \u00e8 aperta al pubblico, appartenne alla famiglia dei Sentinates e risale alla fine del IV-inizio del III secolo a.C. Gi\u00e0 saccheggiata in antico, oggi si presenta cos\u00ec com'era all'atto del rinvenimento, con cinque sarcofagi e dodici urne in alabastro e travertino con i coperti capovolti o rovesciati dai predoni.\n\u00c8 composta da un lungo \"dromos\" di ingresso, lungo il quale si aprono quattro nicchie e tre camere funerarie. Nella camera centrale venne rinvenuta l'urna di Larth Sentinates Caesa, oggi al Museo archeologico nazionale di Chiusi."}
{"id": "2201559", "revid": "1086846", "url": "https://it.wikipedia.org/wiki?curid=2201559", "title": "Cagliari Calcio 1979-1980", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1979-1980.\nStagione.\nDopo il ritorno in Serie A il Cagliari disputa un tranquillo campionato, ottiene 15 punti per girone ed il settimo posto in classifica con 30 punti, a mezza classifica, in un torneo che passa alla storia per fatti extra-sportivi, le partite \"truccate\". Il processo sportivo al termine del torneo, declassa in Serie B il Milan che era giunto terzo, e la Lazio che si era salvata, scendono di categoria con il Pescara giunto ultimo sul campo. Il Bologna, l'Avellino ed il Perugia restano in Serie A, con una penalizzazione di 5 punti da scontare nella prossima stagione.\nLo scudetto \u00e8 stato vinto dall'Inter con 41 punti, davanti alla Juventus con 38 punti, entrambe estranee allo scandalo. \nNel Cagliari del confermato allenatore Mario Tiddia si mette in luce Franco Selvaggi un centravanti pescato nel Taranto in Serie B, autore di 12 reti in campionato, mentre il bottino di Luigi Piras \u00e8 stato di 8 reti, equamente divise tra Coppa Italia e campionato. La prima sconfitta dei sardi arriva alla decima giornata a Torino con la Juventus (1-0), a dimostrazione della solidit\u00e0 del complesso.\nDi questo campionato son da ricordare sicuramente le vittorie casalinghe di prestigio con Napoli (1-0) e Juventus (2-1) e il rocambolesco pareggio esterno con l'Inter nelle ultime giornate (3-3).\nNella Coppa Italia il Cagliari disputa, prima del campionato, il settimo girone della manifestazione, che promuove ai Quarti di Finale il Napoli.\nTra i migliori di questo campionato c'\u00e8 naturalmente il grintosissimo mediano Francesco Casagrande, forse il pi\u00f9 forte della storia del Cagliari."}
{"id": "2201561", "revid": "30794", "url": "https://it.wikipedia.org/wiki?curid=2201561", "title": "Tomba del Leone", "text": "La tomba del Leone \u00e8 una delle tombe etrusche di Chiusi, situate a circa 2\u00a0km dall'abitato sulla strada per il lago di Chiusi, nella necropoli di Poggio Renzo. Nota almeno dal 1883, venne riscavata nel 1911 per riprodurne le pitture, oggi invisibili. Viene datata al V secolo a.C.\nLa tomba, che \u00e8 aperta al pubblico, deve il suo nome all'affresco di due leonesse (o pantere) sul frontone di ingresso, oggi scomparso; altri affreschi ornavano le pareti. La pianta \u00e8 a croce, con tre camere aperte sull'atrio centrale e una \"dromos\" di ingresso, lungo le cui pareti si trovano tre nicchie e due piccoli vani rettangolari.\nSulla parete opposta all'ingresso della camera di fondo si apre uno stretto passaggio che conduce a un pozzo cilindrico, il quale sbuca sulla sommit\u00e0 della collina. Questo passaggio venne forse usato durante lo scavo originario della tomba, o forse da predoni."}
{"id": "2201564", "revid": "1171882", "url": "https://it.wikipedia.org/wiki?curid=2201564", "title": "Rote Wand", "text": "Il Rote Wand (2.704 ) \u00e8 una montagna delle Alpi Calcaree Nordtirolesi (sottosezione Monti delle Lechquellen). Si trova nel land austriaco del Vorarlberg.\nIl toponimo significa letteralmente \"muro rosso\" e si riferisce alla forma ed al colore del monte. Infatti la composizione del monte \u00e8 di calcare del Lias."}
{"id": "2201568", "revid": "1566286", "url": "https://it.wikipedia.org/wiki?curid=2201568", "title": "Fisher Stevens", "text": " \n\u00c8 conosciuto soprattutto per aver interpretato Chuck Fishman nella serie televisiva \"Ultime dal cielo\", Eugene \"La Piaga\" Belford in \"Hackers\" e Ben Jahrvi in \"Corto circuito\" e \"Corto circuito 2\".\nBiografia.\nFisher Stevens nasce a Chicago, nell'Illinois. Nel 1986 fonda la compagnia teatrale Naked Angels Theatre Company con gli amici di vecchia data Rob Morrow, Nicole Burdette, Pippin Parker, Charle Landry, Nancy Travis e Ned Eisenberg. Possiede inoltre una societ\u00e0 di produzione cinematografica chiamata GreeneStreet Films a New York. Verso la fine degli anni ottanta ha una relazione di tre anni con l'attrice Michelle Pfeiffer; i due si erano incontrati in occasione dello New York Shakespeare Festival in cui la Pfeiffer aveva il ruolo principale nella produzione \"La dodicesima notte\", mentre Stevens recitava nel ruolo di Sir Andrew Aguecheek.\nPer la televisione ha recitato in molti telefilm, tra i quali vanno ricordati \"Frasier\", \"Friends\", \"Law &amp; Order - I due volti della giustizia\", \"Key West\" e \"Lost\". Ha anche interpretato la parte dell'assassino Alex Brady in un episodio della serie \"Colombo\". Nel 1994 recit\u00f2 al Lincoln Center, interpretando la parte di Jigger Craigin nel revival di \"Rodgers and Hammerstein Carousel\". Sempre in ambito teatrale recit\u00f2 il ruolo di David, il figlio adottivo di Harvey Fierstein nel film \"Amici, complici, amanti\". Nel 2010 ha recitato in un episodio della serie televisiva \"Ugly Betty\", dove ha interpretato il personaggio di Mr. Z., che inizialmente il personaggio doveva essere un personaggio ricorrente nella serie, ma alla fine non fu cos\u00ec. Nel 2009 ha prodotto il documentario vincitore dell'Oscar al miglior documentario \"The Cove\". Ha debuttato nella regia nel 2012 con il film \"Uomini di parola\", con un cast che comprende Al Pacino e Christopher Walken.\nDoppiatori italiani.\nNelle versioni in italiano delle opere in cui ha recitato, Fisher Stevens \u00e8 stato doppiato da:\nDa doppiatore \u00e8 sostituito da:"}
{"id": "2201569", "revid": "729019", "url": "https://it.wikipedia.org/wiki?curid=2201569", "title": "Nikolaj Gerasimovi\u010d Kuznecov", "text": "Ufficiale energico e capace, dimostr\u00f2 ottime doti di comando guidando la Marina sovietica durante la seconda guerra mondiale e raggiunse il massimo grado di ammiraglio della flotta. Destituito per due volte dal suo incarico, nel 1948 da Iosif Stalin e nel 1955 da Nikita Chru\u0161\u010d\u0451v, \u00e8 stato successivamente riabilitato e viene considerato uno dei pi\u00f9 abili marinai della storia russa.\nBiografia.\nNato nel villaggio di Medvedeki nell'Oblast' di Arcangelo, entrato nella marina sovietica nel 1920, nel corso degli anni trenta \u00e8 stato imbarcato prima in qualit\u00e0 di ufficiale sull'incrociatore \"Krasnyj Kavkaz\" e poi al comando dell'incrociatore \"\u010cervona Ukraina\", due unit\u00e0 della classe Admiral Nachimov. Durante la guerra civile spagnola venne inviato come addetto navale sovietico presso la Repubblica Spagnola.\nIl 28 aprile 1939 venne nominato commissario del popolo per la marina e Comandante in capo di tutte le forze navali sovietiche e dopo essersi distinto nel corso della seconda guerra mondiale nel 1944 ebbe personalmente da Stalin il grado di ammiraglio della flotta, grado istituito nel 1940 ed equiparato nel 1945 a quello di maresciallo dell'Unione Sovietica, e venne nominato comandante in capo della Marina Sovietica.\nDopo la guerra, caduto in disgrazia presso Stalin, il 3 febbraio 1948, fu privato del comando della flotta e degradato al grado di contrammiraglio.\nNel 1950 fu parzialmente riabilitato con una nuova promozione e con il comando della Flotta del Pacifico e dopo la morte di Stalin, l'11 maggio 1953 fu riabilitato totalmente recuperando il grado ed il comando della flotta; nel 1955 ebbe il grado di Ammiraglio della flotta dell'Unione Sovietica, grado istituito dal Consiglio dei ministri dell'Unione Sovietica il 3 marzo 1955 che sostituiva quello di Ammiraglio della flotta.\nNello stesso anno, l'affondamento della corazzata Novorossijsk avvenuto a Sebastopoli nella notte tra il 28 e il 29 ottobre 1955, per un'esplosione le cui cause non sono mai state del tutto chiarite, fu usato come pretesto dal ministro della difesa \u017dukov per la sua rimozione, avvenuta l'8 dicembre 1955; nel febbraio 1956 fu degradato a viceammiraglio e rimosso permanentemente dal servizio attivo.\nNel corso degli anni sessanta, dopo la scomparsa dalla scena politica e militare di Krusciov e di \u017dukov vari veterani di guerra fecero svariati appelli per una sua riabilitazione, che andarono a vuoto.\nSolo nel 1988, 33 anni dopo l'affondamento e 14 anni dopo la sua morte, ebbe una riabilitazione postuma da parte del Praesidium dell' Unione Sovietica.\nLa Marina Russa gli ha reso onore intitolando alla sua memoria l'unica portaerei della flotta, la \"Admiral flota Sovetskogo Soyuza Kuznetsov\".\nOnorificenze e medaglie.\nL'ammiraglio Kuznetsov fu uno dei militari sovietici pi\u00f9 decorati in assoluto. Di seguito alcune onorificenze Sovietiche e di altri paesi."}
{"id": "2201570", "revid": "287204", "url": "https://it.wikipedia.org/wiki?curid=2201570", "title": "Campionato asiatico maschile di pallacanestro 2005", "text": "Il 23\u00ba Campionato Asiatico Maschile di Pallacanestro FIBA si \u00e8 svolto dall'8 al 16 settembre 2005 a Doha in Qatar. Il torneo \u00e8 stato vinto dalla nazionale della Cina.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2201572", "revid": "2226724", "url": "https://it.wikipedia.org/wiki?curid=2201572", "title": "Cagliari Calcio 1978-1979", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1978-1979.\nStagione.\nIn questa stagione il Cagliari parte con un grande desiderio di riscatto; dopo due esperienze parziali sulla panchina dei sardi viene confermato Mario Tiddia.\nIl campionato ha un prologo foriero di sensazioni positive: la vittoria del settimo girone di qualificazione della Coppa Italia e con il passaggio ai quarti della manifestazione. \nAnche il campionato parte con il piede giusto: al termine del girone di andata il Cagliari \u00e8 al secondo posto avendo raccolto 28 punti. Poi, nel girone di ritorno, c'\u00e8 un calo di rendimento che per\u00f2 non compromette il mantenimento del secondo posto finale. Questo per i sardi vuol dire comunque il ritorno in Serie A.\nNella Coppa Italia i sardi eliminano , , e , poi, nei quarti di finale, si fanno sorprendere nel doppio confronto dal .\nIl bomber stagionale \u00e8 sempre Luigi Piras, autore di 11 reti. Tra i migliori si mette in evidenza il fortissimo portiere Roberto Corti, che da un apporto determinante alla squadra. Il vecchio ma intramontabile Mario Brugnera si trasforma da centrocampista in libero di manovra offrendo sempre grandi prestazioni. \u00c8 sorprendente Giuseppe Bellini, ala velocissima che mette a segno addirittura 8 gol. In attacco va forte anche il centravanti Emanuele Gattelli che sigla 7 reti.\nStatistiche.\nStatistiche dei giocatori.\nFonte:"}
{"id": "2201574", "revid": "339329", "url": "https://it.wikipedia.org/wiki?curid=2201574", "title": "The Hay Wain", "text": ""}
{"id": "2201584", "revid": "1543377", "url": "https://it.wikipedia.org/wiki?curid=2201584", "title": "Tumulo di Poggio Gaiella", "text": "Il tumulo di Poggio Gaiella (o \"Caiella\") \u00e8 una delle tombe etrusche di Chiusi, situata nei dintorni della cittadina.\nSi tratta di una tomba con camera a pilastro, attribuita alla prima met\u00e0 del V secolo a.C., ed \u00e8 tradizionalmente ritenuta il sepolcro del re Porsenna, che cinse d'assedio Roma nel 506 a.C.\n\u00c8 l'unico tumulo pervenutoci dall'area di Chiusi, nonostante si abbia notizia di almeno otto, ed \u00e8 uno dei pi\u00f9 grandi dell'intera Etruria. Per met\u00e0 \u00e8 frutto di un riadattamento di un rilievo naturale, con la parte superiore del colle composta con terra di riporto.\nI sepolcri veri e propri sono scavati a pi\u00f9 livelli nella parte inferiore, alla quale si accedeva tramite un \"dromos\" lungo circa 10\u00a0m e sulle cui pareti si aprivano due brevi cunicoli che portavano a tombe a tramezzo, databili alla fine del VII secolo a.C. da quella sinistra si accedeva a un ambiente con almeno quattordici camerette su due file, intervallate da brevi corridoi. I materiali rinvenuti all'interno risalgono all'epoca arcaica e orientalizzante. In parte si \u00e8 conservata la decorazione del soffitto a lacunari, con tracce di colorazione rossa, e si vedono anche le banchine originarie usate come letti funebri (prima met\u00e0 del V secolo a.C.).\nIl tumulo era circondato da un tamburo alto circa 1,50 metri e rivestito originariamente da blocchi di travertino di Sarteano murati a secco, forse in due filari.\nNelle immediate vicinanze del tumulo \u00e8 stato scoperto un insediamento dell'Et\u00e0 del Bronzo recente, il pi\u00f9 antico della zona."}
{"id": "2201585", "revid": "36426", "url": "https://it.wikipedia.org/wiki?curid=2201585", "title": "Ipogeo di Poggio Gaiella", "text": ""}
{"id": "2201586", "revid": "110157", "url": "https://it.wikipedia.org/wiki?curid=2201586", "title": "The World Violation Tour", "text": "Il World Violation Tour, \u00e8 stato un tour musicale del gruppo inglese dei Depeche Mode intrapreso durante il 1990 per promuovere il settimo album in studio della band \"Violator\". \nDescrizione.\nIl tour ha compreso tre \"legs\": la prima, cominciata il 28 maggio al Civic Centre di Pensacola \u00e8 perdurata fino al 5 agosto comprendendo un totale di 43 concerti, tra cui quello memorabile al Giants Stadium di East Rutherford davanti a 42.000 spettatori, e i due al Dodger Stadium di Los Angeles davanti a 96,350 persone; la seconda, cominciata il 31 agosto all'Hordern Pavilion di Sydney (luogo in cui la band si esibisce per la prima volta), ha fatto registrare \"sold out\" in Australia e Giappone per un totale di 7 concerti; l'ultima \u00e8 quella europea, cominciata il 28 settembre al Forest National di Bruxelles e terminata il 27 novembre al National Exhibition Centre di Birmingham.\nNote.\nAssieme al Devotional Tour \u00e8 l'unico tour dei Depeche Mode dove sono state eseguite tutte le canzoni dell'album che promuove."}
{"id": "2201589", "revid": "729019", "url": "https://it.wikipedia.org/wiki?curid=2201589", "title": "Carlo Zanoia", "text": "Biografia.\nNativo di Bologna si trasfer\u00ec per motivi di lavoro a Torino impiegato presso le Ferrovie Alta Italia alla stazione di Porta Nuova. Allo scoppio della terza guerra di indipendenza del 1866 contro l'Austria, Zanoia si arruol\u00f2 nel Corpo Volontari Italiani di Giuseppe Garibaldi e fu incorporato nella 1\u00aa compagnia del 2\u00ba Reggimento Volontari Italiani comandata dal capitano Ettore Filippini. Prese parte alle operazioni in Val Vestino e nella battaglia di Pieve di Ledro si comport\u00f2 valorosamente nell'assalto contro le linee austriache del maggiore Philipp Graf Grunne: ferito gravemente ad una gamba, nel mese di dicembre sar\u00e0 amputato presso l'ospedale militare del Seminario di Bergamo.\nRipreso il suo lavoro presso le Ferrovie, il 31 maggio 1867 si rec\u00f2 a Bologna a ritirare le 1.000 lire deliberate dal consiglio comunale per i bolognesi che erano stati insigniti di medaglia d\u2019argento al valor militare che lui si guadagn\u00f2 per i fatti d\u2019armi di Valsabbia e Tirolo. Fu nominato cavaliere ufficiale del Regno d'Italia.\nDi idee mazziniane, Zanoia strinse rapporti con Ergisto Bezzi, Giorgio Imbriani, Federico e Giuseppe Beghelli. Sposatosi nel 1875, ricopr\u00ec dal 1898, per molti anni, la carica di presidente, o vice, della Societ\u00e0 Reduci delle patrie battaglie di Torino che, tra l'altro, sotto la sua presidenza e su proposta del consigliere fossanese Giovanni Boffr\u00e9, l'assemblea generale dei soci, nella seduta del 26 giugno 1898, nomin\u00f2 il generale Bava Beccaris socio onorario.\nNegli anni successivi alla terza guerra di indipendenza, Zanoia, come scrisse Ergisto Bezzi, \u00ab ...\u00e8 in lotta con tutti i ministri perch\u00e9 vuole aumentata la pensione della sua croce, che \u00e8 di \u00a3. 100, datagli nel \u201966. Quelle croci che danno ora hanno la pensione di \u00a3. 250. Mi fece leggere molte lettere scritte ai ministri in questi due anni, perch\u00e9 i mutilati pensionati delle altre guerre siano parificati a quelli di oggi, e l\u2019ottenne, ed era giusto; figuratevi che il povero Zanoia per la sua gamba lasciata nel Trentino nel \u201966 aveva nette \u00a3 1,40, dico una e quaranta al giorno, e come dice lui, se non avesse avuto la pensione delle ferrovie per vivere, avrebbe dovuto andare in giro a suonare il mecca-mecca .. \u00bb.\nIl diario di guerra.\nCarlo Zanoia raccont\u00f2 le sue esperienze di guerra in un diario, che sar\u00e0 poi riscoperto e valorizzato dallo storico Giuseppe Locatelli Milesi e pubblicato nel 1966 da Alberto Agazzi, curatore del Museo del Risorgimento di Bergamo. Il diario relativo ai fatti dell'invasione garibaldina del Trentino nel 1866, ha un'importanza storica in quanto descrive i fatti successi vissuti da un protagonista dal 26 maggio, giorno dell'arruolamento, fino al 10 dicembre 1866 con annotazioni successive datate Torino 4 aprile 1867, Torino 31 maggio 1867 e una nota del maggio 1916 di Zanoja stesso: \"Ultimato dopo 50 anni, la trascrizione da matita in inchiostro, perch\u00e9 riesciva quasi inleggibile lo scritto originale, di queste note, fatto giornalmente a matita. Il presente Diario, per oltre 20 anni l'ho creduto perduto, perch\u00e9 nel trasloco di casa era andato casualmente in luogo di difficile rinvenimento. Le cancellature e spazi in bianco, si riferivano ad episodi giovanili! e dopo 50 anni li ho cancellati! Ricordi inutili! Maggio 1916\"."}
{"id": "2201590", "revid": "36426", "url": "https://it.wikipedia.org/wiki?curid=2201590", "title": "Tomba di Poggio Gaiella", "text": ""}
{"id": "2201591", "revid": "1543377", "url": "https://it.wikipedia.org/wiki?curid=2201591", "title": "Buon Natale (Means Merry Christmas to You)", "text": "Buon Natale (Means Merry Christmas to You) o semplicemente Buon Natale \u00e8 un'allegra canzone natalizia statunitense degli anni sessanta, composta da Frank Linale e Bob Saffer sulle celebri note de \u201cLa Spagnola\u201d.\nLa canzone \u00e8 stata interpretata da vari cantanti. Le versioni pi\u00f9 celebri sono quelle di Nat King Cole &amp; Dean Martin, Gene Autry e Jimmy Roselli (\"The Christmas Album\", 1966).),\nTesto.\nLa canzone parla di un Natale nella soleggiata Italia, in una fantomatica piccola citt\u00e0 dove gli orologi non vengono regolati da pi\u00f9 di un secolo; per questo motivo in tale luogo nessuno sa in che periodo dell'anno ci si trovi e il Natale viene festeggiato durante tutto l'anno. Nel ritornello si cita l'augurio in italiano \u201cBuon Natale\u201d, di cui viene data la spiegazione del significato in inglese.\nVersioni.\nIl brano \u00e8 stato inciso dai seguenti artisti (in ordine alfabetico):\nLa versione di Jimmy Roselli.\nIl brano fu inciso su 45 giri dal cantante italo-americano Jimmy Roselli nel 1966 su etichetta United Arists Records. Il disco recava al lato B \"Christmas\" di Al Stillman e Leroy Holmes."}
{"id": "2201597", "revid": "599013", "url": "https://it.wikipedia.org/wiki?curid=2201597", "title": "Giuseppe Mazzarelli", "text": "Biografia.\n\u00c8 il cognato di Kubilay T\u00fcrky\u0131lmaz.\nCarriera.\nClub.\nFiglio di emigranti sanniti, precisamente di Cerreto Sannita, Mazzarelli ha iniziato la carriera con la maglia del , prima di trasferirsi a febbraio 1996 al Manchester City, in prestito fino alla fine del campionato, per dissidi con il tecnico Raimondo Ponte. Dopo essere tornato dal prestito, ha continuato a vestire la maglia del Zurigo, finch\u00e9 non \u00e8 stato ceduto al Grasshopper e, successivamente, al , squadre con le quali ha vinto due campionati nazionali. Durante l'esperienza con il Grasshopper, la Fiorentina si \u00e8 interessata a lui.\nNell'estate 2000 ha firmato per l', ma i dirigenti del club non hanno depositato il suo contratto. Lo svizzero ha cos\u00ec potuto firmare per il , in Serie A. Con i pugliesi ha segnato la prima rete in campionato ai danni del , mentre la seconda \u00e8 arrivata contro la Roma, entrambe su calcio di punizione. Retrocesso con il Bari in Serie B nel 2001, (Mazzarelli) ha continuato a giocare per due campionati. Nel 2003 ha lasciato i biancorossi e ha ripreso a giocare nel 2004, firmando un contratto con il Baden, con cui ha chiuso la carriera.\nNazionale.\nHa debuttato con la a ventidue anni, convocato dal CT Roy Hodgson. Ha saltato il a causa di un infortunio. Dopo il debutto nel '94, gioca la sua seconda gara in Nazionale solo 6 anni pi\u00f9 tardi nel 2000, giocando 12 partite tra il 2000 e il 2002, anno della sua ultima apparizione in Nazionale (datata 13 febbraio di quell'anno in amichevole contro l'Ungheria). In totale, ha vestito per 13 volte la casacca della selezione svizzera."}
{"id": "2201598", "revid": "599013", "url": "https://it.wikipedia.org/wiki?curid=2201598", "title": "Paulo S\u00e9rgio de Oliveira Silva", "text": "Biografia.\n L'autopsia riveler\u00e0 che a stroncare il calciatore \u00e8 stata la cardiomiopatia ipertrofica.\nCarriera.\nCrebbe nel Petrocinense e, dopo un anno dall'essere portato in prima squadra, venne acquistato a titolo definitivo dal Social (MG). Rimase al Social solo una stagione e nel 1996 venne acquistato dal Democrata-SL. Qui rest\u00f2 pochi mesi in quanto venne ceduto al Mogi Mirim.\nDopo un anno di permanenza al Mogi, torn\u00f2 al Social, dove rimase una stagione, e nel 1998 fu preso dall'Ipatinga. Vi pass\u00f2 un anno e venne ceduto di nuovo, stavolta all'Ara\u00e7atuba. Ancora dopo pochi mesi, venne acquistato a titolo definitivo dal S\u00e3o Caetano, dove milit\u00f2 fino al 2004."}
{"id": "2201602", "revid": "232134", "url": "https://it.wikipedia.org/wiki?curid=2201602", "title": "M.o.m. vol 2 music for our mother ocean", "text": ""}
{"id": "2201603", "revid": "232134", "url": "https://it.wikipedia.org/wiki?curid=2201603", "title": "M.o.m. vol 2", "text": ""}
{"id": "2201605", "revid": "110157", "url": "https://it.wikipedia.org/wiki?curid=2201605", "title": "Broken Frame Tour", "text": "Il Broken Frame Tour \u00e8 stato un tour musicale della band elettronica inglese dei Depeche Mode, intrapreso durante il 1982 e il 1983 per promuovere il secondo album in studio del gruppo \"A Broken Frame\".\nDescrizione.\n\u00c8 il primo tour con Alan Wilder come membro ufficiale della band e il primo a vedere in scaletta una canzone registrata con Wilder (\"Get the Balance Right!\"). In questo tour il gruppo si \u00e8 per la prima volta esibito in diversi teatri europei, e ha per la prima volta tenuto concerti in Asia.\nNote.\n\"Monument, Nothing To Fear, A Photograph Of You, Shouldn't Have Done That, The Sun &amp; The Rainfall, Satellite, Oberkorn (It's A Small Town), My Secret Garden, Tora! Tora! Tora!\" e \"Dreaming of Me\" non sono state pi\u00f9 eseguite dal vivo dopo questo tour\nRegistrazioni ufficiali.\nAlcune performance della data di Londra del 25 ottobre 1982 furono registrate e pubblicate come b-side del singolo \"Get the Balance Right!\"."}
{"id": "2201606", "revid": "1543377", "url": "https://it.wikipedia.org/wiki?curid=2201606", "title": "Tomba dell'Iscrizione", "text": "La tomba dell'Iscrizione \u00e8 una delle tombe etrusche di Chiusi, situate a circa 2\u00a0km dall'abitato sulla strada per il lago di Chiusi, nella necropoli di Poggio Renzo.\nLa tomba, che non \u00e8 aperta al pubblico, deve il suo nome all'iscrizione a grandi lettere posta su una nicchia scavata nella parete sinistra del vano di fondo. Vi \u00e8 scritto \"ein thun ara enan\", che potrebbe voler dire \"non fare o non mettere niente qui\".\nLa tomba \u00e8 interamente scavata nell'arenaria ed \u00e8 sormontata da un piccolo tumulo. Un lungo \"dromos\" trapezoidale conduce alle camere che sono disposte a croce attorno a un atrio centrale rettangolare.\nIl vano dell'iscrizione ha una banchina funebre e un altro letto funebre si trova nella camera sinistra, sulla parete destra."}
{"id": "2201607", "revid": "767487", "url": "https://it.wikipedia.org/wiki?curid=2201607", "title": "Music for Our Mother Ocean", "text": "Music for Our Mother Ocean \u00e8 una serie di album prodotti per la Surfrider Foundation, un'organizzazione creata per preservare dall'inquinamento gli oceani."}
{"id": "2201608", "revid": "339329", "url": "https://it.wikipedia.org/wiki?curid=2201608", "title": "The Cornfield", "text": ""}
{"id": "2201611", "revid": "232134", "url": "https://it.wikipedia.org/wiki?curid=2201611", "title": "Music for our mother ocean", "text": ""}
{"id": "2201616", "revid": "1543377", "url": "https://it.wikipedia.org/wiki?curid=2201616", "title": "Lagorchestes hirsutus", "text": "Il wallaby lepre rossiccio (Lagorchestes hirsutus ), noto anche come mala, \u00e8 un piccolo Macropodide diffuso in Australia. In passato era largamente diffuso in tutta la met\u00e0 occidentale del continentale, ma ora \u00e8 confinato solamente sulle isole Bernier e Dorre, al largo dell'Australia Occidentale. \u00c8 attualmente considerato una specie vulnerabile.\nIl wallaby lepre rossiccio, il membro pi\u00f9 piccolo del suo genere, \u00e8 ricoperto da una pelliccia grigio-rossiccia. \u00c8 un erbivoro solitario e notturno che si nutre di erba, foglie e semi. Sono in corso progetti per reintrodurlo in alcune aree del continente, come il deserto Tanami, nel Territorio del Nord.\nVenne descritto per la prima da John Gould (1844) nel suo \"The Mammals of Australia\".\nQuattro distinte sottopopolazioni di questo animale sono state descritte come sottospecie, soprattutto a scopo di conservazione. In base ad uno studio del 1994 si ritiene che la popolazione totale sia di 4300-6700 esemplari, con una certa fluttuazione dovuta al mutamento delle condizioni ambientali.\nDue possibili sottospecie sono diffuse su alcune isolette nei pressi della costa dell'Australia Occidentale.\nLa quarta variet\u00e0 \u00e8 una sottospecie priva di nome che \u00e8 stata allevata in cattivit\u00e0 a scopi di conservazione."}
{"id": "2201621", "revid": "767487", "url": "https://it.wikipedia.org/wiki?curid=2201621", "title": "Il solista", "text": "Il solista (\"The Soloist\") \u00e8 un film del 2009 diretto da Joe Wright e interpretato da Robert Downey Jr. e Jamie Foxx. Tratto dal libro omonimo di Steve Lopez, pubblicato nel 2008, il film \u00e8 basato sulla vera storia dell'incontro tra Nathaniel Ayers, un musicista senzatetto affetto da schizofrenia e Steve Lopez, un giornalista del Los Angeles Times.\nL'inizio delle riprese risale al gennaio del 2008 ed \u00e8 stato girato in gran parte a Los Angeles. L'uscita cinematografica doveva avvenire il 21 novembre del 2008 ma poi \u00e8 stato posticipato prima al 13 marzo del 2009 e poi al 24 aprile dello stesso anno.\nTrama.\nSteve Lopez \u00e8 un giornalista del \"Los Angeles Times\" in cerca di un argomento sul quale scrivere il suo articolo successivo. Un giorno si imbatte in Nathaniel Ayers, un senzatetto affetto da schizofrenia, che suona un violino con solo due corde sotto una statua di Beethoven, i due si presentano e Nathaniel dice a Steve di aver studiato alla Juilliard. Incuriosito nel vedere come un ex allievo di una scuola cos\u00ec prestigiosa sia finito sulla strada, Lopez contatta la Juilliard e scopre che Nathaniel, talentuoso studente di violoncello, aveva interrotto gli studi al secondo anno.\nCercando ulteriori informazioni, Steve si mette in contatto con la sorella Jennifer che gli riferisce che Nathaniel da piccolo era un bambino prodigio ma che, a causa della malattia, fu costretto ad abbandonare gli studi musicali finendo poi per vivere per strada. L'articolo di Steve viene pubblicato, un'anziana lettrice ne rimane commossa e decide di donare a Nathaniel il suo violoncello. Steve per\u00f2 teme che qualcuno possa aggredire Nathaniel per impadronirsi del violoncello, cos\u00ec decide di lasciarlo in un centro di assistenza per senzatetto in modo che Nathaniel possa andare a suonarlo quando vuole senza pericolo. Successivamente Steve sprona Nathaniel, non senza difficolt\u00e0, ad andare a stare in un piccolo appartamento.\nIn seguito all'articolo Steve Lopez acquisisce fama, tanto da essere anche premiato. Con l'aiuto del primo violoncello della Los Angeles Philharmonic Orchestra, Nathaniel ha l'opportunit\u00e0 di suonare davanti ad un pubblico, ma al momento di esibirsi si spaventa e scappa via. Steve un giorno decide di portare la sorella di Nathaniel a trovarlo a Los Angeles. Nonostante i suoi sforzi Steve non riesce a cambiare la vita di Nathaniel che resta a vivere nel centro di assistenza. Il film si chiude con Nathaniel, Jennifer, Steve e la sua ex moglie Mary ad un concerto mentre l'orchestra esegue l'Adagio della Nona sinfonia di Beethoven.\nDoppiaggio.\nIl doppiaggio \u00e8 stato eseguito dalla CVD a cura di Massimiliano Manfredi."}
{"id": "2201624", "revid": "110157", "url": "https://it.wikipedia.org/wiki?curid=2201624", "title": "Carur\u00fa", "text": "Carur\u00fa \u00e8 un comune della Colombia facente parte del dipartimento di Vaup\u00e9s.\nIl comune venne istituito il 7 agosto 1993."}
{"id": "2201627", "revid": "1573940", "url": "https://it.wikipedia.org/wiki?curid=2201627", "title": "Pardofelis marmorata", "text": "Il gatto marmorizzato (Pardofelis marmorata ) \u00e8 un piccolo felino selvatico dell'Asia meridionale e sud-orientale. Dal 2002 la IUCN lo classifica tra le specie \"vulnerabili\", dato che nelle regioni in cui vive la sua densit\u00e0 numerica \u00e8 sempre molto bassa, cos\u00ec come il numero totale degli esemplari adulti, ritenuto inferiore alle 10.000 unit\u00e0; nessuna popolazione, inoltre, supera i 1000 esemplari.\nIn passato gli studiosi ritenevano che questa specie appartenesse alla linea evolutiva dei Panterini, o \u00abgrandi felini\u00bb. Le analisi genetiche, invece, hanno dimostrato che il gatto marmorizzato \u00e8 un parente stretto del gatto dorato asiatico e del gatto dorato del Borneo, con i quali si \u00e8 separato dagli altri felini circa 9,4 milioni di anni fa.\nDescrizione.\nIl gatto marmorizzato ha dimensioni simili a quelle di un gatto domestico, ma ha una coda pi\u00f9 lunga e molto pi\u00f9 folta: usata come contrappeso, essa costituisce un ottimo adattamento allo stile di vita arboricolo. Il corpo misura 45\u201362\u00a0cm, la coda 35\u201355\u00a0cm. Il peso si aggira sui 2\u20135 kg.\nIl mantello, ornato da macchie e venature simili a quelle del marmo, viene di solito paragonato a quello del pi\u00f9 grosso leopardo nebuloso. Il colore di base varia dal giallo chiaro al grigio brunastro ed \u00e8 pi\u00f9 chiaro sulla regione ventrale. Su zampe, regioni inferiori e fronte sono presenti delle macchie scure, mentre la coda \u00e8 ricoperta da bande; sul collo e lungo tutto il dorso, inoltre, corre tutta una serie di strisce. Sul retro delle orecchie vi sono delle fasce bianche.\nOltre che per la lunghezza della coda, il gatto marmorizzato si distingue anche per i grossi piedi, caratteristica propria anche del leopardo nebuloso. Possiede inoltre canini insolitamente grandi, che ricordano quelli dei grandi felini, ma si tratta quasi sicuramente di un semplice caso di evoluzione parallela.\nDistribuzione e habitat.\nIl gatto marmorizzato \u00e8 diffuso nelle regioni tropicali dell'Indomalesia, dalle colline nepalesi ai piedi dell'Himalaya, a ovest, alla Cina sud-occidentale, a est, nonch\u00e9 sulle isole di Sumatra e del Borneo. Vive prevalentemente nelle umide foreste tropicali miste, dove sono presenti sia alberi decidui che sempreverdi.\nGli studiosi ne riconoscono due sottospecie:\nBiologia.\nNel maggio del 2000 una femmina di gatto marmorizzato venne catturata con una trappola posta lungo un sentiero battuto da animali selvatici nelle foreste collinari miste di bamb\u00f9 e sempreverdi del Santuario di Phu Khieo, in Thailandia. Questa femmina, il primo esemplare della sua specie ad essere stato munito di radiocollare, aveva un territorio di 5,8\u00a0km\u00b2 situato a 1000\u20131200\u00a0m di altitudine ed era attiva soprattutto nelle ore notturne e al crepuscolo.\n\u00c8 probabile che il gatto marmorizzato trovi gran parte delle sue prede (uccelli, scoiattoli, altri roditori e rettili) nella volta della foresta.\nIl gatto marmorizzato si \u00e8 riprodotto solo raramente in cattivit\u00e0; il suo periodo di gestazione \u00e8 stato stimato tra i 66 e gli 82 giorni. Nei pochi casi registrati sono nate cucciolate composte da due piccoli, ognuno del peso di 61-85\u00a0g. Essi aprono gli occhi a circa dodici giorni e iniziano a nutrirsi di cibo solido a due mesi, nello stesso periodo in cui iniziano attivamente ad arrampicarsi. I gatti marmorizzati raggiungono la maturit\u00e0 sessuale a 21 o 22 mesi e in cattivit\u00e0 possono vivere fino a dodici anni.\nConservazione.\nIl gatto marmorizzato viene avvistato solo di rado nel suo habitat naturale ed \u00e8 stato poco studiato dai ricercatori. La sua popolazione \u00e8 stata stimata a meno di 10.000 esemplari adulti. Le foreste in cui vive si stanno restringendo sempre pi\u00f9 e proprio per questo motivo la IUCN lo classifica tra le specie \"vulnerabili\".\nGli unici gatti marmorizzati registrati nel Sistema Informativo Internazionale delle Specie (ISIS) sono una coppia ospitata presso un centro di riproduzione degli Emirati Arabi Uniti."}
{"id": "2201631", "revid": "1868812", "url": "https://it.wikipedia.org/wiki?curid=2201631", "title": "Passo di Fern", "text": "Il passo di Fern (1.212 - in tedesco \"Fernpass\") \u00e8 un valico alpino che si trova nel Tirolo austriaco.\nIl passo collega i paesi di Tarrenz e Imst con la cittadina di Reutte lungo la strada B179, la quale poi prosegue verso la Germania. Questo fa si che il passo sia il secondo valico alpino pi\u00f9 frequentato delle Alpi Orientali dopo il Passo del Brennero.\nDal punto di vista orografico il passo di Fern separa le Alpi della Lechtal (ad ovest) dai Monti di Mieming e del Wetterstein (ad est), sottosezioni delle Alpi Calcaree Nordtirolesi. Il passo connette anche la valle del fiume Inn con la valle del fiume Lech.\nLungo la strada per il passo sono presenti alcuni laghi, il pi\u00f9 importante dei quali \u00e8 il Blindsee."}
{"id": "2201633", "revid": "24443", "url": "https://it.wikipedia.org/wiki?curid=2201633", "title": "Fernpass", "text": ""}
{"id": "2201634", "revid": "339392", "url": "https://it.wikipedia.org/wiki?curid=2201634", "title": "Call of duty", "text": ""}
{"id": "2201635", "revid": "71433", "url": "https://it.wikipedia.org/wiki?curid=2201635", "title": "The Soloist", "text": ""}
{"id": "2201636", "revid": "1705737", "url": "https://it.wikipedia.org/wiki?curid=2201636", "title": "San Carlos de Bariloche", "text": "San Carlos de Bariloche (detta anche semplicemente \"Bariloche\") \u00e8 una citt\u00e0 dell'Argentina con una popolazione di circa 110.000 abitanti. Si trova nella provincia del R\u00edo Negro, nella Patagonia nord-occidentale, ai piedi delle Ande, sulle sponde del lago Nahuel Huapi, circondata dai monti Tronador, Cerro Catedral e Cerro L\u00f3pez. \u00c8 una famosa stazione sciistica, ma offre anche altre attivit\u00e0 quali sport acquatici, \"trekking\" e alpinismo. \u00c8 nota come la \"Svizzera Argentina\".\nToponimo.\nIl nome \"Bariloche\" deriva dal termine Mapuche, che significa \"popolo che abita dietro la montagna\". Fondata originariamente da italiani, provenienti in gran parte dalla provincia di Belluno intorno al 1895, prende il proprio nome da Carlos Wiederhold, il quale apr\u00ec un piccolo negozio in prossimit\u00e0 dell'attuale centro cittadino dopo aver attraversato le Ande dal Cile. Nelle lettere a lui indirizzate, veniva chiamato erroneamente \"San Carlos\" invece che \"Don Carlos\", il che spiega il motivo per cui la citt\u00e0 fu chiamata San Carlos de Bariloche. La citt\u00e0 \u00e8 inserita in un paesaggio dal tipico aspetto alpino.\nStoria.\nBariloche fu fondata ufficialmente il 3 maggio 1902, tramite un decreto del ramo esecutivo del Governo Nazionale. Nel 1909 la cittadina contava 1.250 abitanti e vi erano il telegrafo, l'ufficio postale e una strada che la collegava con Neuqu\u00e9n. Tra gli immigrati italiani, v\u2019\u00e8 da segnalare l\u2019opera del bellunese Primo Capraro (1875-1933), giunto in zona nel 1903; ottenute dal Governo vaste concessioni, apr\u00ec dapprima segherie per la lavorazione del legname, quindi si diede ad un\u2019intensa attivit\u00e0 edilizia che mut\u00f2 il volto del paese dandovi grande sviluppo.\nSuccessivamente le sue attivit\u00e0 imprenditoriali si svilupparono alle ferrovie e alla creazione di una piccola flotta di imbarcazioni a vapore per la circostante navigazione fluviale. Ricopr\u00ec infine anche gli incarichi di rappresentante consolare e corrispondente di diversi giornali. Un suo busto in bronzo posto sulle rive del lago lo ricorda tuttora a San Carlos de Bariloche.\nTra il 1937 e il 1942 il Direttivo dei Parchi Nazionali port\u00f2 avanti una serie di opere urbanistiche che conferirono alla citt\u00e0 l'attuale caratteristica bellezza. Fra di esse si ricordano la costruzione dell'hotel Llao Llao e della cattedrale e la realizzazione del Centro Civico, cuore della vita cittadina in quanto sede dei principali servizi pubblici quali la biblioteca, il teatro, il museo, il municipio, l'ufficio postale, la stazione di polizia e la dogana.\nNel secondo dopoguerra Bariloche divenne la meta preferita da ex gerarchi e collaborazionisti del regime nazista in fuga dall'Europa, grazie all'operato dell'organizzazione ODESSA. Adolf Eichmann dimor\u00f2 per un paio di anni, prima di essere catturato dal Mossad ed essere trasferito in Israele dove venne poi giudicato colpevole di crimini contro l'umanit\u00e0 e condannato a morte. Nel 1995, Bariloche fece notizia sulla stampa internazionale quando divenne noto come rifugio per criminali di guerra nazisti, come l'ex SS \"Hauptsturmf\u00fchrer\" Erich Priebke e l'ufficiale delle SS Reinhard Kopps, noto in Argentina come Juan Maler. Priebke era stato per molti anni direttore della Scuola Tedesca di Bariloche.\nNel suo libro del 2004 \"Bariloche nazi-gu\u00eda tur\u00edstica\", l'autore argentino Abel Basti afferma che Adolf Hitler ed Eva Braun hanno vissuto nei dintorni di Bariloche per molti anni dopo la seconda guerra mondiale. Basti disse che i nazisti argentini scelsero la tenuta di \"Inalco\" come rifugio di Hitler.\nUn libro del 2011 \"Grey Wolf: The Escape of Adolf Hitler\", degli autori britannici Simon Dunstan e Gerrard Williams, proponeva che Hitler ed Eva Braun fossero fuggiti da Berlino nel 1945 e si nascondessero all'Hacienda San Ram\u00f3n, 10 chilometri (6 miglia) a est di Bariloche, fino ai primi anni sessanta. Questi resoconti sono contestati dalla maggior parte degli storici, che generalmente credono che Hitler ed Eva Braun si siano suicidati negli ultimi giorni della seconda guerra mondiale.\nTurismo.\nIl turismo, nazionale e internazionale, \u00e8 la principale risorsa economica di Bariloche, durante tutto l'anno. La principale stazione sciistica si trova presso il Cerro Catedral. In estate, splendide spiagge come la Playa Bonita e Villa Tacul accolgono frotte di turisti e anche qualche coraggioso bagnante, in quanto le acque dei laghi sono sempre piuttosto fredde: il lago Nahuel Huapi ha una temperatura media di 14\u00a0\u00b0C in estate. La stagione della pesca \u00e8 un'altra grande attrazione.\nBariloche \u00e8 la citt\u00e0 pi\u00f9 grande all'interno dell'enorme Distretto dei Laghi, ed \u00e8 base e punto di partenza per molte escursioni nella regione. Il \"trekking\" nelle montagne circostanti, quasi totalmente disabitate e selvagge fatta eccezione per alcuni rifugi montani, \u00e8 un'attivit\u00e0 molto praticata. La citt\u00e0 \u00e8 famosa anche per la produzione di cioccolato.\nAeroporto.\nLa citt\u00e0 \u00e8 dotata di un aeroporto in grado di ricevere qualsiasi tipo di velivolo. Molte delle principali compagnie aeree argentine volano regolarmente su Bariloche, cos\u00ec come alcune compagnie internazionali dei paesi confinanti, specialmente durante la stagione sciistica.\nBibliografia.\nAlberto M. De Agostini S.D.B., \"Rio Negro, la terra promessa argentina\", in \"L'Universo\", a. XXXIV, n. 4, luglio-agosto 1954, pp. 553-554"}
{"id": "2201637", "revid": "1543377", "url": "https://it.wikipedia.org/wiki?curid=2201637", "title": "Taraira", "text": "Taraira \u00e8 un comune della Colombia facente parte del dipartimento di Vaup\u00e9s.\nL'abitato venne fondato da alcuni cercatori d'oro nel 1985, mentre l'istituzione del comune \u00e8 del 22 novembre 1992. Risulta essere il comune meno popolato del paese ed \u00e8 accessibile solo per via aerea."}
{"id": "2201638", "revid": "3831", "url": "https://it.wikipedia.org/wiki?curid=2201638", "title": "Paradontosi", "text": ""}
{"id": "2201647", "revid": "767487", "url": "https://it.wikipedia.org/wiki?curid=2201647", "title": "Jerry Weiss", "text": "Fu tra i fondatori della band Blood, Sweat &amp; Tears e partecip\u00f2 al primo album, \"Child Is Father to the Man\", ma subito dopo lasci\u00f2 il complesso per andare a formare la band Ambergris dove suonava il basso e il pianoforte ed era l'arrangiatore principale.\nHa anche fatto saltuarie apparizioni nelle incisioni di altri artisti come Al Kooper, membro anch'egli della \"Blood Sweat &amp; Tear\"."}
{"id": "2201654", "revid": "122203724", "url": "https://it.wikipedia.org/wiki?curid=2201654", "title": "Richard Egan", "text": "In taluni film \u00e8 apparso anche come Richard Eagan.\nBiografia.\nNato a San Francisco (California), fu istruttore di judo per le truppe dell'esercito americano durante la Seconda guerra mondiale. Frequent\u00f2 l'Universit\u00e0 di San Francisco e la Stanford University. Comp\u00ec gli studi teatrali, ottenendo nel 1949 un piccolo ruolo non accreditato nel film \"La prigioniera n. 27\" (1949).\nL'esordio gli consent\u00ec di siglare un contratto con la 20th Century Fox che lo fece apprezzare nel mondo nel cinema americano per il suo talento, la prestanza fisica e il \"look\" elegante. Nel 1956 interpret\u00f2 Vance Reno nel western \"Fratelli rivali\" (1956), film in cui debutt\u00f2 Elvis Presley nel ruolo del fratello minore Clint Reno, mentre nel 1959 fu l'uomo d'affari Ken Jorgenson nel celeberrimo \"Scandalo al sole\" (1959).\nNel 1960 recit\u00f2 con Jane Wyman e Hayley Mills ne \"Il segreto di Pollyanna\" (1960), e con Joan Collins in \"Ester e il re\" (1960), un film di coproduzione italiana. Tra gli altri film cui prese parte, vanno ricordati anche l'epico \"L'eroe di Sparta\" (1962) e il giallo \"Geometria di un delitto\" (1969). Negli anni sessanta e settanta Egan lavor\u00f2 molto per la televisione, ad esempio nella serie \"Empire\" (1962-1963) e nelle serie poliziesche \"Le strade di San Francisco\" (1973) e \"Sulle strade della California\" (1974-1976).\nNel 1982 divenne pi\u00f9 noto anche al pubblico italiano in virt\u00f9 della sua partecipazione a \"Capitol\", prima soap opera trasmessa integralmente in Italia su Rai 2, in cui interpretava il cinico capofamiglia Samuel Pearson Clegg.\nMor\u00ec a Los Angeles nel 1987 per un cancro alla prostata, all'et\u00e0 di 65 anni. Cattolico praticante, ebbe un fratello sacerdote, e fu sposato per trent'anni con l'attrice Patricia Hardy, da cui ebbe 5 figli."}
{"id": "2201657", "revid": "118600510", "url": "https://it.wikipedia.org/wiki?curid=2201657", "title": "Oretta Fiume", "text": "Biografia.\nNel 1938 la Fiume partecipa ad uno dei numerosi concorsi, della ERA Film, per nuovi volti del cinema, giungendo al primo posto insieme alla collega Laura Solari, debutteranno insieme nella pellicola di Camillo Mastrocinque, \"L'orologio a cuc\u00f9\" con Vittorio De Sica.\nDalla citt\u00e0 natale si trasferisce a Roma insieme a due amiche concittadine: l'aspirante attrice Jucci Kellermann, che dopo pochi anni sposer\u00e0 Mario Soldati dandogli tre figli (l'attore Wolfango, Michele e il regista Giovanni, marito di Stefania Sandrelli), e la cantante Olga Stancich - vincitrice del concorso regionale dell'EIAR - che, tra il 1939 e il 1943, tra l'altro, doppier\u00e0 in italiano le canzoni dai film di Marlene Dietrich.\nScritturata successivamente da Alessandro Blasetti per una parte nel film \"Ettore Fieramosca\", lavorer\u00e0 anche con Gallone ed Eduardo De Filippo, non riuscendo, tuttavia, mai ad emergere in parti importanti. Lavorer\u00e0 marginalmente anche nel teatro di rivista tra il 1943 e il 1948.\nNel 1941 diventa la protagonista del film \"Ragazza che dorme\": i passanti e gli spettatori possono ammirarla ritratta nei bei manifesti affissi sui muri ed alle vetrine delle sale cinematografiche, realizzati dai pittori Anselmo Ballester e Sergio Gargiulo.\nAlla fine degli anni quaranta le sue apparizioni cominciano a diradarsi, Le ultime interpretazioni risalgono alla met\u00e0 degli anni sessanta: da una piccola parte nel film \"La dolce vita\" di Fellini, sino all'ultima, nella pellicola \"Thrilling\" di Carlo Lizzani.\nSul versante privato, ebbe una relazione sentimentale col pianista Arturo Benedetti Michelangeli. E due figli: Riccardo, avuto nel 1941 con un operatore cinematografico dell'epoca (Giorgio Orsini) mentre entrambi lavoravano negli stabilimenti cinematografici di Tirrenia (Pisorno), e Federico, nato nel 1959, che fu poi il bambino protagonista nei film \"La classe operaia va in paradiso\", con Gian Maria Volont\u00e9, \"Pane e cioccolata\", con Nino Manfredi e \"Andremo in citt\u00e0\" di Nello Risi, con Geraldine Chaplin. \nLo sceneggiatore Ugo Pirro, nel suo libro autobiografico Osteria dei pittori, racconta della relazione burrascosa tra Oretta Fiume e il pittore Giulio Turcato nel primo dopoguerra."}
{"id": "2201658", "revid": "1934238", "url": "https://it.wikipedia.org/wiki?curid=2201658", "title": "Felis chaus", "text": "Il gatto della giungla (Felis chaus ), noto anche come gatto delle paludi o gatto dei canneti, \u00e8 un felino di medie dimensioni originario di Medio Oriente, Asia meridionale e sud-orientale e Cina meridionale. Abita prevalentemente in zone umide come paludi e aree litoranee e rivierasche dalla fitta vegetazione. Classificato come \u00abspecie a rischio minimo\u00bb (\"Least Concern\") sulla Lista Rossa della IUCN, \u00e8 minacciato soprattutto dalla distruzione delle zone umide e dalle catture con trappole ed esche avvelenate.\nIl gatto della giungla ha un mantello uniforme color sabbia, bruno-rossastro o grigio, privo di macchie; sono noti anche esemplari melanici e albini. Conduce un'esistenza solitaria, fatta eccezione per la stagione degli amori e per il periodo che la madre trascorre con i piccoli. Gli adulti delimitano i propri territori con spruzzi di urina e secrezioni odorose. Si nutre soprattutto di piccoli mammiferi e uccelli, che cattura avvicinandosi loro di soppiatto per sorprenderli con uno scatto o un balzo; le orecchie lo aiutano a localizzare meglio la posizione della preda. Entrambi i sessi raggiungono la maturit\u00e0 sessuale ad un anno di et\u00e0; le femmine vanno in estro da gennaio a marzo. Il comportamento riproduttivo \u00e8 simile a quello del gatto domestico: il maschio insegue la femmina in estro, per poi afferrarla alla nuca o sul collo e montarla. La gestazione dura quasi due mesi. Le nascite hanno luogo tra dicembre e giugno, ma il periodo varia a seconda della localit\u00e0. I piccoli iniziano a catturare le prede da soli verso i sei mesi e lasciano la madre ad otto o nove mesi.\nLa specie venne descritta per la prima volta da Johann Anton G\u00fcldenst\u00e4dt nel 1776 a partire da un esemplare catturato in una zona umida del Caucaso. Tuttavia fu Johann Christian Daniel von Schreber a dare al gatto della giungla il nome scientifico con cui \u00e8 conosciuto oggi, e pertanto viene generalmente indicato quest'ultimo come autorit\u00e0 binomiale. Attualmente ne vengono riconosciute tre sottospecie.\nTassonomia.\nStoria tassonomica.\nIl naturalista baltico-tedesco Johann Anton G\u00fcldenst\u00e4dt fu il primo scienziato a catturare un gatto della giungla nelle vicinanze del fiume Terek, lungo la frontiera meridionale dell'impero russo, una regione che esplor\u00f2 fra il 1768 ed il 1775 per conto di Caterina II di Russia. Nel 1776, quando si trov\u00f2 a descrivere l'esemplare in questione, lo chiam\u00f2 \"chaus\".\nNel 1778 Johann Christian Daniel von Schreber us\u00f2 il termine \"chaus\" come appellativo specifico e, pertanto, esso viene considerato il primo descrittore binomiale della specie. Paul Matschie nel 1912 e Joel Asaph Allen nel 1920 misero in dubbio la validit\u00e0 di G\u00fcldenst\u00e4dt come descrittore originario della specie, sostenendo a ragione che \"Felis auriculis apice nigro barbatis\" non \u00e8 un nome binomio ed \u00e8 pertanto da considerarsi improprio; inoltre, il naturalista us\u00f2 \"chaus\" come nome comune e non come parte del nome scientifico.\nNegli anni '20 del XIX secolo Eduard R\u00fcppell si impossess\u00f2 di una femmina di gatto della giungla nelle vicinanze del lago Manzala, nel delta del Nilo. Nella raccolta di illustrazioni sulla fauna indiana di Thomas Hardwicke compare il primo disegno di un gatto della giungla indiano, battezzato \u00abgatto affine\u00bb (\"Felis affinis\") da John Edward Gray nel 1830. Due anni dopo Johann Friedrich von Brandt propose l'esistenza di una nuova specie, che chiam\u00f2 \"Felis r\u00fcppelii\", ritenendo il gatto della giungla egiziano tanto diverso da giustificarne l'appartenenza a una specie distinta. Nello stesso anno, a una riunione della Societ\u00e0 Asiatica del Bengala, vennero mostrate le spoglie di un gatto che era stato catturato nelle giungle di Midnapore nel Bengala Occidentale (India). J. T. Pearson, che aveva donato l'esemplare, propose di battezzarlo \"Felis kutas\", notando che aveva una colorazione differente da \"Felis chaus\". Nel 1844 Isidore Geoffroy Saint-Hilaire descrisse un gatto della giungla catturato in India settentrionale, nell'area di Dehradun, con il nome \"Felis jacquemontii\" in memoria di Victor Jacquemont.\nNel 1836 Brian Houghton Hodgson afferm\u00f2 che il gatto dalle orecchie rosse, comune in tutto il Nepal, fosse una lince e pertanto lo battezz\u00f2 \"Lynchus erythrotus\". Nel 1852 Edward Frederick Kelaart, a partire da una pelle, descrisse il primo gatto della giungla proveniente dallo Sri Lanka e not\u00f2 una stretta somiglianza con il gatto rosso di Hodgson. William Thomas Blanford sottoline\u00f2 l'aspetto simile a una lince delle pelli e dei crani appartenenti a gatti provenienti dalle pianure intorno alla contea di Yarkant e a Kashgar quando descrisse la nuova specie \"Felis shawiana\" nel 1876.\nNel 1858 Nikolai Severtzov propose il nome generico \"Catolynx\", seguito da Leopold Fitzinger, che nel 1869 ribattezz\u00f2 la specie \"Chaus catolynx\". Nel 1898 William Edward de Winton propose di considerare gli esemplari provenienti da Caucaso, Persia e Turkestan come una sottospecie distinta, \"Felis chaus typica\", e di raggruppare gli esemplari dalla costituzione pi\u00f9 snella originari del subcontinente indiano nella sottospecie \"F. c. affinis\". Lo stesso autore ribattezz\u00f2 il gatto della giungla egiziano \"F. c. nilotica\", in quanto il nome \"Felis r\u00fcppelii\" era gi\u00e0 stato utilizzato per indicare un altro felino. L'esame della pelle appartenente a un esemplare catturato nei pressi di Gerico nel 1864 lo spinse a descrivere una nuova sottospecie, \"F. c. furax\", in quanto essa era pi\u00f9 piccola delle altre pelli dei gatti della giungla egiziani. Pochi anni dopo anche Alfred Nehring descrisse la pelle di un gatto della giungla catturato in Palestina, che battezz\u00f2 \"Lynx chrysomelanotis\". Nel 1917, Reginald Innes Pocock revision\u00f2 la tassonomia dei felini e classific\u00f2 il gruppo dei gatti della giungla come parte del genere \"Felis\". Negli anni '30 Pocock si mise ad analizzare con cura le pelli e i crani dei gatti della giungla provenienti dall'India britannica e dai paesi adiacenti. Basandosi soprattutto sulle differenze nella lunghezza e nella colorazione della pelliccia, classific\u00f2 gli esemplari provenienti dalla regione compresa tra Turkestan e Belucistan come \"F. c. chaus\", quelli dell'Himalaya come \"F. c. affinis\", quelli della regione compresa tra il Kutch e il Bengala come \"F. c. kutas\" e quelli dalla colorazione pi\u00f9 tenn\u00e9 provenienti dalla Birmania come \"F. c. fulvidina\". Per primo descrisse sei pelli pi\u00f9 grandi provenienti dal Sindh come appartenenti alla sottospecie \"F. c. prateri\" e quelle dal manto pi\u00f9 corto originarie di Sri Lanka e India meridionale come \"F. c. kelaarti\".\nClassificazione.\nNel 2005 gli autori di \"Mammal Species of the World\" riconoscevano come valide dieci sottospecie. A partire dal 2017, invece, il \"Cat Specialist Group\" ritiene valide solamente tre sottospecie. La variabilit\u00e0 geografica all'interno della specie, comunque, non \u00e8 ancora stata compresa a fondo e necessita di ulteriori studi al riguardo. La tabella seguente \u00e8 basata sulla classificazione della specie fornita dal \"Cat Specialist Group\", integrata con i sinonimi usati nella revisione dalla \"Cat Classification Task Force\":\nFilogenesi.\nNel 2006 le relazioni filogenetiche del gatto della giungla sono state descritte come di seguito:\nIl gatto della giungla \u00e8 un membro del genere \"Felis\" appartenente alla famiglia dei Felidi.\nI risultati delle analisi del DNA mitocondriale di 55 gatti della giungla provenienti da regioni differenti dell'India hanno indicato un'elevata variabilit\u00e0 genetica e un tasso relativamente basso di differenziazione tra una popolazione e l'altra. A quanto pare, la popolazione di \"F. c. kutas\" dell'India centrale separa la popolazione di \"F. c. prateri\" del deserto del Thar dalle altre e la popolazione di \"F. c. kelaarti\" dell'India meridionale da quella di \"F. c. affinis\" dell'India settentrionale. Le popolazioni dell'India centrale sono risultate essere pi\u00f9 geneticamente affini a quelle meridionali che a quelle settentrionali.\nDescrizione.\nIl gatto della giungla \u00e8 un felino di medie dimensioni dalle lunghe zampe, rappresentante di maggiori dimensioni del genere \"Felis\". La sua lunghezza testa-corpo si aggira generalmente tra 59 e 76 cm; misura quasi 36 cm di altezza al garrese e pesa tra 2 e 16 kg. Le sue dimensioni diminuiscono man mano che si procede da ovest (Israele) verso est (India); si ritiene che ci\u00f2 sia dovuto alla maggiore competizione con gli altri piccoli felini, pi\u00f9 numerosi nella zona orientale dell'areale; una simile diminuzione di dimensioni si riscontra anche procedendo dalle latitudini settentrionali verso i tropici. Il dimorfismo sessuale non \u00e8 presente, ma le femmine sono pi\u00f9 piccole e snelle dei maschi. La faccia \u00e8 lunga e stretta, con un muso bianco. Le orecchie, grandi e appuntite, misurano 4,5-8 cm di lunghezza, sono di colore bruno-rossastro e ravvicinate tra loro; esse terminano con un piccolo ciuffo di peli neri, che pu\u00f2 raggiungere i 15 mm di lunghezza. Gli occhi hanno l'iride gialla e la pupilla di forma ellittica; intorno all'occhio si possono distinguere alcune linee bianche. Due linee scure, invece, si estendono dagli angoli degli occhi lungo i lati del naso, che \u00e8 ricoperto da una macchia scura. Dato che il cranio si fa discretamente pi\u00f9 largo nella regione dell'arcata zigomatica, la testa appare relativamente rotonda.\nIl mantello, color sabbia, bruno-rossastro o grigio, \u00e8 uniforme e privo di macchie; nel subcontinente indiano sono stati segnalati esemplari melanici e albini. Tuttavia, i gatti bianchi osservati lungo la linea costiera della parte meridionale dei Ghati occidentali non avevano gli occhi rossi tipici dei veri esemplari albini. Uno studio del 2014 ha ipotizzato che questa colorazione atipica possa essere il frutto di accoppiamenti tra consanguinei. I piccoli sono ricoperti da strisce e macchie e talvolta gli adulti possono conservare alcuni tratti del disegno originario. I peli dall'estremit\u00e0 scura che ricoprono il corpo conferiscono a questo felino un aspetto brizzolato. Il ventre \u00e8 generalmente pi\u00f9 chiaro del resto del corpo, cos\u00ec come la gola. La pelliccia \u00e8 pi\u00f9 fitta sul dorso che sulle parti inferiori del corpo. Nel corso di un anno vengono effettuate due mute; la pelliccia appare pi\u00f9 ruvida e chiara in estate che in inverno. Sulla parte interna delle zampe anteriori sono visibili quattro o cinque anelli scuri, mentre deboli segni indistinti si possono trovare sulla loro parte esterna. La coda, terminante con una punta nera e lunga da 21 a 36 cm, presenta due o tre anelli scuri sull'ultimo terzo della sua lunghezza. Le impronte misurano circa 5 \u00d7 6 cm; il felino pu\u00f2 coprire 29-32 cm con un unico passo. La cresta della colonna vertebrale \u00e8 ben delineata. Per via delle lunghe zampe, della corta coda e dei ciuffi sulle orecchie, il gatto della giungla ricorda un po' una piccola lince. Anche altri due piccoli felini, il caracal e il gatto selvatico africano, hanno un mantello uniforme come il gatto della giungla. Il gatto della giungla pu\u00f2 essere scambiato anche per un gatto domestico, ma rispetto a quest'ultimo \u00e8 pi\u00f9 grande e snello.\nDistribuzione e habitat.\nIl gatto della giungla ha una distribuzione prevalentemente orientale; \u00e8 presente in Medio Oriente, nel subcontinente indiano, in Asia centrale e sud-orientale, nello Sri Lanka e in Cina meridionale. Specie generalista per quanto riguarda la scelta dell'habitat, abita in luoghi con adeguata disponibilit\u00e0 di acqua e fitta vegetazione, quali paludi, zone umide, aree litoranee e rivierasche, praterie e boscaglie. \u00c8 comune nelle zone coltivate, quali campi di fagioli e canna da zucchero, di tutto il suo areale e viene spesso avvistato nei pressi degli insediamenti umani. Dal momento che canne ed erbe alte sono componenti fondamentali del suo habitat, esso \u00e8 noto anche come \u00abgatto dei canneti\u00bb o \u00abgatto delle paludi\u00bb. \u00c8 in grado di prosperare tranquillamente anche nelle zone dove la vegetazione \u00e8 pi\u00f9 scarsa, ma non \u00e8 adattato a vivere nei climi freddi ed \u00e8 raro nelle zone dove le nevicate sono frequenti. Alcune segnalazioni del passato indicano che possa spingersi fino a 2310 m di altitudine sull'Himalaya. Evita le foreste pluviali e le aree boschive.\nIn Turchia \u00e8 stato segnalato nelle zone umide vicino a Manavgat, nella laguna di Akyatan sulla costa meridionale e nei pressi del lago di E\u011firdir. Nei Territori palestinesi, durante una serie di sopralluoghi effettuati tra il 2012 e il 2016, la sua presenza \u00e8 stata segnalata nei governatorati di Nablus, di Ramallah, di Gerico e di Gerusalemme in Cisgiordania.\nIn Iran abita in una vasta gamma di ambienti, da pianure e terreni agricoli alle montagne, ad altitudini comprese tra 45 e 4178 m, in almeno 23 delle 31 province del paese. In Pakistan \u00e8 stato immortalato dalle fototrappole nei distretti di Haripur, Dera Ismail Khan, Sialkot e nel Langh Lake Wildlife Sanctuary.\nIn India \u00e8 la specie pi\u00f9 comune tra i piccoli felini selvatici. In Nepal tra il 2014 e il 2016, \u00e8 stato segnalato in ambienti alpini ad altitudini di 3000-3300 m nell'area di conservazione dell'Annapurna.\nIn Malesia \u00e8 stato segnalato in una foresta altamente frammentata nello stato del Selangor nel 2010.\nTra le numerose mummie di gatti dell'antico Egitto sono stati rinvenuti anche alcuni esemplari di gatto della giungla.\nBiologia.\nIl gatto della giungla \u00e8 un animale prevalentemente diurno che pu\u00f2 andare a caccia in ogni momento della giornata. La sua attivit\u00e0 tende comunque a decrescere durante le ore pi\u00f9 calde di met\u00e0 giornata. Riposa in tane, nell'erba alta o tra i cespugli. Spesso, d'inverno, trascorre gran parte del tempo a prendere bagni di sole. \u00c8 stato stimato che di notte i gatti della giungla possano coprire distanze di 3-6 km, ma questo varia probabilmente a seconda della disponibilit\u00e0 di prede. Il comportamento di questa specie non \u00e8 stato ancora ben studiato. Di natura solitaria, non si associa mai a conspecifici, tranne che nella stagione degli amori. L'unico tipo di interazione degno di nota \u00e8 costituito dalla relazione che lega la madre ai piccoli. I territori vengono delimitati con spruzzi di urina e secrezioni odorose; alcuni maschi sono stati visti strofinare le guance su determinati oggetti per marcarli del proprio odore.\nOrsi, coccodrilli, sciacalli dorati, leopardi e serpenti sono i predatori principali del gatto della giungla. Lo sciacallo dorato, in particolare, pu\u00f2 diventare uno dei principali competitori di questa specie. Quando si trova in una situazione di minaccia, il gatto della giungla pu\u00f2 emettere delle vocalizzazioni prima di lanciarsi all'attacco, producendo suoni simili a piccoli ruggiti - un comportamento infrequente tra gli altri membri del genere \"Felis\". Il suo miagolio, al contrario, \u00e8 un po' pi\u00f9 debole di quello del gatto domestico. Il gatto della giungla pu\u00f2 ospitare parassiti come le zecche del genere \"Haemaphysalis\" e i trematodi del genere \"Heterophyes\".\nAlimentazione.\nPrevalentemente carnivoro, il gatto della giungla predilige piccoli mammiferi quali gerbilli, lepri e roditori, ma cattura anche uccelli, pesci, rane, insetti e piccoli serpenti. Le sue prede generalmente non superano 1 kg di peso, ma di tanto in tanto questo animale pu\u00f2 catturare mammiferi di dimensioni pari a quelle di una giovane gazzella. La dieta del gatto della giungla \u00e8 piuttosto insolita per un felino, in quanto l'animale \u00e8 parzialmente onnivoro: specialmente in inverno, non disdegna mangiare un po' di frutta. Nel corso di uno studio condotto nella riserva delle tigri di Sariska \u00e8 risultato che i roditori costuivano fino al 95% della dieta.\nIl gatto della giungla cattura le sue prede avvicinandosi loro di soppiatto per sorprenderle con uno scatto o un balzo; le orecchie appuntite lo aiutano a localizzarne meglio la posizione. Allo scopo di riuscire nella cattura, mette in atto tecniche di caccia differenti a seconda della preda prescelta. Alcuni esemplari sono stati visti andare alla ricerca di ratti muschiati all'interno delle loro tane. Come il caracal, il gatto della giungla \u00e8 in grado di effettuare uno o due salti in aria per afferrare gli uccelli in volo. \u00c8 inoltre un agile arrampicatore. Un esemplare in corsa ha raggiunto una velocit\u00e0 di 32 km/h. \u00c8 un efficiente nuotatore: pu\u00f2 coprire a nuoto tratti di 1,5 km e immergersi sott'acqua per catturare i pesci.\nRiproduzione.\nEntrambi i sessi raggiungono la maturit\u00e0 sessuale ad un anno di et\u00e0. Le femmine vanno in estro per un periodo di circa cinque giorni, tra gennaio e marzo. Nei maschi la spermatogenesi avviene soprattutto in febbraio e marzo. Nel Turkmenistan meridionale gli accoppiamenti hanno luogo tra gennaio e i primi di febbraio. La stagione degli amori \u00e8 caratterizzata dai rumorosi combattimenti tra maschi che si disputano il predominio. Il comportamento riproduttivo \u00e8 simile a quello del gatto domestico: il maschio insegue la femmina in estro, per poi afferrarla alla nuca o sul collo e montarla. Vocalizzazioni e \"flehmen\" sono componenti comuni del corteggiamento. Quando la copula ha avuto successo, la femmina lancia un forte grido e mostra avversione verso il partner. La coppia poi si separa.\nLa gestazione dura quasi due mesi. Le nascite hanno luogo tra dicembre e giugno, ma il periodo pu\u00f2 variare a seconda della localit\u00e0. Prima del parto, la madre prepara un giaciglio di erba nella tana abbandonata da un altro animale, nella cavit\u00e0 di un albero o in un letto di canne. Le cucciolate comprendono da uno a cinque piccoli, generalmente due o tre. Le femmine possono allevare due cucciolate all'anno. Alla nascita i piccoli pesano tra 43 e 55 g e tendono ad essere molto pi\u00f9 piccoli in natura che in cattivit\u00e0. Inizialmente ciechi e del tutto inetti, aprono gli occhi dopo 10-13 giorni e vengono svezzati completamente intorno ai tre mesi. I maschi generalmente non partecipano alle cure parentali; tuttavia, in cattivit\u00e0, sembrano mostrarsi molto protettivi nei confronti della prole. I piccoli iniziano a catturare le prede da soli verso i sei mesi e lasciano la madre ad otto o nove mesi. L'aspettativa di vita in cattivit\u00e0 \u00e8 di 15-20 anni ed \u00e8 probabilmente pi\u00f9 alta che in natura.\nTra una generazione e l'altra intercorre in media un periodo di 5,2 anni.\nConservazione.\nTra le principali minacce che gravano sul futuro del gatto della giungla vi sono la perdita dell'habitat, dovuta ad esempio alla distruzione delle zone umide, la costruzione di dighe, l'inquinamento, l'industrializzazione e l'urbanizzazione. La caccia illegale costituisce una minaccia in Turchia e in Iran. Forse anche la rarit\u00e0 della specie nel Sud-est asiatico \u00e8 da attribuire all'elevata pressione venatoria. A partire dagli anni '60, le popolazioni di gatti della giungla del Caucaso che vivono lungo le sponde del mar Caspio e sulla catena del Caucaso sono diminuite rapidamente. Nella riserva naturale di Astrachan', nel delta del Volga, questi animali non vengono pi\u00f9 avvistati dagli anni '80. In Medio Oriente la specie \u00e8 rara. In Giordania \u00e8 gravemente minacciata dall'espansione delle aree agricole lungo le sponde dei fiumi Yarmuk e Giordano, dove gli agricoltori li cacciano e li avvelenano in risposta alle aggressioni ai danni del pollame. Anche in Afghanistan il gatto della giungla \u00e8 considerato raro e minacciato. L'India ne esportava le pelli in gran numero, fino a quando la loro vendita venne messa al bando, nel 1979; tuttavia, il commercio illegale continua tuttora, non solo in questo paese, ma anche in Egitto e in Afghanistan.\nNegli anni '70, i gatti della giungla del Sud-est asiatico erano ancora considerati i felini selvatici pi\u00f9 comuni vicino ai villaggi di alcune regioni della Thailandia settentrionale ed erano presenti in molte aree protette del paese. Tuttavia, a partire dai primi anni '90, la specie viene avvistata raramente ed \u00e8 andata incontro a un rapido declino a causa della caccia e della distruzione dell'habitat. Oggi, in questo paese la specie \u00e8 considerata \u00abgravemente minacciata\u00bb. In Cambogia, Laos e Vietnam questi animali sono stati oggetto di una caccia indiscriminata. Le loro pelli vengono ogni tanto messe in vendita nei mercati di frontiera, e gli esemplari catturati, probabilmente prelevati in Birmania o Cambogia, vengono occasionalmente ospitati negli zoo thailandesi di Khao Khieo e Chiang Mai.\nIl gatto della giungla figura nell'Appendice II della CITES. La caccia \u00e8 vietata in Bangladesh, Birmania, Cina, India, Israele, Pakistan, Tagikistan, Thailandia e Turchia. Non riceve invece alcuna protezione legale, tranne che nelle aree protette, in Bhutan, Georgia, Laos, Libano, Nepal, Sri Lanka e Vietnam."}
{"id": "2201662", "revid": "661526", "url": "https://it.wikipedia.org/wiki?curid=2201662", "title": "Premio per la migliore birra di Scozia", "text": "Il Champion Beer of Scotland (anche conosciuto come CBOS) \u00e8 un premio per la birra in Scozia presentata dalla \"Campaign for Real Ale\" (Campagna per la vera birra inglese, detta anche CAMRA), al loro tradizionale festival annuale scozzese della birra, tenuto ad Edimburgo.\nLa CAMRA assegna anche il Premio per la migliore birra d'Inghilterra e il Premio per la migliore birra di Galles."}
{"id": "2201692", "revid": "100313786", "url": "https://it.wikipedia.org/wiki?curid=2201692", "title": "Tutto regolare", "text": "Tutto regolare \u00e8 il secondo singolo composto ed eseguito dal gruppo musicale Dari.\nRacconta della ricerca di regolarit\u00e0 e di stabilit\u00e0 nella vita delle persone. Il gruppo spiega che una vita tutta regolare pu\u00f2 risultare monotona."}
{"id": "2201696", "revid": "228587", "url": "https://it.wikipedia.org/wiki?curid=2201696", "title": "Saturazione del mercato", "text": "La saturazione di un mercato si ha quando il potenziale produttivo delle imprese supera la capacit\u00e0 di assorbimento del mercato stesso. \nC'\u00e8 da precisare che ci\u00f2 non comporta per forza di cose una diminuzione dei prezzi in quanto si tratta di potenziale produttivo e non di offerta vera e propria la quale supera la domanda solo entro certi limiti, sarebbe a dire che i produttori in una situazione di mercato saturo sono costretti a limitare lo sfruttamento dei fattori produttivi per adeguarsi alla domanda effettiva nel breve periodo e a ridurre il proprio apparato produttivo nel medio e lungo periodo attraverso le ristrutturazioni aziendali ossia il turnaround. Inoltre \u00e8 detto che il fenomeno non comporti un aumento della concorrenza.\nLa saturazione del mercato (ma sarebbe meglio parlare dei mercati in quanto si tratta di un evento che permea tutta l'economia di una macroregione) \u00e8 connessa ai seguenti tre fenomeni:\n1. Sovrapproduzione, ossia una capacit\u00e0 dell'offerta superiore alla domanda del mercato (sovrapproduzione relativa) oppure superiore ai bisogni effettivi di tutti i soggetti consumatori (sovrapproduzione assoluta);\n2. Sovrappopolazione relativa, sarebbe a dire che la richiesta complessiva di manodopera \u00e8 inferiore alla forza lavoro effettiva (la popolazione idonea al lavoro);\n3. Calo di redditivit\u00e0 dei capitali investiti, cio\u00e8 a parit\u00e0 di profitto \u00e8 richiesta una quantit\u00e0 crescente di capitale investito.\nLe cause principali della saturazione dei mercati sono innanzitutto l'avanzamento tecnico che comporta un aumento della produttivit\u00e0 e quindi una minore richiesta di manodopera a parit\u00e0 di produzione e lo sfruttamento di tutte le nicchie libere del mercato (sovraffollamento di merci)."}
{"id": "2201699", "revid": "1957079", "url": "https://it.wikipedia.org/wiki?curid=2201699", "title": "Jean Pierre de Crouzas", "text": "Apprese l'arte militare nei primi anni. Dopo la lettura degli scritti di Cartesio, si applic\u00f2 alla filosofia, ma studi\u00f2 anche matematica . Fece viaggi a Ginevra, nei Paesi Bassi e in Francia, e a Parigi conobbe Nicolas Malebranche e Michel Le Vassor . Ritorn\u00f2 poi nella sua patria, a Berna ebbe la cattedra di lingua ebraica nel 1691 e divenne professore di greco e filosofia nel 1699.\nNel 1706 e nel 1722 divenne Rettore dell'Accademia di Losanna. Fu professore di matematica e filosofia a Groninga nel 1724. Nel 1726 fu nominato associato Estero dell'\"Acad\u00e9mie Royale des Sciences\" di Parigi. Nello stesso anno divenne aio del principe Fr\u00e9d\u00e9ric II de Hesse-Cassel, nipote del Re di Svezia, e mantenne questo incarico fino al 1732. Nel 1732 il Re di Svezia lo fece consigliere delle sue ambasciate. Nel 1735 divenne membro dell\"'Acad\u00e9mie Royale des Sciences\" di Bordeaux. Nel 1737 ebbe una cattedra di filosofia a Losanna, dove mor\u00ec nel maggio 1750.\nAlcune opere.\nInoltre scrisse molti \"Sermoni\" sulla verit\u00e0 della Religione Cristiana, \"Opere diverse\", molti trattati di Fisica e di Matematica ."}
{"id": "2201702", "revid": "40859", "url": "https://it.wikipedia.org/wiki?curid=2201702", "title": "Calotta sferica", "text": ""}
{"id": "2201703", "revid": "40859", "url": "https://it.wikipedia.org/wiki?curid=2201703", "title": "Segmento sferico", "text": ""}
{"id": "2201711", "revid": "1573940", "url": "https://it.wikipedia.org/wiki?curid=2201711", "title": "Capra falconeri", "text": "Il markhor, anche markor o capra di Falconer (Capra falconeri ) \u00e8 una grossa specie di capra selvatica diffusa nell'Afghanistan nord-orientale, in Pakistan (Gilgit-Baltistan Pakistan settentrionale), nel Nord dell'India e nelle regioni meridionali di Tagikistan e Uzbekistan. La specie viene considerata \u00abIn pericolo\u00bb dalla IUCN dal momento che ne rimangono meno di 2500 esemplari adulti, tuttora in diminuzione (nel corso delle ultime 2 generazioni la specie \u00e8 diminuita del 20%). \u00c8 l'animale nazionale del Pakistan.\nNomi.\nEtimologia.\nAlcuni ritengono che il nome comune di questa specie derivi dalle parole persiane \"mar\" (\u00abserpente\u00bb) e \"khor\" (\u00abmangiare\u00bb); a seconda delle interpretazioni date questo nome potrebbe indicare sia una presunta abilit\u00e0 nell'uccidere i serpenti o un semplice riferimento alle sue corna a cavatappi, simili a serpenti attorcigliati. Secondo il folklore il markhor sarebbe in grado di uccidere e mangiare i serpenti; in seguito, sempre secondo la leggenda, la schiuma che uscirebbe fuori dalla bocca dell'animale mentre rumina cadrebbe al suolo e seccherebbe. La gente del posto andrebbe in cerca di questa schiuma essiccata poich\u00e9 viene detto che \u00e8 molto utile nell'estrarre il veleno attraverso le ferite causate dal morso dei serpenti. Dal momento che \u00abmarkhor\u00bb vuol dire \u00abmangiatore di serpenti\u00bb, la maggior parte degli studiosi ritiene pi\u00f9 probabile questa prima interpretazione.\nDescrizione.\nIl markhor misura 65\u2013110\u00a0cm di altezza al garrese e 132\u2013186\u00a0cm di lunghezza; pesa 32\u2013110\u00a0kg. Tra le specie del genere \"Capra\" \u00e8 quella che raggiunge un'altezza maggiore, ma in lunghezza e peso viene superato dallo stambecco siberiano. Il mantello, di un colore brizzolato variabile dal marrone chiaro al nero, \u00e8 ruvido e corto in estate, ma diviene molto pi\u00f9 lungo e folto in inverno. I peli della parte inferiore delle zampe sono bianchi e neri. Il markhor presenta un evidente dimorfismo sessuale: i maschi hanno lunghi peli su mento, gola, petto e stinchi. Le femmine, invece, hanno una colorazione pi\u00f9 rossastra, peli pi\u00f9 corti, una breve barbetta nera e sono prive di criniera. In entrambi i sessi sono presenti corna estremamente ricurve, a forma di cavatappi, vicine tra loro alla base ma rivolte all'esterno verso le estremit\u00e0. Nei maschi possono raggiungere i 160\u00a0cm di lunghezza, mentre nelle femmine non superano i 25\u00a0cm. I markhor emanano un odore pungente, ben pi\u00f9 intenso di quello delle capre domestiche.\nBiologia.\nI markhor si sono adattati a vivere su terreni montuosi e si incontrano a quote comprese tra i 600 e i 3600 metri. Generalmente vivono in foreste arbustive composte principalmente da querce (\"Quercus ilex\"), pini (\"Pinus gerardiana\") e ginepri (\"Juniperus macropoda\"). Hanno abitudini diurne e sono pi\u00f9 attivi di primo mattino e nel tardo pomeriggio. La loro dieta varia a seconda delle stagioni: in primavera ed estate si nutrono di erba, ma in inverno brucano le foglie, rimanendo talvolta ritti sulle zampe posteriori per raggiungere meglio i rami pi\u00f9 alti. Durante la stagione degli amori, coincidente con il periodo invernale, i maschi combattono tra di loro, balzandosi addosso e incastrando le corna nel tentativo di far perdere l'equilibrio all'avversario. Dopo una gestazione di 135\u2013170 giorni nascono generalmente uno o due piccoli, molto raramente tre. I markhor vivono in branchi, formati solitamente da nove esemplari, composti da pi\u00f9 femmine adulte con i loro piccoli. I maschi adulti sono per lo pi\u00f9 solitari. Il richiamo di allarme di questa specie ricorda moltissimo il belato delle capre domestiche. In inverno si possono scorgere maschi e femmine che vivono insieme nelle distese erbose aperte e sui pendii privi di alberi all'interno delle foreste. Durante l'estate i maschi rimangono nella foresta, mentre le femmine generalmente salgono sulle creste rocciose soprastanti. Il markhor \u00e8 preda del leopardo delle nevi e del lupo tibetano.\nSottospecie e areale.\nAttualmente la IUCN considera valide solo tre sottospecie di markhor:\nIn Afghanistan il markhor dell'Astor \u00e8 limitato alle regioni orientali, nelle elevate foreste monsoniche montane del Laghman e del Nuristan. In India questa sottospecie \u00e8 ristretta a una porzione dei monti Pir Panjal, nel Jammu e Kashmir sud-occidentale. In ogni parte di quest'ultima regione, attraversata dall'autostrada Jammu-Srinagar e compresa tra il passo Banihal (a 50\u00a0km dal fiume Chenab) a est e la discussa frontiera con il Pakistan a ovest, questo markhor \u00e8 piuttosto raro. Recenti ricerche indicano che sopravvive ancora nei bacini dei fiumi Limber e Lachipora, nella Divisione Forestale della Valle del Jhelum, e attorno a Shupiyan, a sud di Srinagar. In tale regione il markhor dell'Astor \u00e8 ristretto ai bacini dei fiumi Indo e Kunar (Chitral) e dei loro affluenti. Lungo l'Indo abita entrambe le sponde comprese tra Jalkot (Distretto di Kohistan) e le vicinanze del villaggio di Tungas (Baltistan); lungo il corso dei fiumi Gilgit, Hunza e Astore il suo areale \u00e8 limitato a ovest, rispettivamente, dalle localit\u00e0 di Gakuch, Chalt e dalla valle di Parishing. \u00c8 stato detto che viva anche sul lato destro della valle di Yasin (Distretto di Gilgit), ma tale affermazione non \u00e8 stata confermata. Questo markhor si incontra anche attorno a Chitral e nelle aree al confine con l'Afghanistan, dove abita un certo numero di valli lungo il fiume Kunar (Distretto di Chitral), tra Arandu, sulla sponda orientale, e Drosh, su quella orientale, fino a Shoghor, lungo il fiume Lutkho, e Barenis, lungo il fiume Mastuj.\nNonostante in passato questa sottospecie vivesse su gran parte delle montagne che corrono lungo le sponde settentrionali del corso superiore dell'Amu Darya e del fiume Pyanj, dal Turkmenistan al Tagikistan, al giorno d'oggi ne rimangono soltanto due o tre sparute popolazioni estremamente ridotte di numero. \u00c8 limitata alla regione compresa tra il corso inferiore dei fiumi Pyanj e Vakhsh, nei pressi di Kulyab, in Tagikistan (70\u00b0 E e 37,40-38\u00b0 N), e ai monti Kugitangtau, in Uzbekistan e Turkmenistan (66,40 E e 37,30\u00b0 N). Forse sopravvive ancora nella penisola di Darwaz, nell'Afghanistan settentrionale, nei pressi del confine con il Tagikistan. Prima del 1979 le notizie riguardo allo status di questa sottospecie in Afghanistan erano quasi nulle, ma da allora sono state ben poche le informazioni aggiunte.\nFino al 1978, in Afghanistan, questa sottospecie viveva nella Gola del Kabul, nella regione di Kapissa sui monti Kohe Safi e in alcune aree isolate tra queste due zone. Ora abita solamente nelle regioni pi\u00f9 inaccessibili del suo antico areale, sui monti di Kapissa e della Provincia di Kabul, dove \u00e8 stata sospinta dalla caccia intensiva. In Pakistan il suo areale attuale comprende soltanto piccole aree isolate del Belucistan, una piccola area della Provincia della Frontiera del Nord Ovest e il Distretto di Dera Ghazi Khan (Provincia del Punjab). Il Dipartimento Forestale della Provincia della Frontiera del Nord Ovest considera le aree di Mardan e Sheikh Buddin ancora abitate da esemplari di questa sottospecie. Si ritiene che almeno 100 capi vivano sulla parte pakistana dei monti Safed Koh (distretti di Kurram e Khyber).\nRelazioni con la capra domestica.\nCerti autori hanno ipotizzato che il markhor sia l'antenato di alcune razze di capra domestica. Gi\u00e0 Charles Darwin riteneva che le capre moderne derivassero dall'incrocio tra markhor e capre selvatiche. Secondo altri autori, sulla base di alcune somiglianze delle corna, il markhor sarebbe l'antenato di alcune razze caprine egiziane, sebbene la mancanza della carena anteriore, presente nelle corna di quest'ultimo, smentisca qualsiasi relazione stretta con esse. Le capre domestiche changthangi del Ladakh e del Tibet, invece, potrebbero discendere effettivamente dal markhor, cos\u00ec come la capra girgentana siciliana e la capra bilberry irlandese. Il gregge selvatico di capre kashmiri che vive sul promontorio calcareo di Great Orme, nel Galles, composto da circa 200 esemplari, discende invece da una mandria appartenuta alla Regina Vittoria allevata nel Grande Parco di Windsor.\nMinacce.\nTra i cacciatori dell'India britannica il markhor era considerato una delle prede pi\u00f9 stimolanti, a causa dei pericoli che venivano corsi nell'avvicinamento e nell'inseguimento di questo animale sugli elevati terreni montuosi. Secondo quanto scrisse Arthur Brinckman in \"The rifle in Cashmere\", \u00abqualsiasi buon camminatore non desidera altra attivit\u00e0 migliore della caccia allo stambecco o al markhor\u00bb. Elliot Roosevelt raccont\u00f2 nei suoi scritti di come riusc\u00ec nel 1881 ad abbattere due markhor, l'8 luglio e il 1\u00ba agosto. Sebbene in Afghanistan la caccia al markhor sia illegale, questo animale viene da sempre cacciato nel Nuristan e nel Laghman e tale pratica si \u00e8 addirittura intensificata durante la guerra. In India i markhor vengono ancora cacciati per la loro carne lungo il confine con il Pakistan. In Tagikistan, Turkmenistan e Uzbekistan, oltre che per la carne, vengono cacciati anche per le corna, a cui vengono attribuite presunte propriet\u00e0 mediche. Questi animali sono stati introdotti con successo in alcune riserve di caccia private del Texas. Diversamente da ammotraghi, antilopi cervicapra, stambecchi e cervi pomellati, i markhor non sono per\u00f2 fuggiti da tali aree in modo sufficiente da costituire popolazioni selvatiche.\nStato di conservazione.\nL'Unione Internazionale per la Conservazione della Natura e delle Risorse Naturali ha classificato il markhor tra le specie in pericolo, a causa del rischio di estinzione in cui potrebbe imbattersi in un futuro prossimo se non vengano messe in atto apposite misure di conservazione. In natura ne rimangono solamente 2000-4000 esemplari.\nNella cultura di massa.\nIl markhor \u00e8 l'animale nazionale del Pakistan ed \u00e8 stato uno dei 72 animali raffigurati nella serie di monete da collezione del WWF del 1976."}
{"id": "2201717", "revid": "182396", "url": "https://it.wikipedia.org/wiki?curid=2201717", "title": "Romaia", "text": ""}
{"id": "2201722", "revid": "287204", "url": "https://it.wikipedia.org/wiki?curid=2201722", "title": "Ukai", "text": " \nUkai \u00e8 una suddivisione dell'India, classificata come \"census town\", di 10.858 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Ukai assommava a 10.858 persone, delle quali 5.829 maschi e 5.029 femmine. I bambini di et\u00e0 inferiore o uguale ai sei anni assommavano a 1.072, dei quali 558 maschi e 514 femmine. Infine, coloro che erano in grado di saper almeno leggere e scrivere erano 8.266, dei quali 4.889 maschi e 3.377 femmine."}
{"id": "2201726", "revid": "287204", "url": "https://it.wikipedia.org/wiki?curid=2201726", "title": "Umbergaon", "text": " \nUmbergaon (o Umargam, Ambargaon) \u00e8 una suddivisione dell'India, classificata come \"census town\", di 21.648 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 11' 60 N e 72\u00b0 45' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Umbergaon assommava a 21.648 persone, delle quali 11.939 maschi e 9.709 femmine. I bambini di et\u00e0 inferiore o uguale ai sei anni assommavano a 2.981, dei quali 1.504 maschi e 1.477 femmine. Infine, coloro che erano in grado di saper almeno leggere e scrivere erano 15.309, dei quali 9.288 maschi e 6.021 femmine."}
{"id": "2201728", "revid": "291370", "url": "https://it.wikipedia.org/wiki?curid=2201728", "title": "Giovanni Morelli (memorialista)", "text": "Biografia.\nGiovanni di Paolo Morelli nacque a Firenze nel 1371 da un'antica e ricca famiglia guelfa di mercanti di lana. \nRimasto orfano in giovane et\u00e0, Giovanni continu\u00f2 la tradizione di famiglia iscrivendosi all'Arte della lana; fu tintore, ma si occup\u00f2 anche di commercio e di cambio di valuta. La sua attivit\u00e0 politica lo vide gonfaloniere dell'Arte della lana nel 1409, priore nel 1427, gonfaloniere di giustizia nel 1441. Qualche anno pi\u00f9 tardi, nel 1444, mor\u00ec a Firenze.\nI \"Ricordi\".\nNel 1393 inizi\u00f2 la stesura dei \"Ricordi\", storia della propria famiglia dalle origini (XII secolo) al 1411, anno in cui si conclude la narrazione (nel 1421 sar\u00e0 aggiunto un semplice accenno alla morte del figlio Antoniotto). Attraverso questa cronaca privata (non fu scritta per essere pubblicata) \u00e8 possibile ricostruire le vicende fiorentine del tempo, e soprattutto la situazione familiare di Giovanni.\nLa famiglia Morelli risulta in origine proprietaria di terre nella zona del Mugello (la notizia non \u00e8 tuttavia certa, ed \u00e8 possibile che Giovanni l'abbia introdotta per nobilitare le proprie origini), da cui si trasferisce, verso la fine del XII secolo, a Firenze. Qui i Morelli divengono tintori, per esercitare poi il prestito di denaro; dalla prima met\u00e0 del XIV secolo sono soprattutto mercanti.\nAccumulata cos\u00ec una discreta ricchezza, i Morelli tornano ad investire in beni immobili. Alla fine del Trecento, secondo la testimonianza di Giovanni, il loro patrimonio risulta costituito da: propriet\u00e0 immobiliari (terre nel Mugello, case in Firenze), capitale liquido, i proventi derivati dal commercio del guado (i Morelli avevano costituito una compagnia per svolgere questo traffico), dall'attivit\u00e0 di tintori e lanaioli, e dall'usura (piccoli e grandi prestiti a privati, e prestiti pubblici ad alto interesse)."}
{"id": "2201729", "revid": "287204", "url": "https://it.wikipedia.org/wiki?curid=2201729", "title": "Umbergaon INA", "text": " \nUmbergaon INA \u00e8 una citt\u00e0 dell'India di 3.520 abitanti, situata nel distretto di Valsad, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Umbergaon INA assommava a 3.520 persone, delle quali 2.045 maschi e 1.475 femmine. I bambini di et\u00e0 inferiore o uguale ai sei anni assommavano a 398, dei quali 225 maschi e 173 femmine. Infine, coloro che erano in grado di saper almeno leggere e scrivere erano 2.923, dei quali 1.766 maschi e 1.157 femmine."}
{"id": "2201730", "revid": "287204", "url": "https://it.wikipedia.org/wiki?curid=2201730", "title": "Il miracolo dell'ospitalit\u00e0", "text": "Il miracolo dell'ospitalit\u00e0 (sottotitolato \"Conversazioni con le Famiglie per l'Accoglienza\") \u00e8 un saggio antologico del sacerdote cattolico e teologo Luigi Giussani, fondatore del movimento Comunione e Liberazione, pubblicato nel 2003.\nIl volume raccoglie alcuni interventi e dialoghi di Giussani con i membri di Famiglie per l'Accoglienza, associazione di promozione sociale nata nel 1982 dall'unione di famiglie impegnate nel promuovere e sostenere l'affido familiare e l'adozione nel dei minori in difficolt\u00e0.\nNel testo Don Giussani approfondisce l'esperienza dell'ospitalit\u00e0, intesa come punto fondamentale della propria vita e, nell'accoglienza di bambini e ragazzi nella propria famiglia, misura della disponibilit\u00e0 ad accogliere Dio.\nStoria editoriale.\nDon Giussani aveva partecipato al primo convegno nazionale dell'associazione Famiglie per l'Accoglienza l'8 giugno 1985 con una lezione intitolata \"Fondamenti antropologici e metodologici della condivisione\" ed era in seguito intervenuto spesso ai momenti comuni dell'associazione, nata dall'esperienza comune di alcuni aderenti al movimento di Comunione e Liberazione.\nIl libro, che raccoglie gli interventi sul tema, fu il primo di Giussani pubblicato dall'editore piemontese Piemme. Nel 2012 ne fu data alle stampe una edizione aggiornata e ampliata con una nuova introduzione di Juli\u00e1n Carr\u00f3n, il sacerdote spagnolo succeduto a Giussani nella guida di Comunione e Liberazione, in occasione della settima edizione dell'Incontro mondiale delle famiglie con Benedetto XVI tenutosi a Milano lo stesso anno e del trentennale dell'associazione."}
{"id": "2201733", "revid": "124123", "url": "https://it.wikipedia.org/wiki?curid=2201733", "title": "Manfred Spies", "text": "Biografia.\nLa famiglia, evacuata durante la guerra, torna a D\u00fcsseldorf nel 1947. Dopo la fine del ginnasio entra alla Folkwangschule di Essen. Tra il 1965 e il 1967 realizza locandine per i teatri e per i concerti.\nFiniti gli studi entra a lavorare come creativo in uno studio pubblicitario, ma non resiste pi\u00f9 di due anni all'interno dello studio, e dal 1971 si fa libero professionista come designer e artista. Dichiara di non aver trovato la sua collocazione sociale durante gli studi come designer, perch\u00e9 seppure interessato alle forme di comunicazione visiva, non riusciva a rientrare negli schemi di marketing preorganizzati nel campo del design.\nDurante gli anni settanta si fa conoscere attraverso la creazione di cartelloni pubblicitari e performance provocatorie. Le tematiche della sua critica ruotano soprattutto intorno al mercato dell'arte, la dottrina cattolica e la violenza sessuale in Germania.\nL'opera.\n\"Denk-Anschl\u00e4ge (Attacchi di pensiero)\".\n11 ottobre 1976\nManfred Spies affitta un cartellone pubblicitario nel centro di Dusseldorf. Il contratto prevedeva che egli stesso ne avrebbe risposto legalmente per i contenuti. Infatti ogni cartellone viene stampato e firmato a suo nome.\nDurante il 1976-1977 affitta diversi cartelloni pubblicitari, a Dusseldorf, Berlino, Amburgo, Colonia; viene perseguito dalla polizia, dalla citt\u00e0 e dal ministero di giustizia, tutte persecuzioni finite, fermate o esaurite per mancanza di reato.\nManfred Spies trova la sua espressione migliore in strada, dice che la galleria d'arte e l'esposizione artistica sono atti onanistici e autoreferenziali al mondo dell'arte, a cui non \u00e8 interessato.\nAd articolare il lavoro sui cartelloni sono foto documentaristiche, spesso distribuite come volantini, e le interviste ai passanti.\n\"Kunst kommt von Verkaufen (L'arte arriva in vendita)\".\nIl primo cartellone \u00e8 una semplice scritta in nero su bianco, segnando lo stile del primo periodo. Presentato all'Esposizione Internazionale di Dusseldorf (IKI) il 20 ottobre 1976\nIl cartellone era situato nelle vicinanze della stazione centrale; la foto del cartellone veniva distribuita sotto forma di brochure anche all'interno della mostra mercato d'arte.\nIl gallerista Hans-J\u00fcrgen M\u00fcller cita e commenta l'azione di Spies al Forum d'arte internazionale.\nNell'ottobre del 1977 Hagen Drasdo occupa con un cartellone lo spazio pubblicitario di Spies, che invece di rimanere indispettito, trova in Hagen Drasdo un buon collaboratore.\nMostre.\nMostre personali\nMostre di gruppo"}
{"id": "2201736", "revid": "287204", "url": "https://it.wikipedia.org/wiki?curid=2201736", "title": "Umreth", "text": " \nUmreth \u00e8 una suddivisione dell'India, classificata come \"municipality\", di 32.192 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 41' 60 N e 73\u00b0 7' 0 E e ha un'altitudine di 46 .\nSociet\u00e0.\nEvoluzione demografica.\nAl censimento del 2001 la popolazione di Umreth assommava a 32.192 persone, delle quali 16.685 maschi e 15.507 femmine. I bambini di et\u00e0 inferiore o uguale ai sei anni assommavano a 3.781, dei quali 2.051 maschi e 1.730 femmine. Infine, coloro che erano in grado di saper almeno leggere e scrivere erano 22.810, dei quali 12.995 maschi e 9.815 femmine."}
{"id": "2201738", "revid": "76963", "url": "https://it.wikipedia.org/wiki?curid=2201738", "title": "Mike O'Hearn", "text": "Biografia.\nSoprannominato \"Titan\" per via della sua mole, O'Hearn \u00e8 l'ultimo di cinque fratelli e quarto di nove figli totali della famiglia nativa dello stato di Washington; \u00e8 nato a Seattle ma \u00e8 cresciuto a Kirkland.\n\u00c8 stato sposato con Melinda Midajah McCullum, ex wrestler della World Championship Wrestling.\nModa e culturismo.\nAppena quindicenne vince un concorso per giovani culturisti indetto dallo stato di Washington. La sua carriera conta apparizioni da modello e culturista oltre che la vittoria di numerose competizioni di bellezza e bobybuilding.\n\u00c8 stato Mister Natural Universe per quattro anni di fila e \"Fitness Model of the Year\" per sette volte, con oltre quattrocentosettanta apparizioni su riviste di moda e bobybuilding.\nNel 2008 ha partecipato al programma televisivo \"American Gladiators\" nella parte di \"Titan\", diventando l'unico ad essere stato presente anche alla prima edizione dello stesso tenutasi negli anni ottanta e novanta (allora nelle vesti di \"Thor\").\nPrima di debuttare nel mondo del culturismo e della moda si \u00e8 dedicato alle arti marziali, vincendo numerose competizioni di Tae Kwon Do e Judo.\nHa fondato e gestisce la \"Mike O'Hearn's Signature Fitness\", una palestra a cui si pu\u00f2 iscriversi sia per tenersi in forma che per intraprendere il culturismo a livello agonistico.\nCinema.\nSporadicamente ha partecipato a film direct-to-video per TV e piccole produzioni cinematografiche in ruoli secondari.\nNel 2004 \u00e8 stato scritturato per interpretare Superman in \"World's Finest\", un fan film di breve durata sull'Uomo d'acciaio.\nNel 2009 ha preso parte ad alcuni episodi della lungimirante soap opera statunitense \"Days of our Lives\", in onda dal 1965 ed entrata nella storia della televisione.\n\u00c8 stato provinato durante l'agosto 2008 per due grandi produzioni di Hollywood, il remake di Conan e \"Captain America - Il primo Vendicatore\". Il provino si \u00e8 tenuto per interpretare rispettivamente il barbaro Conan e Steve Rogers/Capitan America."}
{"id": "2201739", "revid": "125152806", "url": "https://it.wikipedia.org/wiki?curid=2201739", "title": "Luigi Ballerini (psicoanalista)", "text": "Biografia.\nMedico e psicoanalista ha studiato e vive a Milano dove opera come psicoanalista. Si \u00e8 formato alla scuola di Giacomo Contri, fondatore e presidente della Societ\u00e0 Amici del Pensiero Sigmund Freud. \u00c8 attualmente membro del Consiglio della Societ\u00e0 Amici del Pensiero Sigmund Freud.\nSi occupa da molti anni di problematiche relative all'infanzia e ai giovani, incontrando genitori, ragazzi e insegnanti nel suo studio professionale cos\u00ec come presso scuole e centri culturali. Svolge attivit\u00e0 di supervisione in molte scuole lombarde.\nGiornalista pubblicista (Ordine dei Giornalisti di Milano), collabora con diverse testate sulle tematiche scuola/educazione/giovani (Repubblica, Avvenire, La Stampa).\nHa collaborato con \"Il Sole 24Ore\" (\"Job24.it)\" per la tematica lavoro.\nScrittore, pubblica libri di narrativa per l'infanzia e saggistica per adulti. Tiene seminari di scrittura per bambini, bambine e ragazzi nelle scuole, dalle elementari ai licei. Un suo libro \u00e8 stato insignito del \"White Ravens Award 2009\" (Internationale Jugendbibliothek), nel 2014 ha vinto il Premio Andersen per il miglior libro et\u00e0 9/12 anni e nel 2016 il Premio Bancarellino.\nIdeatore e autore di personaggi e serie animate per la TV\nDirettore della Scuola di Scrittura per ragazzi c/o Flannery O\u2019Connor Centro Culturale di Milano\nNumerosi seminari di scrittura con bambini e ragazzi presso scuole e biblioteche comunali. Partecipazione a festival di letteratura e progetti di lettura (Fieri di leggere, Progetto lettura Foligno, Citt\u00e0 di Milano, Festivalletteraura Mantova, Pordenonelegge, Cuneo Scrittoincitt\u00e0\u2026).\n\u00c8 stato membro della Commissione Scuola di \"Expo2015\".\n\u00c8 stato senior manager internazionale di una multinazionale ed \u00e8 esperto di tematiche relative alla formazione manageriale; ha sviluppato un programma personalizzato di\" Tutorship per Manager.\"\n\u00c8 stato consulente per il Marketing Scientifico di Aziende Ospedaliere lombarde.\n\u00c8 Consulente Senior di Outplacement per \"Intoo\".\nHa inoltre conseguito il titolo di Mediatore Professionista per la mediazione nelle controversie civili e commerciali.\nNel 2009 ha co-condotto con Claretta Muci alcune puntate di DueDiNotte, programma notturno di RaiRadio2. Ospite opinionista ed esperto in numerose trasmissioni televisive e radiofoniche\nOpere letterarie.\nPer bambini e ragazzi.\nI romanzi hanno visto numerose edizioni internazionali con traduzione in cinese semplice, cinese complesso, russo, francese, spagnolo, polacco, greco, sloveno, olandese, turco"}
{"id": "2201740", "revid": "182396", "url": "https://it.wikipedia.org/wiki?curid=2201740", "title": "Palilie", "text": ""}
{"id": "2201742", "revid": "287204", "url": "https://it.wikipedia.org/wiki?curid=2201742", "title": "Un (Gujarat)", "text": " \nUn \u00e8 una suddivisione dell'India, classificata come \"census town\", di 28.761 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 52' 60 N e 71\u00b0 46' 0 E e ha un'altitudine di 39 .\nSociet\u00e0.\nEvoluzione demografica.\nAl censimento del 2001 la popolazione di Un assommava a 28.761 persone, delle quali 18.644 maschi e 10.117 femmine. I bambini di et\u00e0 inferiore o uguale ai sei anni assommavano a 4.077, dei quali 2.137 maschi e 1.940 femmine. Infine, coloro che erano in grado di saper almeno leggere e scrivere erano 19.841, dei quali 14.142 maschi e 5.699 femmine."}
{"id": "2201744", "revid": "287204", "url": "https://it.wikipedia.org/wiki?curid=2201744", "title": "Una (Gujarat)", "text": " \nUna \u00e8 una suddivisione dell'India, classificata come \"municipality\", di 51.260 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 49' 0 N e 71\u00b0 1' 60 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Una assommava a 51.260 persone, delle quali 26.365 maschi e 24.895 femmine. I bambini di et\u00e0 inferiore o uguale ai sei anni assommavano a 7.226, dei quali 3.797 maschi e 3.429 femmine. Infine, coloro che erano in grado di saper almeno leggere e scrivere erano 34.254, dei quali 19.589 maschi e 14.665 femmine."}
{"id": "2201745", "revid": "599013", "url": "https://it.wikipedia.org/wiki?curid=2201745", "title": "Frazier", "text": ""}
{"id": "2201748", "revid": "287204", "url": "https://it.wikipedia.org/wiki?curid=2201748", "title": "Unjha", "text": " \nUnjha \u00e8 una suddivisione dell'India, classificata come \"municipality\", di 53.868 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 48' 0 N e 72\u00b0 24' 0 E e ha un'altitudine di 110 .\nSociet\u00e0.\nEvoluzione demografica.\nAl censimento del 2001 la popolazione di Unjha assommava a 53.868 persone, delle quali 28.425 maschi e 25.443 femmine. I bambini di et\u00e0 inferiore o uguale ai sei anni assommavano a 5.512, dei quali 3.233 maschi e 2.279 femmine. Infine, coloro che erano in grado di saper almeno leggere e scrivere erano 41.410, dei quali 22.773 maschi e 18.637 femmine."}
{"id": "2201751", "revid": "111023632", "url": "https://it.wikipedia.org/wiki?curid=2201751", "title": "Tricoptilosi", "text": "La tricoptilosi (conosciuta comunemente con il nome di doppie punte) \u00e8 un'anomalia delle punte dei capelli o della barba, le quali si presentano biforcute.\nCause.\nLa tricoptilosi deriva dell'uso inappropriato di prodotti troppo aggressivi come shampoo alcalini, creme stiranti e permanenti, colorazioni aggressive e/o di scarsa qualit\u00e0 e decoloranti, uso esagerato di piastre stiranti/arriccianti, uso di spazzole con setole sintetiche, spazzolature troppo forti.\nCura.\nLa miglior cura \u00e8 la prevenzione. In caso di tricoptilosi \u00e8 opportuno far tagliare via le punte da un professionista ed usare dei prodotti specifici.\nAltro rimedio per prevenire l\u2019ulteriore crescita di doppie punte sta nel dividere entrambe le punte togliendo cos\u00ec la doppia punta cresciuta."}
{"id": "2201753", "revid": "287204", "url": "https://it.wikipedia.org/wiki?curid=2201753", "title": "Foreman", "text": ""}
{"id": "2201755", "revid": "28406", "url": "https://it.wikipedia.org/wiki?curid=2201755", "title": "Ivan IV il Terribile", "text": ""}
{"id": "2201758", "revid": "182396", "url": "https://it.wikipedia.org/wiki?curid=2201758", "title": "Palilia", "text": ""}
{"id": "2201759", "revid": "124777960", "url": "https://it.wikipedia.org/wiki?curid=2201759", "title": "Zio Tom", "text": "Lo zio Tom (in inglese \"Uncle Tom\") \u00e8 il protagonista del romanzo abolizionista \"La capanna dello zio Tom\" (1853) di Harriet Beecher Stowe.\nConcezione del personaggio.\nLa figura dello zio Tom \u00e8 ispirata all'autobiografia di Josiah Henson (1789-1883), schiavo afroamericano del Kentucky che, dopo aver abbracciato la fede cristiana, divenne un predicatore e tent\u00f2 invano di comprare la sua libert\u00e0. Poco pi\u00f9 tardi, Henson fu condotto negli Stati Uniti meridionali ove scopr\u00ec che sarebbe stato venduto. Sebbene fosse in possesso di un'arma, Henson decise comunque di non ribellarsi ai suoi padroni, usando la violenza, in quanto la sua morale cristiana glielo impediva. Dopo essere tornato nel Kentucky, Henson fugg\u00ec con la sua famiglia nel Canada dove divenne un attivista per i diritti dei neri.\nAccoglienza.\nSin dall'epoca della pubblicazione del \"bestseller\" di Stowe, il personaggio dello zio Tom \u00e8 stato oggetto di molte critiche negative e rappresenta per tanti la figura stereotipata e razzista del nero docile, bonario e ingenuo che si lascia sottomettere ai bianchi in nome del suo status di persona di colore. Un autore anonimo riport\u00f2 sul periodico \"The Liberator\" di William Lloyd Garrison: James Weldon Johnson, una delle maggiori personalit\u00e0 del Rinascimento di Harlem, esprime un'opinione altrettanto malevola nella sua autobiografia: Nel 1949, lo scrittore americano James Baldwin dichiar\u00f2 che Tom sarebbe stato ingiustamente emasculato per aver cercato di ottenere la salvezza spirituale solo a causa della sua condizione di afroamericano.\nIn psicologia.\nIn psicologia, il termine \"sindrome dello zio Tom\" descrive il comportamento di alcune persone di colore eccessivamente mansuete e che si lasciano asservire e sottomettere dai loro padroni senza opporre resistenza."}
{"id": "2201764", "revid": "287204", "url": "https://it.wikipedia.org/wiki?curid=2201764", "title": "Cullen", "text": ""}
{"id": "2201765", "revid": "339392", "url": "https://it.wikipedia.org/wiki?curid=2201765", "title": "Granducato di Moscovia", "text": ""}
{"id": "2201772", "revid": "339392", "url": "https://it.wikipedia.org/wiki?curid=2201772", "title": "SA-N-9 Gauntlet", "text": ""}
{"id": "2201782", "revid": "247222", "url": "https://it.wikipedia.org/wiki?curid=2201782", "title": "Ramnes", "text": ""}
{"id": "2201783", "revid": "182396", "url": "https://it.wikipedia.org/wiki?curid=2201783", "title": "Tities", "text": ""}
{"id": "2201784", "revid": "124966711", "url": "https://it.wikipedia.org/wiki?curid=2201784", "title": "Estado Novo (Portogallo)", "text": "L'Estado Novo (portoghese per \"Stato Nuovo\"), conosciuto anche come Seconda Repubblica portoghese \u00e8 il regime dittatoriale instaurato in Portogallo negli anni trenta del XX secolo. Il regime cadde a sua volta dopo la Rivoluzione dei garofani del 1974.\nStoria.\nIn seguito al colpo di stato del 28 maggio 1926, che caus\u00f2 la caduta della Prima Repubblica, e port\u00f2 al potere i militari guidati dai generali Manuel Gomes da Costa e Ant\u00f3nio \u00d3scar Carmona si form\u00f2 un regime militare.\nL'economista Ant\u00f3nio de Oliveira Salazar, nel 1928 fu ministro delle finanze, chiamato al governo dai militari, e miglior\u00f2 il bilancio dello Stato.\nSalazar nel 1932 fu cos\u00ec nominato Presidente del Consiglio, sostituendo il generale Domingos Oliveira, con cui era entrato in contrasto. Nel 1930 aveva fondato suo l\"'Uni\u00e3o Nacional\" (Unione Nazionale), composto da settori di destra, cattolici conservatori e reazionari, monarchici, corporativisti e nazionalisti, che nel 1934 vinse le elzioni.\nL\"'Estado Novo\" si form\u00f2 nel 1933 sotto la sua guida, come primo ministro e presidente, con UN che diverr\u00e0 partito unico. Introdusse una nuova Costituzione che gli diede i pieni poteri e il controllo totale dello Stato.\nPrima fu Stato corporativo e fascista, e dopo la seconda guerra mondiale come regime autoritario.\nAnche se Salazar si rifiut\u00f2 di firmare il Patto Anti-Comintern del 1938, i comunisti portoghesi furono duramente repressi. \nDopo il 1945, tutte le energie dello Stato furono utilizzate per combattere le richieste di indipendenza delle colonie, in un periodo in cui i grandi imperi coloniali erano in via di disgregazione, in particolare in Angola.\nDurante il regime di Salazar ricordiamo la figura di Aristides de Sousa Mendes, che salv\u00f2 migliaia di persone dall'Olocausto.\nSalazar mantenne il potere fino al 1968, lasciando fino al 1951 al generale Carmona solo la carica formale di presidente della repubblica.\nNel 1968 fu colpito da un ictus cerebrale invalidante e lasci\u00f2 la carica di Primo Ministro a Marcelo Caetano. Questi govern\u00f2 il Portogallo fino al 1974 quando un colpo di stato militare, la cosiddetta Rivoluzione dei Garofani, rovesci\u00f2 l'Estado Novo e dopo due anni ripristin\u00f2 la democrazia.\nCaratteristiche.\nL'Estado Novo fu un tipo di regime autoritario con orientamento conservatore, differente per certi aspetti dal fascismo - del quale aveva per\u00f2 mutuato certi aspetti - per la mancanza di spinta espansionistica (il paese era gi\u00e0 in possesso di un impero coloniale, sproporzionato rispetto alle possibilit\u00e0 di controllo militare di Lisbona), per l'assenza di un \"leader\" carismatico e in rapporto diretto con le masse, per la mancanza di un partito forte. Era ispirato dalla dottrina sociale della chiesa cattolica. La violenza espressa dagli apparati di controllo del regime nei confronti degli oppositori si pu\u00f2 inscrivere nel solco tracciato dai cosiddetti \"fascismi maggiori\", con un alto numero di delitti politici perpetrati dalla polizia politica, il pi\u00f9 famoso dei quali resta quello del generale Humberto Delgado nel 1965.\nSalazar, reazionario conservatore, era fermamente convinto della necessit\u00e0 di controllare strettamente le spinte alla modernizzazione economica e sociale, nell'intento di difendere i valori della tradizione conservatrice rurale del paese, che vedeva minacciati. Nel 1931 Salazar fond\u00f2 il partito unico \"Uni\u00e3o Nacional\" (Unione Nazionale), che Caetano convertir\u00e1 in \"Ac\u00e7\u00e3o Nacional Popular\". (Azione Nazionale Popolare).\nUno dei pilastri del sistema era la PIDE, la polizia segreta, che si occupava di reprimere il dissenso al regime, imprigionando gli oppositori nella famosa prigione di Tarrafal (nell'arcipelago di Capo Verde) o in prigioni nella madrepatria. Una forte censura proibiva la circolazione di idee contrarie a quelle ufficiali.\nLo Stato si occup\u00f2 d'instillare nella popolazione l'obbedienza al regime e un'autocrazia della nazione portoghese, facendo leva sui secoli di gloriosa storia portoghese testimoniati dalle colonie (\"Ultramar\"). Il motto del regime era: \"Deus, P\u00e1tria e Fam\u00edlia\" (\"Dio, Patria e Famiglia\"). Sulla scorta degli esempi tedesco e italiano, fra le due guerre mondiali un organismo statale venne deputato alla pianificazione della propaganda (\"Secretariado da Propaganda Nacional\", poi, dal 1945 denominato \"Secretariado Nacional de Informa\u00e7\u00e3o\").\nLa \"Legi\u00e3o Portuguesa\" era invece una milizia popolare, simile per alcuni aspetti alle Camicie Nere italiane, ovvero alla Milizia Volontaria di Sicurezza Nazionale (MVSN). Dal canto suo, la \"Mocidade Portuguesa\" si occupava di inquadrare i bambini e gli adolescenti, similmente alla Giovent\u00f9 hitleriana del nazismo e all'Opera nazionale Balilla del fascismo, con accenti maggiori sul conservatorismo sociale e l'autoritarismo.\nIn economia fu adottato uno stretto dirigismo, a fronte di un modello improntato sul corporativismo, con lo scopo di proteggere l'ordine economico agricolo esistente e il \"ritorno alla terra\", esaltando il lavoro contadino e i valori della vita rurale.\nRiferimenti letterari.\nAll'epoca dell'Estado Novo, nel 1938, \u00e8 ambientato il romanzo \"Sostiene Pereira\", scritto da Antonio Tabucchi."}
{"id": "2201786", "revid": "182396", "url": "https://it.wikipedia.org/wiki?curid=2201786", "title": "Luceres", "text": ""}
{"id": "2201787", "revid": "765341", "url": "https://it.wikipedia.org/wiki?curid=2201787", "title": "Tavola delle offerte", "text": "La Tavola delle offerte ,Aa1-M12-G1-G43-X1-R3 \u1e2b3wt, \nera una tavola di pietra posta esternamente alla mastaba davanti alla stele ove i sacerdoti officiavano i riti e deponevano i cibi destinati a nutrire il defunto nell'Aldil\u00e0.\nEra sempre decorata con rilievi poich\u00e9 i cibi avrebbero alterato le pitture, presentava scanalature per far defluire i liquidi che venivano versati come offerta e costituiva insieme alla stele l'unico elemento d'arredo delle tombe dell'Antico Regno.\nNel periodo predinastico le offerte venivano deposte su una stuoia di giunco ma per motivi pratici venne sostituita dalla tavola in pietra.\nQuesta aveva scolpiti degli alimenti che potevano sostituire, grazie alla magia, quelli veri che venivano coltivati in appositi terreni.\nLa parola \"offerta\" aveva il suo geroglifico chiamato \"hetep\" che rappresentava una stuoia arrotolata e stilizzata con un pane sopra, geroglifico che spesso dava la forma alla tavola e agli altari di cui un esempio si trova nel tempio solare di Niuserra ad Abu Gurab.\nAlla fine dell'Antico Regno, la tavola veniva raffigurata anche nelle pitture parietali della mastaba e nelle stele funerarie al fine di consentire l'approvvigionamento di cibo al defunto anche in caso di carenza dei riti funerari o delle offerte reali.\nNelle immagini il defunto era ritratto su un sedile di presentazione davanti ad una tavola carica di cibi e bevande, con il braccio destro verso la tavola mentre la mano sinistra era appoggiata sul suo petto.\nTra gli alimenti raffigurati vi era spesso una spalla di bue, indicata dal geroglifico \"khepesh\", che era l'offerta di maggior valore e considerata anche come amuleto. Tra gli uccelli rappresentati vi erano l'oca e l'anatra raffigurate gi\u00e0 cotte.\nI liquidi, come l'acqua, vino e birra, erano contenuti in un'anfora cerimoniale detta \"kheset\", dalla forma allungata e provvista di becco.\nMa il pane era l'alimento pi\u00f9 raffigurato, tanto che la formula funeraria parlava dell'offerta di \"mille forme di pane\" dove mille \u00e8 un numero simbolico indicante un numero infinito ed \u00e8 citato, insieme alla birra anche nei \"Testi delle piramidi\":\n\"Offerta che il re dona ad Osiride...\"&lt;br&gt;\n\"con pane e birra...\"&lt;br&gt;\n\"ed ogni cosa buona e pura\"&lt;br&gt;\n\"di cui vive un dio\"&lt;br&gt;\n\"per il ka del venerato...\"\nCon l'evolversi degli usi funebri, verso la IV dinastia, la tavola delle offerte veniva posta, all'interno della mastaba, ad ovest verso la Duat, il regno di Osiride, ma poteva anche essere messa davanti al naos che ospitava la statua del defunto. Costituir\u00e0 il primo nucleo della cappella funeraria.\nInizialmente l'offerta di cibo era riservata solo al sovrano ma dal Nuovo Regno divenne di uso popolare e la tavola delle offerte rester\u00e0 per molto tempo un elemento importante dell'arredo funebre, per il suo compito di approvvigionare il defunto di tutto l'occorrente necessario ad un'agiata vita nell'Aldil\u00e0."}
{"id": "2201788", "revid": "767487", "url": "https://it.wikipedia.org/wiki?curid=2201788", "title": "Panoramics", "text": "I Panoramics sono stati un gruppo musicale italiano, attivo sulla scena nazionale nel corso degli anni '80 e dei primi anni '90. Bench\u00e9 si siano mossi prevalentemente sulla scena del pop \"indipendente\", e per un numero limitato di anni, hanno saputo conquistare un sorprendente successo di critica e un pubblico di estimatori appassionati.\nStoria.\nI Panoramics nascono a Napoli nel 1982. La formazione originaria comprende Marco Alfano alle tastiere, Sandro Dionisio alla voce, Marco Eminente al basso, Alfonso Moscato al clarinetto e sax alto e Luca Zarrilli al sax tenore e soprano.\nI loro concerti di esordio in una rassegna di band indipendenti li fanno subito notare e vengono invitati a partecipare alla rassegna \"Zona d'osservazione\", al Castel Sant'Elmo di Napoli, rassegna che vede tra gli altri la partecipazione dei Polyrock, band prodotta da Philip Glass.\nLe loro canzoni si caratterizzano fin dall'inizio per un suono che tenta di mettere assieme una \u201cfacilit\u00e0\u201d squisitamente pop con elementi d'avanguardia (minimalismo, ambient music). Il tipo di operazione ricorda quella di alcuni musicisti dell'etichetta newyorkese Lovely Music Ltd (Peter Gordon, \"Blue\" Gene Tyranny) ed \u00e8 quindi facile, da parte di molti dei giornalisti che li recensiscono, etichettare i Panoramics come un gruppo \u201clovely\u201d.\nUn'altra caratteristica peculiare della band, particolarmente nel primo periodo, \u00e8 un'attivit\u00e0 live orientata verso le contaminazioni multimediali (spiccano le collaborazioni con pittori come Lino Fiorito e Tata Barbalato, attori come Andrea Renzi, cartoonists come Daniele Bigliardo - che diventer\u00e0 poi disegnatore di \"Dylan Dog\" - e in campo strettamente musicale, con musicisti di varia estrazione tra cui Jenny Sorrenti).\n\u00c8 anche un periodo, a Napoli, in cui fiorisce una scena artistica particolarmente vivace, sia sul fronte musicale (la cosiddetta \u201cVesuwave\u201d, che vede esordire tra gli altri gli Avion Travel, Capone, i Little Italy) che su quello teatrale (Falso Movimento di Mario Martone, Licia Maglietta, Andrea Renzi; Teatro Studio di Toni Servillo). I Panoramics sono parte attiva di questo ribollire di creativit\u00e0, che diventa oggetto d'interesse per la stampa nazionale. Proprio in occasione di un servizio sulla nuova creativit\u00e0 napoletana, realizzato per l'Espresso nel 1986, scriver\u00e0 dei Panoramics lo scrittore Pier Vittorio Tondelli\nIl gruppo comincia ad assumere notoriet\u00e0 sulla scena del rock italiano indipendente. I loro demo autoprodotti e le loro performance live ricevono recensioni lusinghiere da testate quali Rockerilla, Frigidaire, Ciao 2001, il manifesto. I loro brani passano frequentemente nelle radio locali italiane, ma soprattutto a RaiStereoNotte, dove sono presenti stabilmente con le loro canzoni. Questa presenza determiner\u00e0 un salto in avanti nella loro notoriet\u00e0.\nNel 1985 realizzano per la RAI i temi musicali originali dell'opera video di Mario Martone \u201cPerfidi Incanti\u201d. che comprendono la canzone \"Estrellita\", per l'occasione interpretata dalla cantante Gabriella Rinaldi. A questo lavoro, pi\u00f9 volte premiato in festival di video e cinema, collabora il meglio dell'avanguardia artistica internazionale: da Giorgio Barberio Corsetti per il teatro a Tanino Liberatore e Ceesepe per il disegno, a Patrick King per la danza. Dopo questa collaborazione vengono chiamati da Renzo Arbore a partecipare a \u201cQuelli della notte\u201d, dove eseguono un brano in diretta. Per la stampa sono ormai \u201cLa migliore band italiana del momento\u201d (Frigidaire).; \u201cLa presenza pi\u00f9 stimolante del rock tricolore\u201d (Ciao 2001). Il loro set, in diretta su RaiStereoUno, inaugura la serie dei \u201cConcerti di Stereodrome\u201d.\nSuonano in festival e rassegne in tutta Italia, spesso assieme ai loro amici e \u201ccompagni di strada\u201d Denovo ed Avion Travel. Trionfano all'Independent Music Meeting di Firenze. Firmano alla fine dell'85 il loro primo contratto discografico con l'IRA Records, all'epoca etichetta dei Litfiba.\nQuesto sodalizio, per\u00f2, si riveler\u00e0 sfortunato. Parte bene (con una serie di concerti fatti insieme alla band di Piero Pel\u00f9 e Ghigo Renzulli; vengono avviate le registrazioni del loro primo atteso album) ma, per non chiari motivi, il disco non viene portato a termine, le attivit\u00e0 della band in qualche misura \u201ccongelate\u201d ed il contratto rotto.\nIl disco vedr\u00e0 comunque la luce, tempo dopo, per un'etichetta indipendente romana: frutto della collaborazione proprio con il compositore newyorchese Peter Gordon (quello della \"Lovely Music\", collaboratore di Laurie Anderson, David Byrne, Arto Lindsay, Suzanne Vega e molti altri), che produce il disco e suona in tutti i brani, \u201cBugie Colorate\u201d viene registrato tra Napoli e Berlino e pubblicato nel 1989.\nQuesto disco raccoglier\u00e0 recensioni eccellenti, unanimemente accolto dalla critica come un evento molto importante per la scena musicale nazionale: \u201cIl fiore all'occhiello della nuova musica italiana ... un miracolo ... un capolavoro \u201d (Rockstar). \u201c...un esordio che pone i P. tra le migliori formazioni italiane ... un disco raffinato, intelligente, gradevolissimo, una bella sorpresa\u201d (La Repubblica); entra nelle classifiche di preferenza di lettori e redattori di numerose testate italiane e straniere (secondo nella chart di Rockstar del gennaio '89, dopo Chaka Khan e prima di R.E.M., Pink Floyd e molti altri\u2026); viene programmato dai maggiori networks nazionali e non solo (per settimane in classifica a Radio Kiss Kiss, Radio Dimensione Suono, Radio Break, Radio citt\u00e0 uno, Radio Marte, Radio Svizzera Italiana).\nIntanto, la band appare con esibizioni dal vivo ed interviste in numerosi programmi televisivi nazionali: da \"Va' pensiero\" (Raitre) a \"Notte Rock\" (Raiuno); da \"Tam Tam Village\" (Raidue) a \"Be bop a lula\" (Italia 1). Il referendum dei lettori di Rockstar li vede secondi nella classifica del \u201cGruppo rivelazione dell'anno\u201d (dopo i Ladri di Biciclette e prima di Elio e le Storie Tese e Casino Royale). Tracce del suo lavoro appaiono anche in letteratura (di Estrellita si parla nel romanzo noir di Gaetano Cappelli \u201cFebbre\u201d, pubblicato da Mondadori nel 1989).\nDopo aver composto le musiche originali per un film prodotto dalla RAI (\u201cMaria\u201d di P. Pastori, trasmesso su RAIUNO), e dopo l'abbandono di Alfano, membro fondatore del gruppo e coautore di tutti i brani, nel '90 il gruppo realizza un'incursione nei territori della dance con una versione remix del brano \u201cEstrellita\u201d per la Flying Records; l'operazione ha tale successo che viene bissata con un nuovo remix realizzato a Londra (dove il brano arriva all'ottavo posto nella house chart del giornale \u201cEchoes\u201d) e pubblicato successivamente anche negli USA dalla Harbor Lights Records. Un ulteriore remix verr\u00e0 incluso anche nel terzo volume della serie \u201cThis is Acid Jazz\u201d (Instinct records, 1993), in cui i Panoramics figurano, unici non angloamericani, accanto a nomi come James Taylor Quartet.\nNel maggio del '90 viene pubblicato dalla CGD \u201cUnion\u201d, un progetto a pi\u00f9 voci in cui le migliori rock band nazionali rivisitano la canzone italiana d'autore. Assieme ai Litfiba, agli Avion Travel, ai Gang ed altri, i Panoramics sono presenti con una versione di \"Vecchio frack\" di Domenico Modugno, che viene scelta come sigla di chiusura (eseguita dal vivo) dell'evento musicale dell'anno: la prima edizione del Concerto del Primo Maggio a Piazza San Giovanni a Roma, trasmesso in diretta sulle tre reti RAI.\nLa band sospende le sue attivit\u00e0 nel 1991. Dionisio intraprende la strada del cinema: dopo aver lavorato come assistente di registi quali Marco Risi, Gianni Amelio, Francesco Rosi e soprattutto Mario Martone, di cui \u00e8 stato aiuto in tutti i suoi film, realizza il suo primo lungometraggio, \"La volpe a tre zampe\", nel 2002.\nLuca Zarrilli e Marco Alfano, dopo aver portato avanti negli anni una serie di progetti musicali prevalentemente live, hanno formato i Ferraniacolor, il cui EP di esordio, prodotto da Cristiano Lo Mele dei Perturbazione, \u00e8 uscito a marzo 2018.\nComponenti e formazioni.\nComponenti non stabili:"}
{"id": "2201794", "revid": "466539", "url": "https://it.wikipedia.org/wiki?curid=2201794", "title": "Anelli nell'io", "text": "\"Anelli nell'io: Che cosa c'\u00e8 al cuore della coscienza?\" (titolo originale inglese: I Am a Strange Loop) \u00e8 un libro di Douglas Hofstadter, pubblicato nel 2007.\nIn esso l'autore riprende temi del suo libro del 1979 \"\", in particolare i concetti di \"coscienza\" e di \"autocoscienza\" e le tematiche legate all'autoreferenza. Il libro inoltre sviluppa il tema delle analogie come approccio allo studio dell'intelligenza, gi\u00e0 oggetto del volume \"Concetti fluidi ed analogie creative\" pubblicato da Hofstadter nel 1995. Nel volume le riflessioni teoriche sono accompagnate da narrazioni autobiografiche.\nHofstadter si spos\u00f2 nel 1985 con Carol Ann Brush (nata a Linton nell'Indiana nel 1951), grande appassionata e studiosa della cultura italiana (la madre era di origini campane). Nel 1988 nacque Danny e nel 1991, Monica. Nel 1993 Carol mor\u00ec per l'improvviso manifestarsi di un tumore al cervello (glioblastoma multiforme).\nDi questo tragico fatto si avverte la dolorosa presenza in gran parte di \"Anelli dell'io\": cosa e dove era la \"coscienza\" di Carol e cosa e dove pu\u00f2 esserne restato dopo? Il libro, peraltro, \u00e8 proprio dedicato alla ricerca dell'essenza e dell'origine della \"consapevolezza\" che un vivente ha di se stesso e le conclusioni di Hofstadter sono, in senso umano, molto negative: non solo la Terra e l'Uomo non sono al centro dell'Universo, ma la stessa autoconsapevolezza non \u00e8 altro che la conseguenza di un meccanico \"loop\" ripetitivo simile, in sostanza, allo specchio. Dunque, nulla di eccezionale.\nNaturalmente non tutti sono d'accordo. Per esempio Martin Gardner: \"Sebbene il nostro DNA sia quasi identico a quello di uno scimpanz\u00e9, non c'\u00e8 modo di insegnare il calcolo differenziale ad uno scimpanz\u00e9 e neppure di fargli capire la radice quadrata di 2. Certamente devono esserci verit\u00e0 che sono tanto al di l\u00e0 della nostra comprensione quanto la nostra comprensione \u00e8 al di l\u00e0 di quella di una mucca\"."}
{"id": "2201795", "revid": "104485", "url": "https://it.wikipedia.org/wiki?curid=2201795", "title": "Stazioni della metropolitana di Londra", "text": "Questo \u00e8 l'elenco delle stazioni della metropolitana di Londra. Esso \ncomprende tutte le stazioni attualmente aperte della metropolitana di Londra e della Docklands Light Railway. Sia la \"metropolitana di Londra\" che la \"Docklands Light Railway\" sono gestite dal Transport for London (TfL) e operano essenzialmente nell'area della Grande Londra e il nord del fiume Tamigi. La maggior parte delle stazioni sono ubicate nella Citt\u00e0 di Londra o in uno dei 27 borghi. Le stazioni site alla fine del ramo di nord-est della Linea Central sono ubicate nel distretto di Epping Forest dell'Essex e quelle al terminale di nord-ovest della Linea Metropolitan nel distretto di Three Rivers di Watford, Hertfordshire e Chiltern, Buckinghamshire.\nStazioni.\nLa tabella indica il nome di ogni stazione, la o le linee su cui \u00e8 ubicata, il borgo in cui si trova, la zona tariffaria, la data della prima apertura, l'eventuale precedente nome della stazione e il traffico annuo di passeggeri da essa sopportato.\nIn tre casi vi sono delle stazioni doppie che portano lo stesso nome: Edgware Road, Hammersmith e Canary Wharf. Sulle mappe della metropolitana, Paddington \u00e8 mostrata come doppia stazione anche se si tratta di una sola stazione con due ingressi rispettivamente per le linee ferroviarie principali a lunga percorrenza e per le linee della metropolitana."}
{"id": "2201797", "revid": "869733", "url": "https://it.wikipedia.org/wiki?curid=2201797", "title": "Totalitarismo nella Germania nazista", "text": "Il totalitarismo nella Germania nazista ebbe un carattere di pervasivit\u00e0 ed efficacia tali da costituire l'idealtipo di \"trasformazione totale della realt\u00e0 sociale\" tedesca.\nIl totalitarismo nazista, alla cui base stavano \"la ripresa dell'economia e il riscatto della Germania dalle umiliazioni e frustrazioni imposte dalla pace di Versailles\", raggiunse una intensit\u00e0 e consegu\u00ec risultati cos\u00ec importanti da superare il modello fascista italiano nella costruzione dello Stato totalitario.\nI modelli a cui poteva rifarsi il sistema nazista furono il totalitarismo sovietico e quello fascista, pur con le differenze strutturali, intrinseche, tipiche dei tre regimi.\nTotalitarismo.\nIl totalitarismo, \"specie\" della categoria pi\u00f9 generale dei regimi \"autoritari\", \u00e8 normalmente caratterizzato, in estrema sintesi, dall'assenza di una pluralit\u00e0 di partiti, dalla presenza e immanenza di un partito unico, da un \"leader\" o una ristretta oligarchia di vertice, dalla inesistenza di vincoli o limiti, formali e sostanziali, al potere centrale, dalla eliminazione, anche violenta, di ogni forma di dissenso, dalla subordinazione o asservimento di qualsiasi organismo socio-politico, potenzialmente concorrente, dalla personalizzazione del potere e dalla sua carismaticit\u00e0.\nIl partito unico, fortemente gerarchizzato e burocratizzato, svolge nei regimi totalitari le funzioni primarie di legittimazione del sistema dominante, di spinta al coinvolgimento fino alla integrazione, di politicizzazione, mobilitazione e controllo \"totale\" della societ\u00e0 in tutti i suoi aspetti fino alla sua trasformazione secondo i principi della ideologia che ne \u00e8 alla base.\nI regimi totalitari e sopravvivono non solo grazie a sistemi poliziesco-repressivi ma anche per il consenso di massa che riescono a promuovere e a organizzare.\nTotalitarismo nazifascista.\nIl totalitarismo fascista nazista sublim\u00f2 in s\u00e9, esasperandole, le caratteristiche dei totalitarismi, superando anche sul piano istituzionale gli altri modelli.\nAnche nell'esaltazione della \"leadership\" il totalitarismo fascista nazista si distinse riuscendo a imporre il principio che \"il F\u00fchrer \u00e8 l'unica autorit\u00e0\", unica fonte di legittimazione di qualsiasi altro potere, e ci\u00f2 nella vigenza della Costituzione di Weimar, che non fu mai abolita.\nCon i decreti del 28 febbraio 1933, Hitler pose le basi dello Stato totalitario e, con la legge sui pieni poteri, del suo dominio personale.\nAssieme alla magistratura del tutto asservita, l'apparato poliziesco-repressivo costitu\u00ec una struttura portante del totalitarismo nazista: strumenti della repressione di ogni opposizione e contro gli ebrei furono i campi di concentramento dove il degrado fisico e spirituale era applicato scientificamente.\nNel progetto di nazificazione della societ\u00e0, un ruolo importante fu l'irregimentazione ideologica della giovent\u00f9 attraverso una nuova profonda rielaborazione spirituale del Paese che escludesse ogni principio non riducibile al nazismo.\nAlle caratteristiche comuni dei diversi totalitarismi si aggiunse l'ideologizzazione dell'elemento razzistico che tipicizz\u00f2 il nazismo: Hitler con l'esaltazione dei principi di superiorit\u00e0 \"ariana\", dell'unit\u00e0 nazionale basata sulla purezza di sangue, del \"volkstum\", penetr\u00f2 profondamente nelle coscienze coinvolgendo la maggioranza della popolazione tedesca.\nL'attuazione di una politica razziale antisemita, di separazione prima, e di eliminazione fisica poi, nata dalla teorizzazione della \"soluzione finale\" del problema ebraico, sfoci\u00f2 nella tragedia storica della Shoah.\nIl totalitarismo nazista port\u00f2 alle estreme conseguenze l'ideologia razziale anche nei confronti dei cittadini \"ariani\" che, per delle imperfezioni fisiche, avrebbero potuto minacciare l'integrit\u00e0 della razza: a questo fine produsse una legislazione, il 14 luglio 1933, che ne stabiliva la sterilizzazione e, nel 1939, la morte per i malati di mente giudicati inguaribili."}
{"id": "2201801", "revid": "25152", "url": "https://it.wikipedia.org/wiki?curid=2201801", "title": "Totalitarismo nazista", "text": ""}
{"id": "2201802", "revid": "189260", "url": "https://it.wikipedia.org/wiki?curid=2201802", "title": "Caiatia", "text": ""}
{"id": "2201813", "revid": "339392", "url": "https://it.wikipedia.org/wiki?curid=2201813", "title": "Princeton Plainsboro Teaching Hospital", "text": ""}
{"id": "2201815", "revid": "124808", "url": "https://it.wikipedia.org/wiki?curid=2201815", "title": "PPTH", "text": ""}
{"id": "2201816", "revid": "300067", "url": "https://it.wikipedia.org/wiki?curid=2201816", "title": "Tom Sluby", "text": ""}
{"id": "2201817", "revid": "124808", "url": "https://it.wikipedia.org/wiki?curid=2201817", "title": "Princeton-Plainsboro", "text": ""}
{"id": "2201818", "revid": "349837", "url": "https://it.wikipedia.org/wiki?curid=2201818", "title": "I Am a Strange Loop", "text": ""}
{"id": "2201822", "revid": "640389", "url": "https://it.wikipedia.org/wiki?curid=2201822", "title": "Aviaci\u00f3n Nacional", "text": "L'Aviaci\u00f3n Nacional, indicata anche come Fuerza A\u00e9rea Nacional, \u00e8 stata la denominazione dell'aeronautica militare della Spagna nazionalista dal 1936 al 1939 a supporto delle truppe nazionaliste guidate da Franco.\nSi evolse poi durante la dittatura franchista come Ej\u00e9rcito del Aire.\nStoria.\nAlcuni piloti della forza aerea nazionale in Fuerzas A\u00e9reas de la Rep\u00fablica Espa\u00f1ola allo scoppio della guerra civile spagnola il 17 luglio 1936 si rivoltarono e appoggiano l\"'alzamiento\" militare. \nQuesto provoc\u00f2 l'istituzione una nuova forza aerea, l\"'Aviaci\u00f3n Nacional\", con 90 dei 400 aerei che facevano parte della flotta. \nFu presto integrata con aeromobili provenienti dalla Germania (Heinkel He 51) e dall'Italia (Fiat C.R.32 e Savoia Marchetti S.M.79 e S.M.81).\nOttenne poi l'appoggio di corpi volontari provenienti da Germania (Legione Condor) e Italia (Aviazione Legionaria) che combatterono nelle file nazionaliste, formando anche nuovi piloti della neocostituita forza aerea.\nAlla fine della guerra nel 1939 contava su circa 600 velivoli, tra i quali 136 Messerschmitt Bf 109, 93 Heinkel He 111, 63 Junkers Ju 52, 350 Fiat C.R.32, 100 Savoia-Marchetti S.M.79 e 64 Savoia-Marchetti S.M.81.\nDistintivi ottici di riconoscimento.\nIl simbolismo di riconoscimento applicato alla flotta aerea era basato sulle coccarde posizionate sulle superfici superiore ed inferiore delle ali e da un distintivo di coda posizionato sul timone. Il primo era costituito da un cerchio completamente nero, personalizzato in seguito con simboli bianchi che andavano da una semplice croce a disegni che facevano riferimento ai comandanti delle squadriglie della Legione Condor e dell'Aviazione Legionaria. Il distintivo di coda riproduceva una semplice croce nera in campo bianco, rimasta anche nell'adozione dei definitivi colori del successivo Ej\u00e9rcito del Aire."}
{"id": "2201824", "revid": "21880", "url": "https://it.wikipedia.org/wiki?curid=2201824", "title": "Forma di vita", "text": ""}
{"id": "2201828", "revid": "599013", "url": "https://it.wikipedia.org/wiki?curid=2201828", "title": "Anthony Jones (cestista 1962)", "text": ""}
{"id": "2201829", "revid": "486946", "url": "https://it.wikipedia.org/wiki?curid=2201829", "title": "Calciocaos", "text": ""}
{"id": "2201831", "revid": "228587", "url": "https://it.wikipedia.org/wiki?curid=2201831", "title": "Michael Kohlhase", "text": "Impegni accademici.\nMichael Kohlhase \u00e8 titolare di un insegnamento anche alla Carnegie Mellon University ed (2006-2008) vice direttore del Department of Safe and Secure Cognitive Systems del Centro di ricerca tedesco sull'intelligenza artificiale (DFKI) a Brema.\n\u00c8 presidente della OpenMath Society ed \u00e8 uno dei trustee dell'Interest Group per la Mathematical Knowledge Management (MKM). \u00c8 stato uno dei trustee della Conference on Automated Deduction e dell'Interest Group CALCULEMUS. \u00c8 stato Conference Chair del 21-esimo CADE-21 e Program Chair delle conferenze German Annual Conference on Artificial Intelligence del 2006 (KI-2006), Mathematical Knowledge Management del 2005 (MKM-2005), e di CALCULEMUS-2000; inoltre ha fatto parte dei comitati di programma di alcune decine di conferenze internazionali. \u00c8 autore, o ha collaborato alla stesura di quattro libri e pi\u00f9 di 100 pubblicazioni.\nOpere.\nV. qui per una bibliografia pi\u00f9 completa"}
{"id": "2201836", "revid": "161374", "url": "https://it.wikipedia.org/wiki?curid=2201836", "title": "Hanna-Barbera Productions", "text": ""}
{"id": "2201840", "revid": "287204", "url": "https://it.wikipedia.org/wiki?curid=2201840", "title": "A\u015bvaghosa", "text": ""}
{"id": "2201842", "revid": "124508897", "url": "https://it.wikipedia.org/wiki?curid=2201842", "title": "DaimlerChrysler Aerospace", "text": "DaimlerChrysler Aerospace AG, o DASA, \u00e8 stata la precedente sussidiaria nel settore aerospaziale di Daimler-Benz AG (poi DaimlerChrysler) dal 1989. Nel luglio 2000 DaimlerChrysler Aerospace si \u00e8 fusa con A\u00e9rospatiale-Matra e CASA per formare la EADS.\nStoria.\nLa DaimlerChrysler Aerospace fu fondata come Deutsche Aerospace AG il 19 maggio 1989 con la fusione del settore aerospaziale della Daimler-Benz con la MTU, la Dornier e due divisioni della AEG. Nel luglio del 1989, le due divisioni della AEG furono incorporate nella Deutsche Aerospace per dare origine alla Telefunken Systemtechnik (TST).\nNel dicembre 1989, la Daimler-Benz acquis\u00ec la Messerschmitt-B\u00f6lkow-Blohm (MBB) per incorporarla nella Daimler-Benz Aerospace.\nNel marzo 1990, la Daimler-Benz inizi\u00f2 una profonda ristrutturazione del gruppo, integrando le precedenti compagnie che erano ancora distinte in cinque gruppi produttivi: aeromobili, sistemi spaziali, sistemi di difesa/propulsione. Alcune aziende continuarono ad operare con il loro nome, ma la maggior parte furono integrate definitivamente nel 1992. Nello stesso anno, la divisione elicotteri fu fusa per incorporazione con quella dell'A\u00e9rospatiale dando origine all'Eurocopter.\nIl primo gennaio 1995, la compagnia cambi\u00f2 denominazione in Daimler-Benz Aerospace AG. A seguito della fusione con la Daimler Benz e la Chrysler Corporation, il 7 novembre 1998 la compagnia fu rinominata DaimlerChrysler Aerospace AG.\nTransizione verso l'EADS.\nNel 1998, la razionalizzazione a livello europeo dei vari settori della Difesa, portarono la DaimlerChrysler Aerospace ad avvicinarsi alla British Aerospace (BAe) per formare un colosso aerospaziale anglo-tedesco.\nLa BAe, comunque, scelse di fondersi con la divisione difesa elettronica della GEC, la Marconi Electronic Systems, per una pi\u00f9 semplice penetrazione nel settore della Difesa statunitense.\nIl 10 luglio 2000, la DASA (senza la MTU) si fuse con la francese A\u00e9rospatiale-Matra e la spagnola Construcciones Aeron\u00e1uticas SA (CASA) per formare la European Aeronautic Defence and Space Company (EADS). La precedente divisione DaimlerChrysler Aerospace opera tuttora come EADS Germany.\nProgetti.\nNel 1993 fu costituita la MiG Aircraft Support GmbH controllata al 50% dalla DaimlerChrysler Aerospace. La compagnia era responsabile dell'aggiornamento dei 24 MiG-29s ereditati in seguito alla riunificazione dell'ex Germania Est agli standard NATO.\nCome parte del consorzio Eurofighter, la DaimlerChrysler Aerospace era responsabile della sezione centrale della fusoliera di tutti i prototipi, tra cui il DA1 che effettu\u00f2 il primo volo nel marzo del 1994 uscendo dagli stabilimenti DaimlerChrysler Aerospace di Manching. Alla DaimlerChrysler Aerospace fu anche assegnato il programma di aggiornamento \"Mid-Life Upgrade\" (MLU) della flotta tedesca di Panavia Tornado.\nL'esperienza accumulata con gli aerei della Germania e della NATO consent\u00ec alla DaimlerChrysler Aerospace di specializzarsi anche nell'aggiornamento di altri aerei alleati tra cui il F-4 Phantom II e l'E-3 Sentry."}
{"id": "2201844", "revid": "339392", "url": "https://it.wikipedia.org/wiki?curid=2201844", "title": "Ashvagosa", "text": ""}
{"id": "2201845", "revid": "599013", "url": "https://it.wikipedia.org/wiki?curid=2201845", "title": "Tony Smith (cestista 1968)", "text": "Carriera.\nPrima del debutto da professionista, Smith cresce prima nella Wauwatosa East High School (che nel 2007 ritir\u00f2 la sua maglia n\u00ba34) e successivamente presso la Marquette University.\nI Los Angeles Lakers lo scelgono al secondo giro del draft NBA 1990 con la 51\u00aa scelta complessiva. Veste la canotta gialloviola per cinque stagioni, durante le quali gioca in media 15,5 minuti a partita, realizza 5,8 punti e distribuisce 1,8 assist.\nIn vista dell'annata 1995-96 approda da free agent ai Phoenix Suns, con cui disputa 34 partite viaggiando a una media di 5,6 punti in 15,5 minuti di gioco. Nel febbraio 1996, durante l'ultimo giorno di mercato, viene girato ai Miami Heat in cambio di Terrence Rencher. Termina la stagione con la franchigia della Florida, poi rimane svincolato.\nPer il 1996-97 firma con i Charlotte Hornets. Qui parte talvolta titolare, visto che inizia dal primo minuto in 39 delle 69 partite da lui disputate quell'anno. Il suo utilizzo \u00e8 di 18,7 minuti a gara, con 5 punti e 2,2 assist di media.\nNell'estate del 1997 vola in Europa per la sua prima parentesi fuori dai confini nazionali, iniziando la stagione 1997-98 con la maglia del Tau Vitoria del tecnico Sergio Scariolo, ma dopo otto partite a 9,5 punti di media viene tagliato in favore di Elmer Bennett. Tra il dicembre 1997 e il gennaio 1998 torna in NBA per giocare sette partite con i Milwaukee Bucks.\nNel 1999 si accasa ai brasiliani del Londrina Apuel Sercomtel, salvo poi tornare in patria ai Rockford Lightning (nel campionato CBA). Tra il gennaio e il febbraio del 2001 vive la ultima sua parentesi in NBA (lega in cui complessivamente \u00e8 sceso in campo in 457 occasioni) giocando sei match con gli Atlanta Hawks.\nNel marzo del 2001 approda nel campionato italiano con l'ingaggio da parte del Basket Rimini, squadra in lotta per non retrocedere, dove \u00e8 chiamato a sostituire il tagliato Tony Dumas. Tuttavia, Smith scende in campo in cinque partite e poi torna negli Stati Uniti per imprecisati motivi inderogabili. Dopo aver fatto tappa in Venezuela ai Guaiquer\u00edes de Margarita e nella Repubblica Dominicana al San L\u00e1zaro, conclude la sua carriera ai Phoenix Eclipse, franchigia della lega ABA."}
{"id": "2201848", "revid": "161374", "url": "https://it.wikipedia.org/wiki?curid=2201848", "title": "Dhamma-vicaya", "text": ""}
{"id": "2201853", "revid": "1226", "url": "https://it.wikipedia.org/wiki?curid=2201853", "title": "Novellizzazione", "text": ""}
{"id": "2201856", "revid": "48344", "url": "https://it.wikipedia.org/wiki?curid=2201856", "title": "Vij\u00f1\u0101\u1e47a", "text": ""}
{"id": "2201858", "revid": "48344", "url": "https://it.wikipedia.org/wiki?curid=2201858", "title": "\u0100gama-Nik\u0101ya", "text": ""}
{"id": "2201863", "revid": "1318658", "url": "https://it.wikipedia.org/wiki?curid=2201863", "title": "Coppa di Francia 1980-1981", "text": "La stagione 1980-81 della Coppa di Francia \u00e8 stata la 64\u00aa edizione della coppa nazionale di calcio francese. Fu vinta per la prima volta dal Bastia, che ebbe la meglio in finale sul Saint-\u00c9tienne allora appena laureatosi Campione di Francia."}
{"id": "2201866", "revid": "88740", "url": "https://it.wikipedia.org/wiki?curid=2201866", "title": "Beloit", "text": ""}
{"id": "2201874", "revid": "48344", "url": "https://it.wikipedia.org/wiki?curid=2201874", "title": "\u015aakuntal\u0101", "text": ""}
{"id": "2201876", "revid": "287204", "url": "https://it.wikipedia.org/wiki?curid=2201876", "title": "Sean Higgins", "text": ""}
{"id": "2201879", "revid": "1305772", "url": "https://it.wikipedia.org/wiki?curid=2201879", "title": "Dauer 962 Le Mans", "text": "La Dauer 962 Le Mans \u00e8 un'automobile sportiva costruita dalla azienda tedesca \"Dauer Racing\" ed \u00e8 basata sul prototipo da competizione Porsche 962. Questa coup\u00e9 biposto omologata come Gran Turismo, nella configurazione da corsa sviluppata in collaborazione con Porsche, si aggiudic\u00f2 la 24 Ore di Le Mans 1994.\nContesto.\nNegli anni ottanta la Dauer Racing era una squadra impegnata nelle gare del genere \"endurance\", schierava delle Porsche 962 nel Campionato Mondiale Sportprototipi, nel Campionato IMSA GTP e nell'Interserie tedesca. Quando nel 1991 i regolamenti di Gruppo C sentenziarono la fine dei prototipi con motore sovralimentato, \"Jochen Dauer\", ex-pilota e proprietario della scuderia, decise di sviluppare una versione stradale della Porsche 962, da produrre e vendere in piccola serie; un'operazione non inedita, poich\u00e9 altri piccoli costruttori quali \"DP Motorsports\", \"Koenig Specials\" e \"Schuppan\" avevano realizzato in precedenza versioni stradali della plurivittoriosa biposto di Stoccarda.\nLa prima vettura fu presentata nel 1993 al Salone dell'automobile di Francoforte, nonostante la Porsche non fosse coinvolta ufficialmente nel progetto, in realt\u00e0 forn\u00ec un importante contributo per la sua realizzazione, soprattutto nella fornitura dei componenti meccanici.\nLa Dauer 962 \u00e8 stata realizzata in due versioni: la prima denominata \"Road\" \u00e8 frutto del progetto originale, mentre una seconda configurazione detta \"Sport\" \u00e8 stata sviluppata appositamente per fini agonistici. In totale ne sono state realizzate 13, di cui 10 nella variante Road e 3 nella configurazione Sport; il Sultano del Brunei ne acquist\u00f2 6 esemplari.\nSpecifiche tecniche.\nTelaio e corpo vettura.\nNel 1991, Jochen Dauer acquist\u00f2 dalla Porsche 5 telai della 962 che giacevano inutilizzati (numeri di serie 169, 172, 173, 175 e 176), realizzati con uno schema a traliccio tubolare in alluminio, con opportune modifiche e lavorazioni presso la struttura della Dauer, vennero spogliati della precedente carrozzeria, dei diversi componenti prettamente da competizione e successivamente ricarrozzati con nuovi pannelli e rivestimenti diventando cos\u00ec \"Dauer 962\". Il design della Dauer 962 \u00e8 opera di Achim Storz, in precedenza gi\u00e0 responsabile del settore stilistico della Porsche, il quale ha ridisegnato i pannelli esterni ed interni realizzandoli in fibra di carbonio e kevlar, ne \u00e8 risultata la pi\u00f9 fedele interpretazione stradale della Porsche 962.\nLe sospensioni hanno uno schema a doppi triangoli sovrapposti con ammortizzatori di tipo push rod, sono regolabili direttamente dall'abitacolo, il guidatore abbassando l'assetto della vettura alle alte velocit\u00e0 incrementa l'effetto suolo migliorando la stabilit\u00e0. Gli pneumatici hanno le seguenti dimensioni: all'anteriore 265/35ZR18 e al posteriore 285/40ZR18, l'impianto frenante \u00e8 costituito da 4 freni a disco autoventilanti forniti dalla Brembo, sono forati e hanno un diametro di 330\u00a0mm, le pinze freno sono a 4 pompanti e con ABS. \nQuesta vettura dispone di un impianto di scarico dotato di catalizzatori, apertura automatica delle portiere (che si aprono \"a farfalla\") e cofano; oltre ad optional quali DVD, climatizzatore.\nAerodinamica.\nMolto curata la veste aerodinamica, negli studi effettuati in galleria del vento il coefficiente di penetrazione aerodinamica (\"Cx\") \u00e8 risultato essere di solo 0,31 permettendo di raggiungere velocit\u00e0 massime nell'ordine dei 400\u00a0km/h, mentre il carico aerodinamico ottenuto dal corpo vettura \u00e8 pari al 40% del valore sviluppato dalla Porsche 962 di Gruppo C, che in configurazione per la 24 Ore di Le Mans ha un Cx di 0,50 e raggiunge i 395\u00a0km/h.\nMotore.\nQuesta biposto \u00e8 spinta dal 6 cilindri boxer Porsche con raffreddamento a liquido, derivato dall'unit\u00e0 installata a suo tempo sulla Porsche 935 da competizione, rivisto a cavallo tra il 1979 e il 1980 per la Formula Indy e mai portato in gara per contrasti con gli organizzatori, e successivamente installato a partire dal 1981 sui modelli 936, 956 e anche sulla Porsche 962. Montato in posizione posteriore centrale longitudinale, sulla Dauer \u00e8 in una versione da 2.994 cm\u00b3 di cilindrata; la distribuzione \u00e8 a doppio albero a camme in testa ber bancata, azionando 4 valvole per cilindro (per un totale di 24 valvole), l'impianto di iniezione elettronica \u00e8 della Bosch, il rapporto di compressione e di 9.0:1, \u00e8 sovralimentato con due turbine KKK, dotate di intercooler, sviluppa una potenza massima di 730 CV (537\u00a0kW) a 7.600 giri/min, la coppia motrice raggiunge un picco di 700 Nm a 5.000 giri/min trasmessi ad un cambio manuale a 5 marce con controllo Tiptronic con trazione posteriore.\nPrestazioni.\nGrazie anche ad un peso limitato a soli 1.080\u00a0kg, questa vettura \u00e8 in grado di accelerare da 0 a 100\u00a0km/h in 2,8 secondi e di arrivare a 402\u00a0km/h di velocit\u00e0 massima.Nel novembre del 1998 in un test di velocit\u00e0 massima condotto sull'anello da alt\u00e0 velocit\u00e0 del circuito di Ehra-Lessien, pista di prova della Volkswagen, la Dauer 962 LM raggiunse una punta massima di 404,6\u00a0km/h.\nDauer 962 LM Sport.\nLa Dauer 962 LM Sport, \u00e8 una speciale versione realizzata nel 1994 in 3 esemplari (telai con numeri di serie 169, 173 e 176) di cui uno solo omologato per l'uso stradale (il numero 169), \u00e8 stata concepita per arginare delle modifiche nei regolamenti tecnici dell'ACO che avrebbero ridimensionato in parte la competitivit\u00e0 del modello base, si tratta di modifiche tecniche studiate con la consulenza della Porsche per puntare alla vittoria della 24 Ore di Le Mans.\nIl corpo vettura si differenzia per: l'abitacolo privo dei pannelli fonoassorbenti, la diversa configurazione del sottoscocca, un secondo alettone al posteriore, gli sfoghi dell'aria calda dei radiatori posizionati sulla fiancata lateralmente anzich\u00e9 sul cofano motore, una coda pi\u00f9 bassa, mentre il frontale \u00e8 stato allungato.\nAnche gli pneumatici sono diversi, le coperture hanno le seguenti misure: all'anteriore 285/35ZR18, al posteriore 345/35ZR18.\nLe modifiche al modello Sport hanno consentito un risparmio di peso di 50\u00a0kg, pesa infatti 1.030\u00a0kg, scatta da 0 a 100\u00a0km/h in 2,65 secondi e va da 0 a 200\u00a0km/h in 7,3 secondi.\nRisultati sportivi.\nLa Dauer 962 venne sviluppata fin dall'inizio come auto stradale, ma pensata soprattutto nell'ottica di un suo impiego in corsa nella classe Gran Turismo, contro avversarie quali Ferrari F40, Bugatti EB110, ecc. La Porsche accolse favorevolmente questa operazione, perch\u00e9 da tempo orfana della categoria Gruppo C del Campionato mondiale sportprototipi vedeva nella Dauer 962 l'opportunit\u00e0 per ritornare ai massimi livelli nelle ruote coperte gareggiando nella classe Gran Turismo, dando cos\u00ec una seconda giovinezza alla ormai datata Porsche 962. Nel 1994, la Porsche aveva predisposto la 911 turbo classe GT2, consapevole per\u00f2 di non avere a disposizione una vettura per mirare alla vittoria assoluta della 24 Ore di Le Mans, decise di appoggiare la Dauer, ritenuta una tra le favorite, schierandola con un proprio team ufficiale.\nNel frattempo l'ACO varando la nuova normativa tecnica, aveva imposto per le vetture Gran Turismo la presenza di un fondo completamente piatto nella parte centrale posta tra i due assi, la Dauer che disponeva di fondo diffusore con canali Venturi sarebbe perci\u00f2 stata penalizzata, ma per ovviare a questo problema la squadra tedesca con la collaborazione della Porsche svilupp\u00f2 appositamente la versione 962 LM Sport, sulla quale venne montato un frontale allungato e dotato di spoiler, un alettone posteriore biplano e un estrattore di diversa conformazione, tutti dettagli con cui recuperava buona parte del carico aerodinamico perduto con l'obbligo del fondo piatto, furono quindi costruite espressamente per l'uso agonistico 2 vetture in configurazione Sport, ma per poter competere in pista era necessaria l'omologazione di almeno un esemplare stradale, a tal fine una Dauer 962 Road venne convertita in configurazione Sport ed omologata per uso stradale.\nNonostante le proteste di alcune squadre avversarie, che consideravano questa operazione come un espediente per aggirare le norme e lamentavano una forzatura del concetto di Gran Turismo, tecnicamente la Dauer soddisfaceva tutti i requisiti del regolamento, che permetteva al tempo la realizzazione anche di un solo esemplare omologato per uso stradale.\nIscritta nella classe GT1, questo prototipo mascherato da Gran Turismo, per regolamento aveva sia alcuni vantaggi che svantaggi rispetto alle avversarie di Gruppo C raggruppate nella neonata classe LMP1, disponeva di: una maggiore capacit\u00e0 del serbatoio della benzina, 120 litri anzich\u00e9 80, ma anche di pi\u00f9 potenza, circa 600\u00a0CV rispetto a 550\u00a0CV. Per contro montava un fondo piatto che ne limitava il carico aerodinamico, un peso superiore di 100\u00a0kg (1.000\u00a0kg contro 900\u00a0kg) e pneumatici pi\u00f9 stretti di 2 pollici (14\" anzich\u00e9 16\").\nLe 2 vetture che parteciparono alla classica maratona francese sotto le insegne del \"Le Mans Porsche Team\", gi\u00e0 nelle qualifiche si rivelarono molto competitive partendo nelle prime file rispettivamente con il 5\u00b0 (la #35) e 7\u00b0 (la #36) tempo assoluto, in gara segnarono ottimi tempi sul giro e senza palesare problemi tecnici una arriv\u00f2 prima con Yannick Dalmas, Hurley Haywood e Mauro Baldi, mentre l'altra guidata da Thierry Boutsen, Hans-Joachim Stuck e Danny Sullivan si piazz\u00f2 terza assoluta ad un giro dalla vettura vincitrice, la principale avversaria, la \"Toyota 94CV\" di Gruppo C, pilotata da Mauro Martini, Eddie Irvine e Jeff Krosnoff che ad un'ora dal termine sembrava avviata a conquistare la prima vittoria per la casa automobilistica giapponese, dovette invece rallentare per problemi al cambio concludendo la corsa in seconda posizione ad un giro di distacco."}
{"id": "2201881", "revid": "287204", "url": "https://it.wikipedia.org/wiki?curid=2201881", "title": "Ticone di Amato", "text": "Nacque ad Amato nell'isola di Cipro da un'umile famiglia (il padre era fornaio). I genitori lo educarono alla fede cristiana e alla lettura delle Sacre scritture. Divenne vescovo di Amatunte (attuale Limassol) e combatt\u00e9 il culto di Afrodite ancora molto diffuso nell'isola.\nAgiografia.\nDa giovane aiut\u00f2 il padre nel mestiere di fornaio, ma quando veniva lasciato solo nel negozio, Ticone distribuiva gratuitamente il pane a tutti i poveri che si presentavano. Il padre lo rimprover\u00f2 aspramente per questo, ma Ticone rispose che nella Bibbia c'era scritto che Dio avrebbe dato il centuplo per ogni atto di carit\u00e0 nei confronti del prossimo. Convinse poi il padre ad andare a controllare il granaio, questi scopr\u00ec con sorpresa che il granaio che prima era quasi vuoto, era miracolosamente stracolmo di grano. Da allora il padre gli consent\u00ec di distribuire ai poveri tutto il pane che voleva.\nSi racconta anche che Ticone avesse acquistato un piccolo terreno per impiantarvi una vigna, ma che non avendo i soldi per comprare le viti, chiese a un potatore di donargli dei tralci secchi di vite, poi preg\u00f2 il Signore di concedergli quattro grazie: che i tralci secchi si radicassero, che potessero produrre uva in abbondanza, che questa fosse dolce e che maturasse precocemente. Miracolosamente la preghiera di Ticone venne esaudita, le viti crebbero, nella sua vigna l'uva fu matura per la vendemmia gi\u00e0 in luglio e produsse un vino molto dolce, questo prodigio continu\u00f2 a ripetersi anche in seguito.\nIl giovane Ticone fu molto devoto, inizi\u00f2 la sua carriera ecclesiastica come lettore, venne poi ordinato diacono dal vescovo Mnemonios, poi alla morte di questi venne ordinato vescovo di Amatunte da sant'Epifanio, vescovo di Salamina. Nel suo ministero di vescovo fu molto attivo nello sradicare le usanze pagane da Cipro, fece distruggere un tempio pagano di Afrodite e oper\u00f2 per diffondere la fede cristiana. Manifest\u00f2 con coraggio la sua fede di fronte ai pagani anche sotto la minaccia di percosse e torture. Fu generoso, aprendo le sue porte a tutti e cercando di esaudire le richieste di tutti i bisognosi.\nPare che qualche tempo prima della sua morte, egli l'avesse prevista, e questo viene anche ricordato nella liturgia della sua festa.\nTicone mor\u00ec ad Amato attorno al 425, la sua tomba divenne presto meta di pellegrinaggi, e su di essa fu eretta una chiesa, dove nel 619 fu sepolto anche San Giovanni l'Elemosiniere, che scrisse la sua \"Vita\".\nL'editore tedesco della \"Vita\" di san Ticone, scritta da san Giovanni l'Elemosiniere, l'Usener, nella prefazione avanz\u00f2 l'ipotesi che Ticone fosse la trasposizione cristiana del dio della fertilit\u00e0 pagano Priapo, ma esistono prove storiche della sua esistenza.\nCulto.\nIl Martirologio romano fissa la memoria liturgica il 16 giugno.\nTicone di Amato fu sempre oggetto di grande venerazione in Russia. Furono costruite chiese dedicate a lui a Mosca, a Nizhni Novgorod, a Kazan' e in altre citt\u00e0. Ma egli fu venerato particolarmente nella diocesi di Vorone\u017e, dove ci furono tre arcivescovi in successione che condivisero il nome con il santo di Amato: san Tichon I (Sokolov) (1763-1783, 13 agosto), Tichon II (Yakubovsky,1783-1785) e Tichon III (Malinin, 1785-1788).\nNel IX secolo fu composto un ufficio in suo onore da San Giuseppe l'Innografo.\nPer la sua festa del 16 giugno si fa la benedizione delle vigne e si spreme un grappolo d'uva appena matura nel calice della Messa."}
{"id": "2201882", "revid": "729019", "url": "https://it.wikipedia.org/wiki?curid=2201882", "title": "Arturo Cittadini", "text": "Biografia.\nArturo Cittadini nasce a Osimo il 26 settembre del 1864, da Redemisto e da Clotilde Bettamello. Avviato immediatamente alla carriera delle armi, frequenta i corsi presso la Scuola militare, da cui esce, appena diciannovenne, con i gradi da sottotenente. Negli anni seguenti passa al Corpo di Stato Maggiore e frequenta la Scuola di Guerra, che conclude nel 1898. Dal 1900 al 1904 \u00e8 capitano con funzioni di segreteria presso l'Ufficio I del Reparto Operazioni del Comando del Corpo di Stato Maggiore, affiancando prima Felice De Chaurand e poi Vincenzo Garioni, mentre dal 1905 al 1906, col grado di maggiore, \u00e8 responsabile del Centro Informativo di Milano.\nIn quest'ultima veste subisce un'operazione di disinformazione da parte del capo del controspionaggio dell'Evidenzbureau, colonnello Max Ronge, che porta allo smantellamento di una rete italiana a Vienna. Nel 1906, \u00e8 nominato Aiutante di campo del giovane re Vittorio Emanuele III. Nel 1911, passato intanto alla fanteria, prende parte alla guerra italo-turca, distinguendosi come brillante ufficiale. Nel 1915, allo scoppio della prima guerra mondiale, col grado di colonnello si trova al comando del 18\u00ba Reggimento fanteria \u201cAcqui\u201d.\nIl reparto, sotto il suo comando, ha un contegno particolarmente valoroso, ricevendo tra l'altro la Medaglia d'Argento al Valor Militare alla bandiera. Mantiene il comando del reggimento sino al mese di dicembre, essendo poi trasferito. Promosso maggior generale, nel 1916 passa al comando della Brigata di fanteria \u201cVolturno\u201d, combattendo, tra l'altro, sul fronte del Pasubio. Distintosi in prima persona in numerose azioni, viene decorato con due Medaglie d'Argento al Valor Militare. Alla fine dell'anno, \u00e8 anche decorato con la croce di cavaliere dell'Ordine militare di Savoia.\nNel 1917, viene nominato comandante della 1\u00aa Divisione di Fanteria. Mantiene tale incarico fino a che lo stesso re Vittorio Emanuele III lo sceglie come suo Primo Aiutante di campo generale. Finita la guerra, rivestendo tale importante ruolo, Cittadini vive in prima persona la delicata fase di crisi dello Stato liberale, che porter\u00e0 all'avvento del fascismo. Di particolare rilievo \u00e8 il suo ruolo nei giorni concitati della Marcia su Roma: lo storico telegramma con cui Mussolini \u00e8 convocato a Roma per conferire col re porta proprio la firma di Cittadini. Nel 1923 \u00e8 promosso generale di corpo d'armata.\nCollocato a riposo, si stabilisce, con la moglie Angela ed il figlio Pier Adolfo, ad Albate, oggi frazione di Como. Il 20 maggio 1928 \u00e8 creato senatore. Tuttavia, gi\u00e0 da tempo gravemente malato, non partecipa ai lavori del Senato. In novembre, come riconoscimento per tanti anni di onorato servizio, il re gli conferisce il titolo di conte. L'appartenenza di Arturo Cittadini alla massoneria \u00e8 asserita da pi\u00f9 parti; la letteratura, tuttavia \u00e8 divisa sull'adesione alla comunione della Gran Loggia di Piazza del Ges\u00f9 o su una sua presunta qualit\u00e0 di membro \"coperto\" della loggia \"Propaganda massonica\". Secondo Giordano Gamberini \"notoriamente massone, si reputa membro della Loggia \u201cPropaganda Massonica di Roma\". Muore il 2 dicembre del 1928, ed \u00e8 sepolto presso il cimitero monumentale di Como."}
{"id": "2201888", "revid": "290948", "url": "https://it.wikipedia.org/wiki?curid=2201888", "title": "Sintesi di Fischer-Tropsch", "text": ""}
{"id": "2201889", "revid": "290948", "url": "https://it.wikipedia.org/wiki?curid=2201889", "title": "Processo di Fischer-Tropsch", "text": ""}
{"id": "2201890", "revid": "288300", "url": "https://it.wikipedia.org/wiki?curid=2201890", "title": "Abel Math\u00edas Hern\u00e1ndez", "text": ""}
{"id": "2201891", "revid": "339392", "url": "https://it.wikipedia.org/wiki?curid=2201891", "title": "Alchera", "text": ""}
{"id": "2201894", "revid": "729019", "url": "https://it.wikipedia.org/wiki?curid=2201894", "title": "Altjira", "text": "Altjira \u00e8, secondo la trib\u00f9 Aranda dell'Australia Centrale, una divinit\u00e0 che rappresenta il \"padre del cielo\". Altjira \u00e8 venerato alla stessa stregua di Alchera, il Dio del \"sogno tempo\". Altjira dopo aver creato la Terra si ritir\u00f2 verso l'alto dei cieli dove ora \u00e8 indifferente alle sorti dell'umanit\u00e0. Egli \u00e8 rappresentato come un uomo con i piedi di un Em\u00f9, mentre sua moglie e le figlie hanno i piedi da cane. \u00c8 Chiamato anche \"l'abitante del cielo\" o il \"padre di tutto\"."}
{"id": "2201895", "revid": "1305772", "url": "https://it.wikipedia.org/wiki?curid=2201895", "title": "Palazzo del Monte di Piet\u00e0", "text": "Palazzo del Monte di Piet\u00e0 \u00e8 il nome dato a numerosi edifici storici in Italia che furono sede di un monte dei pegni; tra essi:"}
{"id": "2201897", "revid": "1543377", "url": "https://it.wikipedia.org/wiki?curid=2201897", "title": "Banaitja", "text": "Banaitja \u00e8, secondo la mitologia aborigena australiana, una divinit\u00e0 creatrice, figlio (o padre) di Laitjun o Laintjung, anche se spesso vengono considerate un'unica entit\u00e0.\nNel mito.\nSecondo la leggenda, dopo molti viaggi, gli aborigeni cercarono di uccidere la divinit\u00e0 mentre dormiva; questa alla fine si trasforma in un albero di eucalipto del golfo di Carpentaria. \nFa parte delle divinit\u00e0 degli antenati dell'Arnhem del nord-ovest, come Djanggawul, Walwilak e Laintjung.\nLaitjun, che secondo alcuni rappresentava un suo secondo aspetto, insegn\u00f2 agli aborigeni l'arte di dipingere il proprio corpo."}
{"id": "2201898", "revid": "124123", "url": "https://it.wikipedia.org/wiki?curid=2201898", "title": "Edwin Thompson Jaynes", "text": " Fu professore di fisica presso la Washington University in St. Louis. Si occup\u00f2 di meccanica statistica e dell'interpretazione bayesiana della teoria della probabilit\u00e0, da lui considerata un'estensione della logica aristotelica.\nNel 1963 lavor\u00f2 con Fred Cummings al modello di Jaynes-Cummings per l'evoluzione di un atomo a due livelli in un campo elettromagnetico."}
{"id": "2201900", "revid": "729019", "url": "https://it.wikipedia.org/wiki?curid=2201900", "title": "Daramulum", "text": "Daramulum, conosciuto anche come Baiame e Thuremlin, \u00e8 secondo molte popolazioni aborigene del sud-est dell'Australia il Dio del Cielo e, secondo alcune popolazioni, figlio del Dio creatore Baiame. Egli \u00e8 l'intermediario tra suo padre e l'essere umano. Daramulum (\"una-gamba\") \u00e8 associato alla luna, ed \u00e8 una delle sorgenti di potenza sovrannaturale accessibile alla medicina degli uomini. Egli \u00e8 il capo totemico ancestrale della trib\u00f9 Yuin. I simbolismi di Daramulum sono mostrati soltanto durante i riti di iniziazione."}
{"id": "2201902", "revid": "1318658", "url": "https://it.wikipedia.org/wiki?curid=2201902", "title": "Iperplasia condilare", "text": "Per iperplasia condilare unilaterale (UCH) in campo medico, si intende un'anomalia a carico del processo che riguarda il condilo mandibolare, provocando un'asimmetria facciale.\nDiagnosi differenziale.\nManifestazioni simili le si riscontrano anche in caso di condroma ed osteocondroma, la differenza \u00e8 nella velocit\u00e0 con cui si manifesta tale anomalia.\nDiagnosi.\nL'esame clinico \u00e8 il metodo migliore per diagnosticare la UCH, seguito da esami radiografici (TC Cone Beam) e della scintigrafia ossea SPECT (tomografia computerizzata a emissione di positroni singole).\nLa SPECT \u00e8 utile soprattutto per valutare l'attivit\u00e0 del metabolismo osseo condilare, quando viene dimostrata una differenza di attivit\u00e0, tra i due condili mandibolari, superiore al 10% .\nSintomatologia.\nFra i sintomi e i segni clinici ritroviamo asimmetria del viso, fino al prognatismo e disfunzioni temporo-mandibolari .\nEziologia.\nLe cause sono sconosciute.\nL'iperplasia condilare unilaterale pu\u00f2 verificarsi a qualsiasi et\u00e0 e anche dopo il periodo di crescita. Precedenti studi hanno confermato una predominanza femminile, ma non \u00e8 stata ancora dimostrata alcuna correlazione tra il lato interessato e il sesso del paziente .\nAlcuni autori hanno ipotizzato, come possibili eziologie, disturbi endocrini, iperattivit\u00e0 metabolica, traumi, artrosi e cause genetiche .\nTerapia.\nEsistono opinioni diverse sul trattamento chirurgico della Iperplasia Condilare. \nMolti studi considerano la condilectomia alta come il miglior trattamento per la patologia attiva , con risultati prevedibili ma Farin\u00e3 et al. hanno dimostrato come la condilectomia proporzionale riduca la necessit\u00e0 di chirurgia ortognatica secondaria."}
{"id": "2201903", "revid": "1226", "url": "https://it.wikipedia.org/wiki?curid=2201903", "title": "Palazzo del Monte di piet\u00e0", "text": ""}
{"id": "2201908", "revid": "599", "url": "https://it.wikipedia.org/wiki?curid=2201908", "title": "Jean-Victor Poncelet", "text": ""}
{"id": "2201913", "revid": "879070", "url": "https://it.wikipedia.org/wiki?curid=2201913", "title": "Onychogalea lunata", "text": "Il wallaby dall'unghia lunata (Onychogalea lunata ) \u00e8 una specie estinta di wallaby. L'aggettivo \u00ablunata\u00bb deriva dalla banda bianca che presenta sulle spalle, mentre il nome \"Onychogalea\" si riferisce alla punta cornea della coda la cui funzione non \u00e8 mai stata compresa. Questo canguro alto solo una quarantina di centimetri, dal pelo morbido e sericeo, era un tempo molto numeroso nella macchia e nelle boscaglie dell'Australia centrale. Quando correva, portava gli arti anteriori a uno strano angolo e compiva con essi una sorta di moto rotatorio che gli valse il soprannome di \u00absuonatore di organino\u00bb. Spesso cercava rifugio in alberi cavi, entrandovi alla base e arrampicandosi all'interno fino ad apparire da un'apertura in alto.\nQuesto wallaby rimase comune, perfino nelle regioni agricole del sud-ovest dell'Australia Occidentale, fin quasi al 1900. Da allora la sua popolazione sub\u00ec un tremendo declino fino al 1908, quando venne catturato l'ultimo wallaby della zona. L'ultimo wallaby catturato vivo fu un esemplare che rimase preso in una trappola per dingo nel Nullarbor Plain nel 1927 o 1928. W.A. Mills lo invi\u00f2 allo Zoo di Taronga, a Sydney, e, dopo la morte, le sue spoglie finirono al Museo Australiano. La specie sopravvisse nelle regioni pi\u00f9 aride dell'areale fino agli anni '50, e si ritiene che si sia estinta verso il 1956, probabilmente a causa della diffusione della volpe rossa."}
{"id": "2201914", "revid": "31886", "url": "https://it.wikipedia.org/wiki?curid=2201914", "title": "Whittle W.1", "text": "Il Whittle W.1 (anche noto come Whittle Supercharger Type W1) era un motore aeronautico turbogetto progettato dal britannico Frank Whittle negli anni trenta. Fu il primo modello di turbogetto inglese a volare il 15 maggio 1941, installato a bordo di un Gloster E.28/39.\nStoria del progetto.\nNel 1929 Whittle, recentemente promosso a ufficiale, fu inviato alla Central Flying School della Royal Air Force per qualificarsi come istruttore di volo. Durante il corso le sue idee riguardo ad un nuovo sistema di propulsione per aeromobili iniziarono a maturare e furono per la prima volta prese in considerazione dalla RAF. Tuttavia, il Dottor A. A. Griffith, un esperto dell'Air Ministry che si era occupato fin dal 1926 di motori a reazione, valut\u00f2 negativamente le sue idee che furono classificate come impraticabili. \nConvinto delle sue idee per\u00f2, Whittle port\u00f2 avanti il suo progetto e, il 16 gennaio 1930, deposit\u00f2 il suo primo brevetto per un motore a turbina in grado di muovere un aeromobile grazie alla spinta generata dai suoi gas di scarico. Nel 1932 il brevetto di Whittle, non essendo stato ritenuto dall'Air Ministry di importanza strategica, fu reso pubblico ed alcune copie arrivarono in Germania al Reichsluftfahrtministerium, il Ministro dell'Aria del Reich, ed ai costruttori di motori aeronautici tedeschi. Poco dopo il brevetto fu revocato poich\u00e9 Whittle non pot\u00e9 permettersi la quota annuale di 5 sterline e la RAF si rifiut\u00f2 di finanziarlo.\nNonostante il disinteresse delle autorit\u00e0, Whittle continu\u00f2 a sviluppare il suo motore, ora denominato WU, fino a che una lettera, inviatagli dal suo compagno di scuola per ufficiali R. Dudley Williams, lo spron\u00f2 a cercare investimenti privati. Fu cos\u00ec che nel novembre del 1935 Whittle fond\u00f2 la Power Jets Limited (PJL). Nello stesso periodo ed indipendentemente dagli studi di Whittle, in Germania, Hans von Ohain inizi\u00f2 la costruzione del suo dimostratore di motore turbogetto (Heinkel HeS 1) che fu acceso con successo nella primavera del 1937.\nSviluppo.\nIl 12 aprile del 1937, solo 18 mesi dopo la fondazione della Power Jets Limited, il primo prototipo (WU) venne provato al banco nelle officine della British Thompson-Houston (BTH) a Rugby. Il motore per\u00f2 era caratterizzato da una combustione molto instabile e, per motivi di sicurezza, la Power Jets Limited decise di spostarsi all'inizio del 1938 a Lutterworth, in una fonderia dismessa dove fu provato fino al 23 agosto 1937.\nPer superare i problemi relativi alla imperfetta combustione il primo prototipo fu smantellato per riutilizzarne le parti principali in un secondo, caratterizzato da un'unica camera di combustione a flusso diretto assialsimmetrica. Dopo sole nove prove al banco, per\u00f2, a causa del cedimento della turbina questo and\u00f2 distrutto. Il motore fu quindi ridisegnato, sostituendo l'unica grossa camera di combustione con 10 combustori pi\u00f9 piccoli. Il terzo prototipo inizi\u00f2 le prove al banco verso la fine di ottobre del 1938 che continuarono fino alla distruzione dell'esemplare avvenuta nel febbraio del 1941 a causa del cedimento del disco della turbina. \nIl 30 giugno del 1939 il dimostratore fu sottoposto ad una delegazione dell'Air Ministry che, favorevolmente impressionata, decise di finanziare lo sviluppo di una versione in grado di volare, la W.1. In seguito all'ottenimento del supporto governativo, Whittle inizi\u00f2 lo studio di una versione pi\u00f9 evoluta, la W.2.\nTecnica.\nIl Whittle W.1 era costituito da un compressore centrifugo a doppia faccia in lega di alluminio seguito da un diffusore che immetteva l'aria compressa in dieci camere di combustione alimentate con paraffina liquida. I prodotti di combustione erano poi convogliati in uno stadio di turbina assiale (il cui disco era raffreddato ad acqua) che forniva l'energia necessaria a mettere in rotazione il compressore. L'energia residua del getto era utilizzata nell'ugello di scarico per ottenere la spinta di 860 libbre (3,8 kN).\nIl principale problema che caratterizz\u00f2 lo sviluppo del W.1 era relativo alla imperfetta combustione. Furono provati differenti schemi di alimentazione basati sulla pre-vaporizzazione del combustibile, ma l'inefficienza del processo (che richiedeva dimensioni delle camere incompatibili con l'impiego aeronautico) fu alla fine abbandonato in favore di iniettori in grado di atomizzare finemente il combustibile.\nPrima del completamento della versione W.2 fu assemblato un modello avanzato (il W.1A) caratterizzato dal raffreddamento ad aria della turbina al posto del precedente a liquido."}
{"id": "2201917", "revid": "212348", "url": "https://it.wikipedia.org/wiki?curid=2201917", "title": "Arit\u00e0", "text": ""}
{"id": "2201941", "revid": "183114", "url": "https://it.wikipedia.org/wiki?curid=2201941", "title": "Tregua (guerra)", "text": ""}
{"id": "2201944", "revid": "1310927", "url": "https://it.wikipedia.org/wiki?curid=2201944", "title": "\u00c1lvaro S\u00e1nchez", "text": ""}
{"id": "2201946", "revid": "287204", "url": "https://it.wikipedia.org/wiki?curid=2201946", "title": "Campionato asiatico maschile di pallacanestro 1975", "text": "L'8\u00ba Campionato Asiatico Maschile di Pallacanestro FIBA si \u00e8 svolto dal 15 al 26 novembre 1975 a Bangkok in Thailandia. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2201953", "revid": "1116641", "url": "https://it.wikipedia.org/wiki?curid=2201953", "title": "European Gay and Lesbian Sport Federation", "text": "La European Gay and Lesbian Sport Federation (Federazione Europea dello sport gay e lesbico), nota anche come EGLSF, \u00e8 un'organizzazione internazionale a livello europeo che promuove la visibilit\u00e0 di gay, lesbiche e transgender nel mondo sportivo tramite il coordinamento di gruppi sportivi e l'organizzazione di eventi a livello continentale come gli Eurogames. La sua sede ufficiale \u00e8 ad Amsterdam, nei Paesi Bassi.\nAlla Federazione possono iscriversi sia i singoli gruppi sportivi LGBT che le associazioni di coordinamento, indipendentemente dall'orientamento sessuale. Uno dei principi cardine dell'EGLSF \u00e8 infatti che la non discriminazione funziona nei due sensi per cui tutte le sue iniziative, compresi gli Eurogames, sono aperte a chiunque lo desideri purch\u00e9 condivida gli intenti. La Federazione mette a disposizione dei gruppi affiliati tutta una serie di strumenti che consentono lo scambio di informazioni, la pubblicizzazione a livello europeo delle manifestazioni organizzate dai singoli gruppi e la conseguente partecipazione su scala europea.\nL'EGLSF inoltre promuove lo sviluppo dei gruppi sportivi LGBT nei paesi in cui maggiori sono le difficolt\u00e0 per la situazione contingente tramite un'apposita sezione di \"Outreach\" la cui attivit\u00e0 dopo la caduta del muro di Berlino si \u00e8 focalizzata in particolare verso i paesi dell'Europa dell'Est.\nIniziative.\nL'EGLSF fu fondata a L'Aia nel 1989, con l'obiettivo di promuovere l'integrazione, l'emancipazione e la visibilit\u00e0 di gay e lesbiche nel mondo sportivo, tradizionalmente poco aperto nei confronti dell'omosessualit\u00e0, sia favorendo la nascita e la crescita di gruppi sportivi e il loro coordinamento, sia combattendo gli atteggiamenti discriminatori basati sull'orientamento sessuale. La Federazione agiva inizialmente come organismo di collegamento tra i primi gruppi sportivi LGBT, che all'epoca avevano scarsi contatti tra di loro, ma in breve tempo defin\u00ec i suoi scopi attuali e i suoi obiettivi sui due binari paralleli dell'integrazione e della lotta alla discriminazione.\nNell'ottobre del 1994 l'EGLSF pubblic\u00f2 uno studio sulla discriminazione nello sport, elencando venticinque casi in cui la discriminazione si manifestava in molte forme, dall'esclusione degli atleti gay e lesbiche dalle manifestazioni fino a casi di mobbing, pressioni psicologiche e aperta violenza.\nL'EGLSF continu\u00f2 a raccogliere e verificare ulteriori segnalazioni di discriminazione o pressioni psicologiche su gay e lesbiche nell'ambito sportivo e nel 1999 pubblic\u00f2 un aggiornamento al rapporto del 1994. "}
{"id": "2201956", "revid": "211345", "url": "https://it.wikipedia.org/wiki?curid=2201956", "title": "EGLSF", "text": ""}
{"id": "2201957", "revid": "56818", "url": "https://it.wikipedia.org/wiki?curid=2201957", "title": "Antisemiti", "text": ""}
{"id": "2201959", "revid": "1728", "url": "https://it.wikipedia.org/wiki?curid=2201959", "title": "Lancio dell'asta", "text": ""}
{"id": "2201960", "revid": "154893", "url": "https://it.wikipedia.org/wiki?curid=2201960", "title": "Costantino Carlo Chilain d'Aspre", "text": ""}
{"id": "2201961", "revid": "154893", "url": "https://it.wikipedia.org/wiki?curid=2201961", "title": "Civilt\u00e0 indigene d'America", "text": ""}
{"id": "2201962", "revid": "154893", "url": "https://it.wikipedia.org/wiki?curid=2201962", "title": "Long's Peak", "text": ""}
{"id": "2201963", "revid": "154893", "url": "https://it.wikipedia.org/wiki?curid=2201963", "title": "Civico Museo storico-archeologico della civilt\u00e0 dell'olio e del vino", "text": ""}
{"id": "2201964", "revid": "154893", "url": "https://it.wikipedia.org/wiki?curid=2201964", "title": "Museo dell'aviazione di Monino", "text": ""}
{"id": "2201965", "revid": "154893", "url": "https://it.wikipedia.org/wiki?curid=2201965", "title": "L'\u00e2me Immortelle", "text": ""}
{"id": "2201966", "revid": "773636", "url": "https://it.wikipedia.org/wiki?curid=2201966", "title": "Chiesa di San Vivaldo", "text": "La chiesa di San Vivaldo, facente parte dell'omonimo convento, si trova a San Vivaldo, frazione del comune di Montaione, in provincia di Firenze, diocesi di Volterra.\nStoria.\nLa struttura architettonica \u00e8 frutto di varie sovrapposizioni di alcuni edifici nel corso dei secoli: forse anche dell'antica e pi\u00f9 volte citata dai documenti Santa Maria in Romitorio.\nTuttavia, come la possiamo ammirare oggi fu costruita in contemporanea alle cappelle del Sacro Monte, intorno al 1500: il primo maggio del 1500 infatti i frati minori vi si insediarono con rito solenne; nel 1501 fra Cherubino ottenne dalla comunit\u00e0 di Castelfiorentino gran parte della selva di Camporena, il territorio circostante il convento, in cambio di venerare degnamente i santi patroni della cittadina valdelsana (Santa Verdiana, santi Lorenzo e Leonardo).\nDescrizione.\nEsterno.\nLa facciata, assai semplice, presenta in alto lo stemma di Parte Guelfa.\nSu di essa, \u00e8 addossato un portico costruito e restaurato nel XVI e XVII secolo dalla famiglia Gaetani. \nSotto il portico, sulla destra dell'ingresso alla chiesa, si trovano tre statue in terracotta databili ai primi anni del XVI secolo, raffiguranti sant'Antonio abate (il santo eremita per eccellenza), san Lino papa (patrono della diocesi di Volterra) e san Rocco (molto venerato durante le epidemie di peste - se ne ricorda una del 1504)\nSull'estrema destra del portico in occasione del sesto centenario della morte di San Vivaldo (13 - 16 maggio 1920) fu costruita una cappella votiva per i caduti delle guerre.\nInterno.\nAl centro, sull'altare, si trova un grande e pregevole crocifisso ligneo opera di un ignoto scultore databile al XVI secolo; ai lati del crocifisso si trovavano due statue in terracotta raffiguranti san Lorenzo e santa Verdiana, che furono donate al convento dal comune di Castelfiorentino: originariamente vi era anche la statua di San Leonardo, oggi perduta. \nRientrando nella navata centrale della chiesa vi \u00e8 da segnalare l'organo settecentesco restaurato nel 1988.\nSul lato sinistro della chiesa si trova il chiostro; in fondo il lavatoio."}
{"id": "2201968", "revid": "767487", "url": "https://it.wikipedia.org/wiki?curid=2201968", "title": "Tomba di Stile Orientalizzante", "text": "La Tomba di Stile Orientalizzante \u00e8 una delle circa quindici tombe etrusche dipinte conosciute a Chiusi. Si trova nella necropoli di Poggio Renzo, a poca distanza dall'abitato e dalla Tomba della Scimmia.\nSi tratta di una delle tombe attribuite come pi\u00f9 antiche, databile verso il 600 a.C., per via dell'uso della tecnica di applicare il colore direttamente sulle pareti di tufo, con un'incisione come preparazione. La pianta della tomba aveva forma rettangolare e l'unico vano era diviso verso il fondo in due da un tramezzo. Le pitture, che erano visibili nel XIX secolo, sono oggi sparite. Il soffitto era decorato da un motivo a linee longitudinali rosse con tratti neri. Le pitture sulle pareti, eseguite in rosso e nero, rappresentavano una serie di animali reali e fantastici (leoni alati, grifo, pantera alata, sfingi, oca) in stile orientalizzante (da cui il nome), secondo il gusto eclettico greco-italico dell'epoca."}
{"id": "2201969", "revid": "832115", "url": "https://it.wikipedia.org/wiki?curid=2201969", "title": "Tomba della Pania", "text": "La tomba della Pania \u00e8 una delle circa quindici tombe etrusche dipinte conosciute a Chiusi. Si trova in localit\u00e0 Melagrano-La Macchia-Pania, a poca distanza dall'abitato.\nSi tratta di una delle camere sepolcrali attribuite come pi\u00f9 antiche, databile al VI secolo a.C., e presenta un apparato decorativo molto semplice, mentre pi\u00f9 ricco era il corredo dei due defunti, uno inumato e uno incinerato: suppellettili in metallo, in bucchero, armi, peste vitree e soprattutto la famosa pisside della Pania, un raffinato secchiello portagioielli istoriato in avorio, oggi conservato nel Museo archeologico nazionale di Firenze."}
{"id": "2201971", "revid": "36426", "url": "https://it.wikipedia.org/wiki?curid=2201971", "title": "Tomba di Poggio Caiella", "text": ""}
{"id": "2201972", "revid": "767487", "url": "https://it.wikipedia.org/wiki?curid=2201972", "title": "Tomba del Colle Casuccini", "text": "La Tomba del Colle Casuccini (o anche solo \"del Colle\") \u00e8 una delle circa venti tombe etrusche dipinte conosciute a Chiusi, situate a est dell'abitato, vicino all'attuale cimitero.\nLa tomba presenta affreschi simili a quelli della Tomba della Scimmia ed ha una pianta articolata sul \"dromos\" di accesso, con tre ambienti che vi si aprono e due cellette per urne cinerarie.\nLe pareti dell'atrio sono decorate da un fregio continuo con giochi funebri (atleta con pesi, pirrichista, crotalista, pugile, lottatori, corsa con bighe) e una scena di banchetto. Sulle pareti della camera di fondo sono rappresentate scene di danza (quattordici danzatori) tra cespugli di alloro. Questi temi sono legati al periodo del primo arcaismo (inizi VI secolo a.C.), anche nella pi\u00f9 cosmopolita Tarquinia. Le scene si possono confrontare con i bassorilievi di cippi funerari in pietra fetida della zona."}
{"id": "2201973", "revid": "205250", "url": "https://it.wikipedia.org/wiki?curid=2201973", "title": "Giulio Dreossi", "text": "Biografia.\nLa famiglia era numerosa ed era composta dal padre Francesco, la madre Maria Fumagalli e tredici figli. La famiglia di ceto elevato gli dette la possibilit\u00e0 di continuare gli studi che termin\u00f2 raggiungendo la laurea in Ingegneria a Vienna. Si spos\u00f2 con la veneziana Angelica Ongaro da cui ebbe tre figli. Lavor\u00f2 per molti anni con il collega ingegner Giacomo Antonelli; il loro studio ebbe sede da prima a Trieste e quindi a Cervignano. Come associato fu presente, per un periodo, anche un certo ingegner Kecher di Vienna.\nLo studio Dreossi \u2013 Antonelli raggiunse un grande prestigio con una notevole esperienza professionale e si specializzo sulle strutture relative ai trasporti ferroviari. che lo studio svilupp\u00f2 un'intensa attivit\u00e0 a Monfalcone, Trieste, Spalato ed in Bosnia. Risiedette sempre a Cervignano del Friuli; era proprietario anche dell'ex casa Sarcinelli sita sul porto e conosciuta come \u201cEremo\u201d per la presenza, durante la Grande Guerra, di Gabriele D'Annunzio.\nAssieme ad Antonelli fu il promotore della Societ\u00e0 Ferroviaria Friulana, cui parteciparono diversi Comuni della zona ed alcune famiglie facoltose di Cervignano del F., che aveva un capitale iniziale di 1.757.000 fiorini austriaci, e risulta costituita il 27 luglio 1893. La societ\u00e0 costru\u00ec e gest\u00ec le linee ferroviarie di Monfalcone-Cervignano-confine e la tratta Ferrovia Cervignano-Aquileia-Pontile per Grado.\nDurante la Grande Guerra fu costretto a ripararsi a Zurigo in Svizzera, poich\u00e9 considerato irredentista e, dopo la ritirata di Caporetto, a Firenze dove mor\u00ec nel 1918 per aver contratto l'influenza spagnola; la salma fu trasportata a Cervignano del F. dove esiste ancora la sua tomba. Nel 2021 l'Associazione \"Cervignano Nostra\" ha denunciato la stato di degrado in cui si trova. "}
{"id": "2201979", "revid": "287204", "url": "https://it.wikipedia.org/wiki?curid=2201979", "title": "Linea di successione presidenziale negli Stati Uniti d'America", "text": "La linea di successione presidenziale negli Stati Uniti definisce chi pu\u00f2 divenire o agire come presidente degli Stati Uniti in seguito a incapacit\u00e0, morte, dimissioni o rimozione dall'incarico (per impeachment e successiva condanna) di un presidente o di un presidente eletto.\nPer garantire la continuit\u00e0 della linea di comando, nelle occasioni in cui sono riuniti nello stesso luogo tutti gli appartenenti alla linea di successione \u00e8 previsto che un sopravvissuto designato si trovi in un altro posto.\nLinea di successione attuale.\nQuesta \u00e8 la lista dell'attuale linea di successione alla carica di presidente degli Stati Uniti, come specificato dal \"Presidential Succession Act\" del 1947 e successive modifiche e integrazioni."}
{"id": "2201980", "revid": "2169878", "url": "https://it.wikipedia.org/wiki?curid=2201980", "title": "Rogna (malattia)", "text": "La rogna \u00e8, in medicina veterinaria, una patologia infiammatoria della cute degli animali provocata da parassiti appartenenti all'ordine degli acari. Sintomi comuni sono: perdita del pelo, prurito ed infiammazione cutanea.\nGli acari si annidano nella pelle o nei follicoli piliferi.\nA seconda dell'agente patogeno la rogna \u00e8 classificabile in due tipi:\nIl rilevamento e il trattamento di entrambi pu\u00f2 risultare difficile e generalmente richiede il consulto di un veterinario."}
{"id": "2201981", "revid": "363629", "url": "https://it.wikipedia.org/wiki?curid=2201981", "title": "Cervarix", "text": " \nCervarix \u00e8 un vaccino, coadiuvato con AS04 e contenente proteine L1 purificate, valido contro alcuni tipi di papillomavirus umano (HPV).\nUtilizzi.\nCervarix \u00e8 stato progettato per prevenire l'infezione da HPV tipo 16 e 18, che attualmente causa il 70% circa dei casi di cancro uterino, negli stadi IIb e III l'efficacia \u00e8 stata dimostrata. \nIl tipo 16 \u00e8 anche associato al carcinoma orofaringeo a cellule squamose, una forma di cancro della gola. In aggiunta, in trial clinici \u00e8 stata dimostrata protezione contro HPV tipo 45 e 31."}
{"id": "2201984", "revid": "832115", "url": "https://it.wikipedia.org/wiki?curid=2201984", "title": "Tomba della Tassinara", "text": "La tomba della Tassinara o Tassinaia \u00e8 una delle circa quindici tombe etrusche dipinte conosciute a Chiusi. Si trova a est dell'abitato, vicino alla catacomba di Santa Mustiola.\nSi tratta di una piccola camera quadrangolare con volta a botte, scavata nella pietra arenaria. Le pareti sono decorate da pitture applicate direttamente sulla roccia (non affreschi): su quella d'ingresso e quella di fondo si vedono due un grandi scudi tra due festoni, mentre le pareti laterali sono decorate con le raffigurazioni dei defunti col loro nome e festoni.\nSulla parete di fondo si trovava un sarcofago di terracotta, con modellata sul coperchio una figura maschile, recante in mano il \"rotolo del destino\", conservato oggi nel Museo archeologico nazionale di Chiusi."}
{"id": "2201986", "revid": "34392", "url": "https://it.wikipedia.org/wiki?curid=2201986", "title": "Ghassaniani", "text": ""}
{"id": "2201990", "revid": "36426", "url": "https://it.wikipedia.org/wiki?curid=2201990", "title": "Tomba della Tassinaia", "text": ""}
{"id": "2201991", "revid": "436907", "url": "https://it.wikipedia.org/wiki?curid=2201991", "title": "Fuoco (EP)", "text": "Fuoco \u00e8 un EP del 2006, nato dalla collaborazione tra la rapper Marya e l'MJ (Machine Jockey) Rastea.\nIl disco, pubblicato nel 2006 in modo indipendente, \u00e8 stato ristampato nel 2007 dalla neonata FunkYaMama. Composto di 10 tracce \"Fuoco\" propone un suono che devia dall'hip hop classico, mescolandosi con elementi elettronici e dub. Collaborano al disco Sir Merigo e Peter Truffa (Bluebeaters) e Ardiman. I remix sono a cura di Cielleaudio, Soundpills e U-Gee Mb."}
{"id": "2201996", "revid": "6923", "url": "https://it.wikipedia.org/wiki?curid=2201996", "title": "Figli di Eber", "text": "I figli di Eber o Bnei Ever (dall'ebraico \u05d1\u05e0\u05d9-\u05e2\u05d1\u05e8) \u00e8, a seconda dei casi, sinonimo di semiti, ebrei o israeliti. Pi\u00f9 spesso viene usato nella seconda accezione, ma nei circoli ortodossi si riferisce ai popoli nati da Abramo.\nDopo Eber, la Bibbia descrive otto generazioni.\nI primi figli di Eber furono Joktan e Peleg, e l'autore sacro aggiunge che \"vissero quando la terra fu divisa\" (Gen ), usualmente considerato il disastro della torre di Babele.\nLa seconda generazione comprende i tredici figli di Joktan, Almodad, Sheleph, Hazarmaveth, Jerah, Hadoram, Uzal, Diklah, Obal, Abimael, Sheba, Havilah, Jobab e Ofir, mentre di Peleg viene ricordato solo Reu.\nSerug \u00e8 il rappresentante della terza generazione, e gener\u00f2 Nahor. Suo nipote fu Terach, padre di Abramo.\nTerach \u00e8 il primo a sentire la parola di JHWH e, presi i suoi figli Abramo e Nacor, part\u00ec da Ur per andare in Canaan. Alcuni considerano sia un atto di sottomissione all'Egitto: i Mittanni di Parshatatar (Par\u0161atar l'urrita, che alcuni pensano sia Tera stesso) persero infatti la battaglia di Megiddo. Un terzo figlio di Terah fu Harran, che mor\u00ec prima della dipartita del resto della famiglia, lasciando molti figli, tra cui Lot.\nLa settima generazione vede, come figli di Nacor Buz, Chesed, Hazo, Pildash, Jidlaph, Bethuel (padre di Labano) e Kemuel. Harran gener\u00f2, come gi\u00e0 detto, Loth. Abramo gener\u00f2 Ismaele, Isacco, Zimran, Jokshan, Medan, Midian, Ishbak e Shuah.\nL'ottava generazione vede finalmente il comporsi delle compagini storicamente note: Kemuel genera Aram, padre degli Aramei, citati alle volte come Nahoriti; i figli di Lot furono i Moabiti e gli Ammoniti; Isacco gener\u00f2 gli Edomiti, attraverso suo figlio Edom, e gli Israeliti da suo figlio Giacobbe; Ismaele gener\u00f2 gli Arabi, divisi anch'essi in dodici trib\u00f9, Nebaioth, Kedar, Adbeel, Mibsam, Mishma, Dumah, Massa, Hadad, Tema, Jetur, Naphish, e Kedemah; Midian, figlio di Abramo, gener\u00f2 i Medianiti, attraverso Ephah, Hanoch, Abida, Eldaah e Epher.\nLe dodici trib\u00f9 israelitiche non chiamano loro stesse \"ebrei\", mentre son cos\u00ec definite dai popoli viciniori.\nLe relazioni parentali sono comunque abbastanza forti: oltre alla discendenza da un avo comune, si annoverano anche matrimoni misti, come accade a Isacco, che sposa la figlia di Betuel il Nacorita, e a Giacobbe, che sposa la figlia di Labano figlio di Betuel.\nA complicare il quadro etnico-parentale, si trova tuttavia il versetto 10,21 della Genesi, che pone, come padre spirituale di tutti i figli di Eber, Sem, potendo quindi suggerire il superamento dell'equazione figli di Eber = popolo eletto (Israeliti), venendo cio\u00e8 a includere tutti i semiti."}
{"id": "2201998", "revid": "767487", "url": "https://it.wikipedia.org/wiki?curid=2201998", "title": "Glossocele", "text": "Il glossocele \u00e8 un'anomala protrusione della lingua verso l'esterno della bocca. Il termine deriva dal greco \"glossa\", lingua e \"kele\", tumore, tumefazione.\nEziologia.\nFra le cause pi\u00f9 comuni sono comprese"}
{"id": "2202001", "revid": "832115", "url": "https://it.wikipedia.org/wiki?curid=2202001", "title": "Tomba del Granduca", "text": "La Tomba del Granduca \u00e8 una delle tombe etrusche conosciute a Chiusi. Deve il suo nome al fatto di essere situata vicino al podere che fu di propriet\u00e0 della Reale Corona Granducale di Toscana, nella necropoli di Poggio Renzo.\nSi tratta di una sola camera sepolcrale, composta da blocchi di travertino murati a secco (anche sulla volta), con una panca che corre lungo tutto il perimetro e dove si trovano appoggiate sette urne cinerarie, con i nomi dei defunti incisi sui coperchi, tutti appartenenti alla famiglia Pulfna peris.\nLa datazione \u00e8 pi\u00f9 tarda rispetto ad altre tombe di Chiusi, risale infatti al II secolo a.C."}
{"id": "2202002", "revid": "287204", "url": "https://it.wikipedia.org/wiki?curid=2202002", "title": "Banco dei pegni", "text": "Un banco dei pegni \u00e8 un'attivit\u00e0 che offre prestiti assicurati ai clienti in cambio di beni personali noti come pegni. I banchi dei pegni in genere accettano come garanzia oro, argento, gioielli, oggetti d'arte o d'antiquariato, monete, strumenti musicali, apparecchiature audio, computer, sistemi di videogiochi, televisori, macchine fotografiche, utensili elettrici, armi da fuoco e altri oggetti di valore oggettivo. I banchi dei pegni erano largamente usati in Italia nel Medioevo, paese in cui il settore finanziario ha sempre rivestito un ruolo importante a livello europeo, dalle grandi banche toscane e veneziane al piccolo credito. Una delle istituzioni pi\u00f9 diffuse e antiche operante in Italia dal XV al XIX secolo \u00e8 stato il Monte di Piet\u00e0. I banchi dei pegni non vanno confusi con i cosiddetti negozi di \"compro oro\" che non possono rilasciare polizze di pegno e conservano l'oggetto solo per alcuni giorni.\nFunzionamento nell'ordinamento italiano.\nLa legge italiana prevede che si possano dare in pegno sia beni mobili che titoli di credito. Il denaro ricevuto (fino a 4/5 del valore di stima dell\u2019oggetto lasciato in pegno nel caso di preziosi o 2/3 nel caso di non preziosi, da un minimo di 50 euro a un massimo di 50.000 euro) deve essere restituito entro massimo 6 mesi, rinnovabili. Il depositario conserva il pegno a garanzia e non pu\u00f2 farne uso ma solo conservarlo.\nAlla fine del periodo stabilito il pegno va restituito, cos\u00ec come il denaro ottenuto in prestito; a questo vanno aggiunti gli interessi concordati (dal 10 al 13%) al momento della stipula del prestito, i diritti di custodia (circa l'1% a trimestre) e le spese di istruttoria. Se il debitore non \u00e8 in grado di restituire quanto avuto, passati 30 giorni dalla scadenza del prestito, l\u2019oggetto pu\u00f2 essere rivenduto all\u2019asta o passare di propriet\u00e0 al creditore.\nIl prestito su pegno pu\u00f2 essere rinnovato pagando gli interessi e le spese di gestione; si ottiene cos\u00ec ulteriore tempo per restituire il denaro avuto in prestito, altrimenti il pegno \u00e8 venduto all\u2019asta (secondo quanto previsto nella legge 25 maggio 1939, n. 1279).\nLe caratteristiche principali del credito su pegno sono: riservatezza, valutazione del proprio bene da parte di un esperto, rapidit\u00e0 nell'erogazione del denaro (a volte immediatamente), sicura custodia del pegno. Non vengono effettuate indagini sul patrimonio, visto che \u00e8 lo stesso bene lasciato in pegno a garantire il credito ottenuto. Inoltre, anche persone con protesti possono accedervi dato che la garanzia \u00e8 proprio il bene lasciato in custodia.\nAttualmente, molti istituti bancari italiani stanno spingendo su questa antica forma di concessione di prestiti perch\u00e9 sicura e rapida.\nNel caso in cui i beni dati in pegno risultino rubati vale quanto previsto nella legge 10 maggio 1938, n. 745, art.11: \"Il proprietario di cose rubate o smarrite, costituite in pegno e, parimenti, chiunque, per qualsiasi titolo, abbia diritti su cose costituite in pegno, compreso il pignoramento, per ottenere la restituzione deve rimborsare il monte delle somme date a prestito, degli interessi ed accessori\".\nPegno non possessorio.\nCon il Decreto Legge 3 maggio 2016 n. 59, allo scopo di agevolare il credito alle imprese riducendo tempi e formalit\u00e0 relative all'erogazione e al recupero del credito, \u00e8 stato introdotto il \"pegno mobiliare non possessorio\", ovvero senza il possesso del pegno da parte dell'erogante il credito.\nGli imprenditori iscritti nel Registro delle imprese possono costituire un pegno mobiliare non possessorio a garanzia dei crediti loro concessi. Salvo diverso accordo tra le parti, il costituente pegno non viene spossessato del bene e pu\u00f2 continuare a disporne per l'attivit\u00e0 d'impresa. Il pegno non possessorio pu\u00f2 avere ad oggetto qualsiasi bene mobile destinato all\u2019esercizio dell\u2019attivit\u00e0. Sono esclusi i beni mobili registrati che rimangono soggetti al regime dell\u2019ipoteca."}
{"id": "2202003", "revid": "48452419", "url": "https://it.wikipedia.org/wiki?curid=2202003", "title": "Monte dei pegni", "text": ""}
{"id": "2202006", "revid": "436907", "url": "https://it.wikipedia.org/wiki?curid=2202006", "title": "Bohemienne - La figlia del vento", "text": "Bohemienne - La figlia del vento \u00e8 il primo album in studio della rapper italiana Marya, pubblicato nel 2000.\nAl disco hanno collaborato artisti della scena hip hop di Varese, come Maxi B, Vez, Vigor, Esa e Yoshi, Kaso e Davo, nonch\u00e9 il rapper e produttore belga Rival Capone."}
{"id": "2202009", "revid": "1573940", "url": "https://it.wikipedia.org/wiki?curid=2202009", "title": "Addax nasomaculatus", "text": "L'addax (Addax nasomaculatus ), noto anche come antilope dalle corna a vite, \u00e8 un'antilope del deserto gravemente minacciata che vive in alcune regioni isolate del deserto del Sahara. \u00c8 imparentato molto da vicino con gli orici, ma si differenzia dalle altre antilopi per avere grandi denti di forma squadrata come i bovini e per essere priva delle caratteristiche ghiandole facciali. Sebbene nel suo ambiente naturale sia ormai estremamente raro, \u00e8 piuttosto comune in cattivit\u00e0 e si riproduce regolarmente in fattorie dove viene cacciato per le sue splendide corna. Rimangono in natura meno di 500 addax, mentre in cattivit\u00e0 ve ne sono poco meno di 860.\nL'addax misura circa un metro di altezza al garrese e pesa 60 - 120 chili. Il colore del suo mantello varia a seconda delle stagioni. In inverno \u00e8 marrone grigiastro, con i quarti posteriori e le zampe bianchi. D'estate, invece, diventa quasi interamente bianco o biondo sabbia. Sulla testa sono presenti macchie nere o marroni che formano una sorta di X sul naso. \u00c8 dotato inoltre di una barba incolta e di narici rosse prominenti. Lunghi peli neri si dipartono dalla zona dove sono impiantate le corna, ricurve e spiralate, fino a tutto il collo, dove formano una breve criniera. Le corna, presenti sia nei maschi che nelle femmine, sono dotate di due o tre spirali e possono raggiungere gli 80 centimetri nelle femmine e i 120 nei maschi. La coda \u00e8 breve e sottile e termina con un ciuffo di peli. Gli zoccoli sono larghi e muniti di suola piatta e robusti cuscinetti che gli consentono di camminare anche sulla sabbia pi\u00f9 soffice.\nIn tempi antichi l'addax era diffuso dal Nordafrica fino a tutta l'Arabia e il Levante. Le raffigurazioni nelle tombe egizie mostrano che intorno al 2500 a.C. esso veniva allevato come animale domestico. In tempi pi\u00f9 recenti il suo areale si estendeva dall'Algeria al Sudan, ma per varie ragioni quest'ultimo si \u00e8 ristretto notevolmente e l'addax \u00e8 divenuto sempre pi\u00f9 raro. I motivi a cui \u00e8 dovuta la decimazione della popolazione sono da ricercarsi nella distruzione dell'habitat, ormai solcato da vie commerciali, e dalla caccia per le corna o per la pelle. Dal momento che l'addax si muove piuttosto lentamente rispetto ad altre specie di antilopi e che corre fino allo sfinimento, si \u00e8 rivelato un bersaglio molto facile per i cacciatori a cavallo.\nL'addax vive in terreni desertici dove si nutre di erba e, nelle zone dove si trovano boscaglie, di foglie di arbusti. \u00c8 molto adattato a vivere nelle aree pi\u00f9 interne del deserto anche nelle condizioni pi\u00f9 estreme. Pu\u00f2 sopravvivere senza acqua per un tempo quasi indefinito, dato che ricava l'umidit\u00e0 disponibile dal nutrimento e dalla rugiada che si condensa sulla vegetazione. Gli scienziati ritengono che sia dotato di una speciale guaina nello stomaco che gli consente di immagazzinare acqua in apposite tasche, da utilizzare quando corre un serio pericolo di disidratazione.\n\u00c8 una creatura notturna: trascorre le ore del giorno in depressioni del suolo che scava con gli zoccoli. \u00c8 in grado di vivere anche stando lontano dai conspecifici, poich\u00e9 i suoi sensi estremamente sviluppati gli permettono di localizzare altri addax anche da grandi distanze.\nBiologia.\nI branchi di addax sono composti sia da maschi che da femmine e comprendono da due a venti esemplari, sebbene in passato fossero stati anche pi\u00f9 numerosi. Questi sono generalmente sedentari e si spostano solamente per andare in cerca di acqua. Gli addax hanno una struttura sociale piuttosto rigida, probabilmente basata sull'et\u00e0, e le mandrie sono guidate dal maschio pi\u00f9 anziano. In estate \u00e8 pi\u00f9 probabile individuare le mandrie lungo i confini settentrionali del sistema di piogge tropicali, mentre d'inverno queste si spostano pi\u00f9 a nord, seguendo le precipitazioni. L'addax \u00e8 perfettamente in grado di localizzare le piogge e si dirige sempre verso le aree pi\u00f9 ricche di vegetazione.\nLa dieta dell'addax, piuttosto spartana, \u00e8 basata soprattutto sulle erbe del genere \"Aristida\": piante perenni che divengono verdi e germogliano anche con poche gocce di rugiada o di pioggia. L'addax si nutre quasi solamente di alcune parti di queste erbe e tende a recidere il fusto quasi sempre alla stessa altezza. Invece, quando si nutre delle erbe del genere \"Panicum\", scarta le foglie secche pi\u00f9 esterne e mangia soltanto i germogli interni pi\u00f9 teneri e i semi. Questi semi giocano un ruolo importantissimo nell'alimentazione dell'addax, perch\u00e9 sono la sua fonte principale di proteine .\nConservazione.\nNella Riserva Naturale di Yotvata Hai-Bar, nel deserto israeliano di Arava, si alleva una popolazione riproduttrice di addax allo scopo di reintrodurre questo animale nel deserto del Negev, sebbene tale area non abbia mai fatto parte del suo areale originario. Una delle pi\u00f9 numerose mandrie riproduttrici in cattivit\u00e0 \u00e8 quella dello Zoo di Hannover (Germania). In tale struttura questi animali si sono ben ambientati e vari esemplari sono stati inviati presso zone recintate di Marocco e Tunisia, dalle quali si spera di poterli un giorno reintrodurli in natura. La prima struttura ad aver liberato in natura esemplari di addax \u00e8 stato lo Zoo di Brookfield (Illinois), che ha liberato quattro dei suoi nove capi. L'addax ricostituisce le sue popolazioni molto rapidamente."}
{"id": "2202011", "revid": "111689899", "url": "https://it.wikipedia.org/wiki?curid=2202011", "title": "Dactilite", "text": " \nLa dactilite o dattilite \u00e8 una malattia infiammatoria che coinvolge le dita sia delle mani, sia dei piedi.\nEtimologia.\nLa parola deriva dal greco \"\u03b4\u03ac\u03ba\u03c4\u03c5\u03bb\u03bf\u03c2\", \"daktylos\", ovvero riferito al dito.\nEziologia.\nTra le cause di dactilite si possono annoverare infiammazioni di natura articolare e occlusione di piccoli vasi sanguigni, come pu\u00f2 avvenire in caso di anemia falciforme.\nClinica.\nSi riscontra dolore, gonfiore alle articolazione della dita, tumefazione a carico delle mani e dei piedi."}
{"id": "2202014", "revid": "610351", "url": "https://it.wikipedia.org/wiki?curid=2202014", "title": "Tragelaphus eurycerus", "text": "Il bongo (Tragelaphus eurycerus ) \u00e8 un'antilope delle foreste pluviali, prevalentemente notturno, originario dell'Africa centrale, orientale ed occidentale. I bongo sono caratterizzati da un mantello bruno-rossastro, macchie bianche e nere, strisce bianco-gialle e lunghe corna leggermente a spirale. Il bongo \u00e8 l'unica specie del genere \"Tragelaphus\" in cui entrambi i sessi hanno le corna. Hanno un comportamento sociale complesso e abitano la fitta foresta pluviale africana. Sono la terza antilope pi\u00f9 grande del mondo.\nNel 2000, l'Associazione degli zoo e degli acquari degli Stati Uniti (AZA) aggiunse il bongo al Piano di Sopravvivenza delle Specie (\"Species Survival Plan\"), e nel 2006 il progetto \"Bongo Restoration to Mount Kenya\" venne aggiunto nella lista dei dieci migliori progetti di successo sulla conservazione della fauna selvatica dell'anno. Tuttavia, nel 2013, sembra che questi successi siano stati compromessi da alcune segnalazioni che riferirebbero la presenza di soli 100 bongo orientali rimasti in natura a causa del disboscamento e del bracconaggio.\nTassonomia.\nIl bongo venne descritto per la prima volta dal naturalista irlandese William Ogilby, nel 1837, conferendogli il nome scientifico \"Tragelaphus eurycerus\", assegnandolo quindi al genere \"Tragelaphus\", all'interno della famiglia Bovidae. Il nome generico \"Tragelaphus\" \u00e8 composto da due parole greche: \"trag-\", che significa \"capra\"; e \"elaphos\", che significa \"cervo\". Il nome specifico, \"eurycerus\", invece, ha origine dalla fusione delle parole \"eurus\" ossia \"ampio\" o \"diffuso\", e \"keras\" ossia \"corno\" o \"cornuto\". Il nome comune \"bongo\" ha, probabilmente, avuto origine dalla lingua kele del Gabon. Il primo uso noto del nome \"bongo\" in inglese risale al 1861. Questa specie appartiene al sottogenere \"boocerus\", da alcuni studiosi ritenuto un genere a s\u00e9 stante.\nI bongo sono ulteriormente classificati in due sottospecie:\nSono state descritte anche altre due sottospecie dall'Africa occidentale e centrale, ma \u00e8 necessario un chiarimento tassonomico.\nDescrizione.\nI bongo sono una delle pi\u00f9 grandi antilopi della foresta. Gli esemplari adulti di entrambi i sessi hanno dimensioni simili, con un'altezza al garrese di circa 1,1-1,3 metri (3,6-4,3 piedi), ed una lunghezza di 2,15-3,15 metri (7,1-10,3 piedi), compresa la coda di 45-65 centimetri (18-26 pollici). Le femmine pesano circa 150-235 kg (331-518 libbre), mentre i maschi possono raggiungere anche i 220-405 kg (485-893 libbre). Le sue grandi dimensioni lo collocano come il terzo membro pi\u00f9 grande degli Strepsicerotini (una sottofamiglia di Bovidae), dietro l'eland comune e l'eland gigante di circa 300 kg (660 libbre), e seguito dal kudu maggiore di circa 40 kg (88 libbre).\nMantello.\nIl bongo sfoggia un mantello ramato o castano brillante, con il collo, il petto e le zampe generalmente pi\u00f9 scuri del resto del corpo. I mantello dei maschi diventa pi\u00f9 scuro man mano che invecchiano fino a raggiungere un colore mogano o marrone scuro. Il mantello delle femmine \u00e8 generalmente pi\u00f9 colorato di quello dei maschi. Il bongo orientale \u00e8 pi\u00f9 scuro rispetto alla sottospecie occidentale, specialmente nei maschi pi\u00f9 anziani che tendono ad essere castani, specialmente sulla parte anteriore del corpo.\nLa pigmentazione del mantello \u00e8 piuttosto volatile abbandonando il mantello abbastanza facilmente; rapporti aneddotici suggeriscono che la pioggia che scorre sul mantello di un bongo pu\u00f2 tingersi di rosso per via del pigmento del pelo. Il mantello liscio dell'animale \u00e8 contrassegnato da 10-15 sottili strisce verticali bianco-gialle, distribuite lungo il dorso dalla base del collo alla groppa. Il numero di strisce su ciascun lato \u00e8 raramente lo stesso. Lungo tutta la schiena dell'animale corre una corta criniera.\nIl volto presenta due grandi macchie bianche che circondano gli occhi incontrandosi sul muso, pi\u00f9 una macchia bianca pi\u00f9 piccola su ciascuna guancia. Sotto il collo \u00e8 presente un'altra macchia molto allungata che cinge il collo dell'animale. Le labbra di queste antilopi sono bianche, mentre il resto del muso \u00e8 pi\u00f9 scuro. Il mantello varia da animale ad animale ed \u00e8 probabilmente usato da questi animali per identificarsi e riconoscersi tra di loro nel fitto della foresta pluviale.\nCorna.\nI bongo presentano due corna massicce e leggermente a spirale che pendono sulla schiena e, come in molte altre specie di antilopi, sia i maschi che le femmine hanno le corna. Tuttavia, i bongo sono gli unici rappresentanti del genere \"Tragelaphus\" in cui entrambi i sessi hanno le corna. Le corna dei bongo hanno la forma di una lira e sono simili a quelle di specie correlate, come nyala, sitatunga, tragefali, kudu ed eland.\nA differenza dei cervi, che hanno palchi ramificate che cadono e ricrescono ogni anno, i bongo, come tutti gli antilopi, hanno corna appuntite composte da un singolo corpo principale che mantengono per tutta la vita. I maschi hanno enormi corna leggermente arricciate, mentre le femmine hanno corna pi\u00f9 piccole, sottili e parallele. La loro lunghezza varia dai 75 ai 99 centimetri (29,5-39 pollici). Le corna di entrambi i sessi compiono un solo giro su se stesse. Come per tutti i bovidi, le corna del bongo sono composte da un nucleo osseo e da uno strato esterno ben pi\u00f9 lungo composto da cheratina. Nonostante le grandi corna, questi animali si aggirano con facilit\u00e0 nelle fitte foreste, inclinando indietro il capo, in modo che le corna rimangano parallele al corpo ed impedendo che possano impigliarsi nella vegetazione.\nBiologia e alimentazione.\nCome gli altri ungulati della foresta, i bongo sono raramente visti in grandi gruppi. I maschi, tendono ad essere solitari, mentre le femmine con i giovani vivono in gruppi da sei a otto, e che raramente superano i 20 individui. Sebbene siano per lo pi\u00f9 notturni, possono essere talvolta osservati anche durante il giorno, e durante le ore crepuscolari. I bongo sono animali timidi e si spaventano facilmente; quando si sentono minacciati o vengono spaventati, fuggono a tutta velocit\u00e0 verso zone pi\u00f9 riparate, rifugiandosi nel fitto sottobosco delle foreste. Una volta che si sentono al sicuro, rimarranno comunque all'erta controllando sempre nella direzione del pericolo. I bongo non hanno ghiandole di secrezione speciali, quindi fanno meno affidamento sull'odore per trovarsi l'un l'altro rispetto ad altre antilopi simili.\nQuando \u00e8 in difficolt\u00e0, il bongo emette un belato. Utilizza un numero limitato di vocalizzazioni, principalmente grugniti e sbuffi; le femmine emettono un debole richiamo per comunicare con i loro cuccioli. Tra gli animali in grado di dare la caccia ai bongo vi sono leopardi, iene e leoni; ad essi si devono poi aggiungere i pitoni, capaci di uccidere i giovani bonghi.\nDieta.\nI bongo sono erbivori e si nutrono di foglie, cespugli, liane, corteccia e l'interno degli alberi in decomposizione, erbe, radici, cereali e frutti.\nQuesti animali integrano nella loro dieta anche il sale e sono noti per visitare regolarmente particolari zone della giungla in cui il sale affiora dal terreno. L'esame delle feci di alcuni esemplari ha rivelato che questi animali ingeriscono anche il carbone degli alberi bruciati dai fulmini. Si ritiene che questo comportamento sia un mezzo per introdurre sali e minerali nella loro dieta. Questo comportamento \u00e8 stato osservato anche negli okapi. Come l'okapi, il bongo usa la sua lunga lingua prensile per afferrare erbe e foglie.\nGli habitat ideali per i bongo sono le fitte foreste ricche di grandi specchi d'acqua permanente. Essendo un animale di grandi dimensioni, il bongo richiede una grande quantit\u00e0 di cibo ed \u00e8 limitato alle aree con un'abbondante crescita di vegetazione e arbusti bassi tutto l'anno.\nRiproduzione.\nMan mano che i giovani maschi crescono lasciano i loro gruppi materni, rimanendo perlopi\u00f9 solitari, anche se in rare occasioni possono riunirsi in piccoli gruppi o decidere di seguire i maschi pi\u00f9 grandi. I maschi adulti di taglia ed et\u00e0 simili tendono a evitarsi l'un l'altro. Quando due maschi si incontrano raramente si affrontano seriamente, cercando invece di intimorire l'avversario gonfiando il collo, alzano la testa e tenendo le corna in posizione verticale mentre camminano lentamente avanti e indietro davanti all'altro maschio. I maschi si riuniscono con le femmine solo durante il periodo dell'accoppiamento. Dopo l'accoppiamento, i maschi ritornano al loro stile di vita solitario, mentre il gruppo delle femmine si prende cura dei piccoli.\nLa gestazione dura circa 285 giorni (9,5 mesi), partorendo un singolo cucciolo alla volta, che verr\u00e0 svezzato entro i primi sei mesi. Le femmine preferiscono utilizzare terreni di parto tradizionali limitati a determinate aree, mentre i cuccioli appena nati giacciono nascosti per una settimana o pi\u00f9 nel fitto fogliame del sottobosco, ricevendo brevi visite dalla madre per allattare. I cuccioli crescono rapidamente e possono presto accompagnare la madre mentre cerca il cibo, e riunendosi con lei al gruppo delle femmine con gli altri cuccioli. Anche le corna crescono rapidamente e iniziano a mostrarsi gi\u00e0 a 3,5 mesi. La maturit\u00e0 sessuale avviene intorno ai 24\u201327 mesi. Questi animali vivono fino a 19 anni.\nDistribuzione e habitat.\nL'habitat preferito da questa specie \u00e8 cos\u00ec denso e difficile da operare, che pochi europei o americani hanno osservato questa specie fino agli anni '60. I bongo vivono nelle giungle tropicali con un fitto sottobosco fino ad un'altitudine di 4.000 metri (13.000 piedi) in Africa centrale, con popolazioni isolate in Kenya e popolazioni pi\u00f9 stabili in Camerun, Repubblica Centrafricana, Repubblica del Congo, Repubblica Democratica del Congo, Costa d'Avorio, Guinea Equatoriale, Gabon, Ghana, Guinea, Liberia, Sierra Leone e Sud Sudan nell'Africa occidentale.\nStoricamente, i bonghi si trovavano in tre parti disgiunte dell'Africa: orientale, centrale e occidentale. Oggi, le dimensioni di tutte e tre le popolazioni si sono ridotte a causa del disboscamento per far spazio all'agricoltura e per il taglio incontrollato del legname, nonch\u00e9 per la caccia per il mercato della \"bushmeat\".\nL'habitat favorito dai bongo sono le foreste in ricrescita che forniscono una vegetazione verde fresca e bassa. Tali habitat possono essere favoriti dal passaggio di grandi animali come gli elefanti, incendi, inondazioni, abbattimenti degli alberi (naturale o mediante disboscamento). La moria delle foreste di bamb\u00f9 fornisce l'habitat ideale per i bongo nell'Africa orientale. Possono vivere anche nelle foreste di bamb\u00f9 in salute.\nConservazione.\nL'Antelope Specialist Group dell'IUCN ha classificato il bongo occidentale o di pianura (\"T. e. eurycerus\") come una specie prossima alla minaccia, mentre il bongo orientale o di montagna (\"T. e. isaaci\"), del Kenya, \u00e8 classificato come una specie in pericolo critico. Questi animali sono minacciati soprattutto dall'azione dell'uomo sul loro habitat, come la caccia illegale per il mercato della \"bushmeat\" e le azioni di disboscamento illegali.\nLa CITES elenca i bongo come specie dell'Appendice III, regolando solo la loro esportazione da un singolo paese, il Ghana. Non \u00e8 protetto dallo US Endangered Species Act e non \u00e8 elencato dall'USFWS.\nTutti i bonghi in cattivit\u00e0 provengono dalle montagne isolate di Aberdare, nel Kenya centrale.\nPopolazione e minacce.\nSono disponibili poche stime sulla densit\u00e0 delle popolazioni del bongo in natura. Ipotizzando una densit\u00e0 di popolazione media di 0,25 animali per km2 nelle regioni in cui \u00e8 noto che l'animale sia comune e/o abbondante, e 0,02 per km2 altrove, e con un'area totale di occupazione di 327.000 km2, si suggerisce una stima della popolazione totale di circa 28.000. Solo il 60% circa della popolazione si trova in aree protette, il che suggerisce che il numero effettivo della sottospecie occidentale potrebbe essere solo poche decine di migliaia. In Kenya, il loro numero \u00e8 diminuito in modo significativo e sul Monte Kenya sono stati estirpati nell'ultimo decennio a causa della caccia illegale con i cani. Sebbene manchino le informazioni sul loro stato in natura, i bonghi occidentali non sono considerati in pericolo.\nI bongo sono suscettibili a malattie come la peste bovina, che ha quasi sterminato la specie durante il 1890, oltre a soffrire di gozzo. Nel corso della malattia, le ghiandole tiroidee si ingrandiscono notevolmente (fino a 10 x 20 centimetri) e possono diventare policistiche. La patogenesi del gozzo nel bongo pu\u00f2 riflettere una miscela di predisposizione genetica accoppiata a fattori ambientali, incluso un periodo di esposizione a un goitrogeno. Oltre ai predatori naturali con cui condivide l'habitat, il bongo viene cacciato anche dagli esseri umani per la loro pelle colorata, le corna e la carne, essendo la specie una fonte locale comune di \"bushmeat\". Le popolazioni di bongo sono state notevolmente ridotte dalla caccia, dal bracconaggio e dalla cattura di questi animali, sebbene esistano alcuni rifugi in aree protette.\nSebbene i bongo siano abbastanza facili da catturare usando le trappole, tra molti popoli nativi vi era la credenza che nutrirsi della carne del bongo, o solamente toccando l'animale, avrebbero avuto spasmi simili ad una crisi epilettica. Grazie a queste superstizioni, i bongo sono stati perlopi\u00f9 risparmiati dalle popolazioni locali. Tuttavia, si dice che questi tab\u00f9 non esistano pi\u00f9, il che potrebbe spiegare l'aumento della caccia da parte dei nativi negli ultimi tempi."}
{"id": "2202019", "revid": "36426", "url": "https://it.wikipedia.org/wiki?curid=2202019", "title": "Tomba del Colle", "text": ""}
{"id": "2202020", "revid": "767487", "url": "https://it.wikipedia.org/wiki?curid=2202020", "title": "Eliostato", "text": "L'eliostato \u00e8 un dispositivo utilizzato per seguire il percorso del Sole durante l'arco del giorno, soprattutto viene utilizzato per concentrare il calore del Sole verso una caldaia che riscalda dell'acqua che diventa vapore e aziona una turbina che si collega ad un alternatore.\nStoria.\nNonostante non ne sia l'inventore, la prima menzione di un eliostato viene fatta dal fisico olandese Willem 's Gravesande in un'opera del 1742. In essa la rotazione dell'eliostato \u00e8 collegata a un meccanismo ad orologeria. Numerosi furono gli scienziati che contribuirono al perfezionamento dell'eliostato: tra questi vi fu anche il fisico Jean Thi\u00e9bault Silbermann.\nL\u00e9on Foucault decise di utilizzare uno strumento simile, il siderostato, per l'osservazione della volta celeste, grazie all'introduzione della nuova tipologia di specchi con un elevato indice di riflettivit\u00e0. Lo scopo era l'uso di grandi strutture fisse per l'esplorazione delle stelle che permettessero costi ridotti e minori difficolt\u00e0 tecniche.\nUtilizzo.\nInizialmente queste strutture vennero impiegate per studiare la composizione della luce del Sole.\nGli eliostati vengono principalmente utilizzati in impianti che sfruttano l'energia solare con sistemi di concentrazione solare, ad esempio il Solar Project e la Centrale solare di Th\u00e9mis, oppure nelle fornaci solari, come quella di Odeillo. Il loro impiego riguarda essenzialmente la focalizzazione in un unico punto di tutta la luminosit\u00e0 che riflettono."}
{"id": "2202024", "revid": "22475", "url": "https://it.wikipedia.org/wiki?curid=2202024", "title": "Marilao", "text": "Marilao \u00e8 una municipalit\u00e0 di prima classe delle Filippine, situata nella Provincia di Bulacan, nella regione del Luzon Centrale, nella agglomerazione di Metro Manila.\nGeografia antropica.\nSuddivisioni amministrative.\nMarilao \u00e8 formata da 16 baranggay:"}
{"id": "2202026", "revid": "767487", "url": "https://it.wikipedia.org/wiki?curid=2202026", "title": "Annessi", "text": " \nAnnessi, sono tessuti o tipologie di strutture che si trovano aggregati ad alcuni apparati particolari.\nAnnessi dell'occhio.\nEssi sono le ciglia, le sopracciglia, il sacco lacrimale, il relativo apparato e i vari muscoli coinvolti.\nAnnessi dell'utero.\nEssi sono le ovaie, tube di Falloppio e relativi legamenti.\nAnnessi fetali.\nCon questo termine si indica l'insieme di ci\u00f2 che viene espulso dalla donna in seguito al parto, durante il secondamento: (placenta, amnios, corion, funicolo e sangue).\nPatologie correlate.\nL'infiammazione degli annessi riguardanti l'utero viene chiamata annessite.\nProcedimenti chirurgici.\nL'annessopessia \u00e8 un intervento chirurgico rivolto alle tube falloppiane e all'utero."}
{"id": "2202035", "revid": "729019", "url": "https://it.wikipedia.org/wiki?curid=2202035", "title": "Disgeusia", "text": "La disgeusia \u00e8 la distorsione o l'abbassamento del senso del gusto.\nPu\u00f2 essere ricondotta a una carenza di zinco ed \u00e8 un effetto collaterale di alcuni farmaci utilizzati per combattere l'ipertensione o psicofarmaci, incluso il litio. \u00c8 riscontrata anche in pazienti con una grave insufficienza epatica e spesso \u00e8 una conseguenza dell'infarto. Inoltre sono stati documentati casi in cui la disgeusia era riconducibile a una radioterapia alla testa o al collo in concomitanza agli effetti della xerostomia."}
{"id": "2202036", "revid": "287204", "url": "https://it.wikipedia.org/wiki?curid=2202036", "title": "Norzagaray", "text": "Norzagaray \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nNorzagaray \u00e8 formata da 13 baranggay:"}
{"id": "2202037", "revid": "112836893", "url": "https://it.wikipedia.org/wiki?curid=2202037", "title": "My Cherie Amour", "text": "My Cherie Amour \u00e8 una canzone scritta nel 1969 da Stevie Wonder, Sylvia Moy ed Henry Cosby, e registrata da Wonder per l'album \"My Cherie Amour\", da cui fu estratta come primo singolo. Il brano fu prodotto da Henry Crosby.\nCover.\nLa prima cover \u00e8 del 1971: a interpretarla \u00e8 Billy Eckstine (album \"Feel the Warm\" per la Entrprise/Stax). Fra gli altri artisti musicali ad aver registrato una cover si ricordano i Rhythm Heritage (1976), Engelbert Humperdinck (cantante) (1977), i Boney M (1985), Mina (1987) e Guilherme Arantes, con una versione in portoghese, \"Eu Queria Amor\" (1994)."}
{"id": "2202038", "revid": "38120", "url": "https://it.wikipedia.org/wiki?curid=2202038", "title": "Il rovescio della medaglia", "text": ""}
{"id": "2202039", "revid": "729019", "url": "https://it.wikipedia.org/wiki?curid=2202039", "title": "Obando (Filippine)", "text": "Obando \u00e8 una municipalit\u00e0 di Seconda classe delle Filippine, situata nella Provincia di Bulacan, nella Regione del Luzon Centrale.\nObando \u00e8 formata da 11 baranggay:"}
{"id": "2202041", "revid": "112836913", "url": "https://it.wikipedia.org/wiki?curid=2202041", "title": "Yester-Me, Yester-You, Yesterday", "text": "Yester-Me, Yester-You, Yesterday \u00e8 una canzone scritta nel 1969 da Ron Miller e Bryan Wells, e registrata da Stevie Wonder per l'album \"My Cherie Amour\", da cui fu estratta come secondo singolo. Il brano fu prodotto da Harvey Fuqua e Johnny Bristol.\nNel 1985 ne fu registrata una cover da Jennifer Rush."}
{"id": "2202044", "revid": "21720681", "url": "https://it.wikipedia.org/wiki?curid=2202044", "title": "Nebukadnetsar", "text": ""}
{"id": "2202045", "revid": "729019", "url": "https://it.wikipedia.org/wiki?curid=2202045", "title": "Pandi (Filippine)", "text": "Pandi \u00e8 una municipalit\u00e0 di Terza classe delle Filippine, situata nella Provincia di Bulacan, nella Regione del Luzon Centrale.\nPandi \u00e8 formata da 22 baranggay:"}
{"id": "2202050", "revid": "648716", "url": "https://it.wikipedia.org/wiki?curid=2202050", "title": "Celosomia", "text": " \nLa celosomia \u00e8 una malformazione congenita caratterizzata dalla mancata chiusura della parete anteriore del corpo. Il feto affetto viene definito celosoma.\nPatogenesi.\nL'anomalia \u00e8 causata da una incompleto accrescimento delle pieghe durante lo sviluppo embrionale. Si viene quindi a formare una fissurazione o, nei casi pi\u00f9 gravi, una mancanza dello sterno, delle coste o della parete addominale, con una protrusione all'esterno dei visceri."}
{"id": "2202053", "revid": "767487", "url": "https://it.wikipedia.org/wiki?curid=2202053", "title": "Paombong", "text": "Paombong \u00e8 una municipalit\u00e0 di Terza classe delle Filippine, situata nella Provincia di Bulacan, nella Regione del Luzon Centrale.\nPaombong \u00e8 formata da 14 baranggay:"}
{"id": "2202054", "revid": "112836979", "url": "https://it.wikipedia.org/wiki?curid=2202054", "title": "Heaven Help Us All", "text": "Heaven Help Us All \u00e8 una canzone scritta nel 1970 da Ron Miller, e registrata da Stevie Wonder per l'album \"Signed Sealed &amp; Delivered\", da cui fu estratta come terzo singolo. Il brano fu prodotto da Miller e Tom Baird.\nNel 1971 ne fu registrata una cover da Joan Baez per l'album \"Blessed Are...\". Nel 2004 il brano \u00e8 stato interpretato anche da Ray Charles, insieme a Gladys Knight per l'album di duetti \"Genius Loves Company\". Nell'album \"Fields of Fire\", il brano \u00e8 interpretato dal vivo da Richie Sambora."}
{"id": "2202058", "revid": "2051852", "url": "https://it.wikipedia.org/wiki?curid=2202058", "title": "Record francesi del nuoto", "text": "I record francesi del nuoto sono i tempi pi\u00f9 veloci mai nuotati in una competizione da un nuotatore rappresentante la Francia.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2202060", "revid": "3358", "url": "https://it.wikipedia.org/wiki?curid=2202060", "title": "Costituzione della Repubblica Federale di Germania", "text": ""}
{"id": "2202061", "revid": "857138", "url": "https://it.wikipedia.org/wiki?curid=2202061", "title": "Plaridel", "text": "Il toponimo Plaridel pu\u00f2 riferirsi a diverse localit\u00e0 delle Filippine:"}
{"id": "2202063", "revid": "287204", "url": "https://it.wikipedia.org/wiki?curid=2202063", "title": "Plaridel (Bulacan)", "text": "Plaridel \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nPlaridel \u00e8 formata da 19 baranggay:"}
{"id": "2202065", "revid": "93556", "url": "https://it.wikipedia.org/wiki?curid=2202065", "title": "Schutterij", "text": "Schutterij (plurale: \"schutterijen\"), letteralmente \"sparatori\", era una guardia civica, o milizia borghese, istituita nei Paesi Bassi durante il Medioevo allo scopo di proteggere la citt\u00e0 in caso di attacco nemico e per mantenere l'ordine pubblico in caso di rivolta o incendio. Il loro centro di addestramento di solito era un luogo aperto all'interno della citt\u00e0, vicino alle mura cittadine. I gruppi di \"schutter\" erano suddivisi per quartiere e in base alle armi usate: arco, balestra o moschetto. Nell'insieme costituivano una corporazione, la \"schuttersgilde\", o gilda delle \"schutterijen\". Oggi \"schuttersgilde\" \u00e8 un termine che indica i club di tiro e la squadra olimpica olandese di tiro con fucile.\nFunzioni degli \"schutter\".\nLa \"schutterij\" operava come supporto del governo locale ed erano le autorit\u00e0 cittadine a nominarne gli ufficiali. Gli ufficiali erano ricchi cittadini appartenenti alla Chiesa riformata. Il capitano non sempre era originario del quartiere e il sottufficiale spesso era un giovane ricco e scapolo (spesso riconoscibile, nei ritratti di gruppo delle \"schutterijen\", dai vestiti particolarmente eleganti e dalla bandiera che porta). \nDi solito, essere un ufficiale della \"schutterij\" per un paio di anni era necessario per ottenere altre cariche importanti nel consiglio cittadino. I membri dovevano provvedere a comprarsi l'equipaggiamento: un'arma e un'uniforme. Ogni notte una coppia di uomini faceva la guardia in due turni, dalle venti alle due e dalle due alle sei, chiudendo e aprendo le porte della citt\u00e0. Ogni mese gli \"schutter\" marciavano in parata sotto il comando di un ufficiale. Una volta l'anno organizzavano un banchetto a base di birra e manzo arrosto. Un pittore locale veniva invitato per ritrarre e immortalare la scena.\nDi solito per ogni cento abitanti tre appartenevano alla \"schutterij\". Nel XVI, XVII e XVIII secolo i mennoniti olandesi furono esclusi dal servizio nella \"schutterij\" e invece di prestare il servizio pagavano una tassa doppia. I cattolici potevano entrare nelle \"schutterijen\" solo in alcune regioni. Le persone che erano al servizio della citt\u00e0 (come il pastore, i medici, l'insegnante, il sagrestano, i portatori di birra, i portatori di torba) e gli ebrei della citt\u00e0 non dovevano prestare il servizio. I portatori di birra e di torba dovevano servire come pompieri.\nLe \"schutterijen\" oggi.\nOggi esistono ancora delle \"schutterijen\", ma hanno solo una funzione folcloristica. Esse sono molto attive in Belgio e in due regioni dei Paesi Bassi, Limburgo e Brabante Settentrionale. Pi\u00f9 volte l'anno le \"schutterijen\" fanno un corteo e praticano il tiro con fucile (diverse specialit\u00e0 di tiro a seconda della regione).\n\"Schuttersstuk\" (Ritratto di gruppo della \"schutterij\").\nAppena possibile una \"schutterij\" si faceva immortalare in un ritratto di gruppo. Un esempio famoso di \"schuttersstuk\" \u00e8 La ronda di notte dipinta da Rembrandt. "}
{"id": "2202070", "revid": "1543377", "url": "https://it.wikipedia.org/wiki?curid=2202070", "title": "Tomba di Vigna Grande", "text": "La Tomba di Vigna Grande \u00e8 una delle tombe etrusche conosciute a Chiusi. Si trova a circa 1\u00a0km a sud dell'abitato, vicino alla via Cassia.\nLa tomba venne scoperta nel corso dell'Ottocento ed appartiene a una fase tarda della civilt\u00e0 etrusca di Chiusi, databile al II secolo a.C., come la tomba del Granduca.\nSi compone di un'unica camera funeraria rettangolare con volta a botte. Tutt'intorno alle pareti corre una banchina sulla quale erano deposte le urne dei defunti. All'interno della tomba furono rinvenute otto urne di tipo comune inscritte appartenenti alla famiglia \u201cHerini\u201d."}
{"id": "2202072", "revid": "3358", "url": "https://it.wikipedia.org/wiki?curid=2202072", "title": "Legge fondamentale per la Repubblica Federale di Germania", "text": ""}
{"id": "2202073", "revid": "1543377", "url": "https://it.wikipedia.org/wiki?curid=2202073", "title": "Tomba Galeotti", "text": "La tomba Galeotti \u00e8 una delle tombe etrusche conosciute a Chiusi. Si trova a circa 5\u00a0km a sud dell'abitato, in localit\u00e0 Gragnano.\nLa tomba venne scoperta nel corso dell'Ottocento ed appartiene a una fase tarda della civilt\u00e0 etrusca di Chiusi, databile al II secolo a.C., come la tomba del Granduca."}
{"id": "2202074", "revid": "110157", "url": "https://it.wikipedia.org/wiki?curid=2202074", "title": "The Vault (Ashanti)", "text": "The Vault \u00e8 una raccolta di canzoni mai pubblicate prima della cantante Ashanti. Il disco \u00e8 stato pubblicato il 14 ottobre 2008 dalla AJM Records. Le canzoni contenute nel disco sono state scritte e registrate da Ashanti fra il 2001 ed il 2002."}
{"id": "2202076", "revid": "287204", "url": "https://it.wikipedia.org/wiki?curid=2202076", "title": "Christian Ravaglia", "text": "Carriera.\nEx-crossista ed endurista, dal 2005, lanciato dal Team Lux Performance Suzuki, corre nel Campionato Italiano e Mondiale Supermoto.Tra i suoi migliori risultati c'\u00e8 il campionato italiano motocross vinto nel 1999 in sella alle tm 125.\nNel 2007 passa al Team Evolution, inizialmente su Yamaha, dal 2009 sulle Aprilia ufficiali fornite dal reparto corse di Noale, al fianco di un altro poliziotto delle Fiamme Oro, il due volte campione italiano Massimo Beltrami.\nA met\u00e0 stagione 2010 lascia il team piemontese per tornare al Team Suzuki Lux Performance, e nel 2012 passa al team bergamasco KTM Italia Miglio Racing."}
{"id": "2202078", "revid": "1522738", "url": "https://it.wikipedia.org/wiki?curid=2202078", "title": "Verga dei Giuramenti", "text": ""}
{"id": "2202079", "revid": "15756", "url": "https://it.wikipedia.org/wiki?curid=2202079", "title": "Crash Test Vol. 1", "text": "Crash Test Vol. 1 \u00e8 la prima raccolta dell'etichetta discografica indipendente First Class Music. L'etichetta si occupa di musica rap e la compilation \u00e8 un collage di b-side, remix e pezzi inediti del meglio della scena italiana."}
{"id": "2202081", "revid": "1522738", "url": "https://it.wikipedia.org/wiki?curid=2202081", "title": "Stemma di Haiti", "text": "Lo stemma di Haiti \u00e8 stato introdotto nel 1807 ed \u00e8 stato pi\u00f9 volte modificato, assumendo una forma stabile nel 1986.\nSimbologia.\nRappresenta un palmizio sormontato da una cuspide con un berretto frigio, simbolo di libert\u00e0 mutuato dalla Rivoluzione francese. A fianco della pianta si levano (suddivisi in tre per lato) sei fucili con baionetta e sei lance con altrettante bandiere rosse e blu. Sulla collina sottostante sono posati due cannoni con le relative palle (dodici per ciascuno), le borse per la polvere da sparo e le aste di carica, nonch\u00e9 due scuri, due berretti militari, due banderuole, un tamburo e due bugole (specie di trombe). Al di sotto di tutto un cartiglio reca il motto \"L'union fait la force\" (\"l'unione fa la forza\"), il quale per\u00f2 non \u00e8 da confondere col motto nazionale, stabilito dalla Costituzione, che \u00e8 invece \"Libert\u00e9, \u00c9galit\u00e9, Fraternit\u00e9\" (\"libert\u00e0, uguaglianza, fratellanza\").\nLa simbologia nel complesso rappresenta la battaglia per la conquista e il mantenimento dell'indipendenza di Haiti.\nLo stemma (inscritto in un riquadro bianco) compare generalmente al centro della bandiera di Haiti, ma pu\u00f2 non apparire laddove si tratti di bandiera civile."}
{"id": "2202083", "revid": "287204", "url": "https://it.wikipedia.org/wiki?curid=2202083", "title": "Foot-Ball Club Juventus 1915-1916", "text": "Questa voce raccoglie le informazioni riguardanti la Foot-Ball Club Juventus nelle competizioni ufficiali della stagione 1915-1916.\nStagione.\nLa squadra si classifica 1\u00aa nel girone piemontese occidentale e 2\u00aa nel girone finale della Coppa Federale.\nAttivit\u00e0 calcistiche sospese dal 1916 al 1919 per cause belliche, con l'eccezione di alcuni tornei amichevoli (tra cui la Coppa Piemonte)."}
{"id": "2202089", "revid": "27723", "url": "https://it.wikipedia.org/wiki?curid=2202089", "title": "Valerio Ari", "text": ""}
{"id": "2202090", "revid": "1345938", "url": "https://it.wikipedia.org/wiki?curid=2202090", "title": "Tomba del Poggio al Moro", "text": "La Tomba del Poggio al Moro \u00e8 una delle circa venti tombe etrusche dipinte conosciute a Chiusi, situate a ovest dell'abitato.\nLa tomba, costituita da tre camere, presenta affreschi con scene di danza e giochi funebri ed \u00e8 databile al secondo quarto del V secolo a.C.\nSecondo il Dennis presentava nella I camera le scene di giochi funerari e atletici"}
{"id": "2202104", "revid": "729019", "url": "https://it.wikipedia.org/wiki?curid=2202104", "title": "Rakahanga", "text": "Rakahanga \u00e8 un atollo appartenente all'arcipelago delle Isole Cook, localizzato 1.111\u00a0km a nord di Rarotonga e 43\u00a0km nord di Manihiki."}
{"id": "2202114", "revid": "339392", "url": "https://it.wikipedia.org/wiki?curid=2202114", "title": "Ajah Grigia", "text": ""}
{"id": "2202115", "revid": "110157", "url": "https://it.wikipedia.org/wiki?curid=2202115", "title": "Bassetti (azienda)", "text": "Bassetti \u00e8 uno storico marchio tessile italiano, che dal 2001 fa parte di Zucchi.\nStoria.\nGli inizi.\nFu fondata nel 1830 a Milano dal sig. Carlo Baroncini a Milano in Piazza Santo Stefano 2, nel cuore della vecchia C\u00e0 Granda (l'attuale Universit\u00e0 degli Studi), come emporio per la vendita di tessuti (tele, tovaglie di fiandra, fazzoletti di lino e battista, servette, coperte, tenderie e maglie). Nel 1864 nella societ\u00e0 entr\u00f2 Giovanni Bassetti (1851 - 1893), cugino del fondatore, che rilev\u00f2 per intero l'azienda (per 119.300 Lire) nel 1884, e il laboratorio di tessitura a mano di lino.\nAlla morte di Bassetti, la ditta pass\u00f2 inizialmente in gestione alla vedova, Rosa Piantanida, e poi in gestione a due dei suoi tre figli, Ermete (1887 - 1974) e Felice (1889 - 1972). L'azienda vide trasformarsi da semplice bottega ad azienda industriale nel 1908, con la meccanizzazione dello stabilimento di Rescaldina, e nel 1914 I figli Ermete, Felice e Giovanni costituiscono la Societ\u00e0 Giovanni Bassetti, cre\u00f2 altri stabilimenti la lavorazione del lino e il finissaggio, del cotone e della canapa, a Trezzo d'Adda, Biassono e Revello. Nel 1919 viene varato il progetto della Scuola in Fabbrica che vede la luce l'anno successivo.\nNel 1922 si trasform\u00f2 in societ\u00e0 anonima, e assunse la denominazione Giovanni Bassetti S.A. Alla fine degli anni venti entr\u00f2 nell'azienda, il figlio ultimogenito del Bassetti, Giannino, il quale port\u00f2 innovazione all'azienda, creando magazzini e punti vendita in gran parte del territorio nazionale, e investendo sulla pubblicizzazione del marchio. Ad Origgio viene inaugurato lo stabilimento della \"\"Manifattura Lombarda Lino e Canap\u00e0\" progettato con il contributo di tecnici francesi.\nAl termine della seconda guerra mondiale, l'azienda, che cambi\u00f2 nuovamente denominazione in Bassetti S.p.A., riprese le proprie attivit\u00e0 produttive. Nel 1959 venne inaugurato e attivato un nuovo stabilimento, a Vimercate, e poi un altro sempre a Rescaldina nel 1964. L'edificio \u00e8 paragonabile ad un grande ombrello che contiene sotto di s\u00e9, in un'unica soluzione, tutto l'apparato produttivo. L'elemento pi\u00f9 caratteristico \u00e8 la copertura, con volte sottili in cemento armato, realizzate per la prima volta in Europa.\nEspansione.\nNegli anni del boom economico, l'azienda lombarda, prosegu\u00ec il proprio periodo di espansione, con la commercializzazione dei propri prodotti nei mercati esteri, soprattutto in Europa. In quegli anni Bassetti divenne la pi\u00f9 importante e conosciuta azienda tessile italiana, e contava oltre 2.400 dipendenti e 16 punti vendita in diverse citt\u00e0 italiane.\nNegli anni settanta, la Bassetti, da sola industria tessile si trasform\u00f2 in un vero e proprio gruppo industriale di grandi dimensioni, attraverso l'acquisizione e l'inglobamento di altre aziende tessili, fra tutte il \"Linificio e Canapificio Nazionale\"\", e la diversificazione delle proprie attivit\u00e0, sviluppando importanti operazioni principalmente nei settori immobiliare e alimentare. Nel 1980, mor\u00ec Giannino Bassetti, e la gestione dell'azienda pass\u00f2 ai figli Piero e Gian Sandro.\nContemporaneamente, per il Gruppo Bassetti, alla fine di tale decennio si verific\u00f2 l'inizio della propria crisi finanziaria, causata da una pesante situazione debitoria che nel 1984 fu di 155 miliardi di lire. La \"FinBassetti\", holding della famiglia Bassetti, che controllava tutte le societ\u00e0 facente capo al gruppo milanese, fu perci\u00f2 costretta a mettere in vendita diversi immobili e aziende, in particolare le pi\u00f9 importanti, come il Linificio e Canapificio, il \"Cotonificio di Conegliano\", \"Magnolia\" e \"Mascioni\".\nCessione.\nNel luglio 1985, la famiglia Bassetti cedette l'azienda alla Marzotto. Ma alla fine dello stesso anno il gruppo tessile veneto cedette l'intero pacco azionario della Bassetti e lo storico stabilimento di Rescaldina alla Zucchi, storica concorrente nel mercato della biancheria da casa.\nSotto il controllo della famiglia Zucchi, l'azienda lombarda miglior\u00f2 la propria situazione finanziaria e di mercato, e nel 1988 realizz\u00f2 un fatturato di 126 miliardi di lire, mentre l'anno successivo fece ingresso nella Borsa. Nel 1990, acquis\u00ec l'intero capitale della \"Jalla\", azienda francese produttrice di spugne.\nGrazie al buon andamento avuto da Bassetti nel corso degli anni novanta (fatturato e utile netto, rispettivamente di 498 miliardi e 15,3 miliardi di lire nel 1995), viene decisa la fusione con la Zucchi, che avviene nel 2001, e da allora \u00e8 uno dei pi\u00f9 importanti marchi del nuovo Gruppo che si \u00e8 costituito.\nNel 1994 viene fondata la Fondazione Giannino Bassetti, con lo scopo sia di diffondere la memoria di Giannino Bassetti, che di promuovere azioni di politica culturale per l'innovazione responsabile."}
{"id": "2202117", "revid": "36426", "url": "https://it.wikipedia.org/wiki?curid=2202117", "title": "Viale Giacomo Matteotti", "text": "Viale Giacomo Matteotti \u00e8 un grande viale di Firenze facente parte dei viali di Circonvallazione, che circondano il centro storico, integrandosi nella principale arteria di trasporto di Firenze. Si trova nel quartiere San Giovanni/Viali.\nStoria.\nAl momento della sua definizione (originariamente ma in forme del tutto diverse il tracciato era una delle strade lungo le Mura), la strada fu intitolata viale Principe Amedeo (deliberazione della giunta comunale del marzo 1869 quale omaggio ad Amedeo di Savoia, 1845-1890), quindi, con delibera del consiglio comunale dell'aprile 1947, denominata viale Giacomo Matteotti (1885-1924), in onore del politico e deputato socialista, ucciso da una squadraccia fascista. Lo Stradario storico e amministrativo del 1913 registra tra le precedenti denominazioni anche quella di via Giuseppe Poggi. \nLa sua realizzazione \u00e8 da valutare in effetti all'interno del progetto di ingrandimento della citt\u00e0 redatto dallo stesso Giuseppe Poggi che nel 1864 ricevette il prestigioso incarico di studiare il nuovo assetto urbanistico di Firenze, iniziando il cosiddetto \"Risanamento\". Il nuovo assetto era volto a far fronte alle nuove necessit\u00e0 urbanistiche determinate dalla scelta di Firenze come Capitale d'Italia (1865-1871), e prevedeva l'atterramento delle mura della parte nord per creare un anello di circonvallazione utile sia a collegare le zone est e ovest della citt\u00e0, sia ad annullare la cesura tra la Firenze storica e i nuovi quartieri periferici. Realizz\u00f2 cos\u00ec i Viali di Circonvallazione, con alcune piazze scenografiche (Piazza Beccaria, Piazza della Libert\u00e0). Gi\u00e0 definito nel tracciato attorno al 1869, attualmente si presenta caratterizzato (rispetto ad altri tratti dell'anello) pi\u00f9 da casamenti che non da villini, in alcuni casi eretti negli anni cinquanta e sessanta del Novecento.\nTale aspetto si giustifica sia per il rallentamento in questa zona dell'attivit\u00e0 edificatoria negli anni immediatamente successivi al trasferimento della capitale a Roma, sia alla demolizione di alcuni villini dotati di giardino per far spazio a casamenti maggiormente richiesti dal mercato immobiliare degli anni cinquanta e sessanta, sia al bombardamento alleato sulla citt\u00e0 del 25 settembre 1943 che, pur avendo come obiettivo la stazione del Campo di Marte, provoc\u00f2 in questa zona morte e distruzioni, con conseguenti riedificazioni di carattere moderno.\nDescrizione.\nIl viale collega le due importanti piazza della Libert\u00e0 e piazzale Donatello, costeggiando il Giardino della Gherardesca. Lungo il tracciato si innestano: piazza Isidoro del Lungo e via Benivieni, via Luigi Salvatore Cherubini e via Francesco Valori, via Alfonso La Marmora e via Fra Bartolomeo.\nCome tutto il tracciato dei viali di circonvallazione rappresenta ancora oggi una delle principali arterie per l'attraversamento della citt\u00e0 e il collegamento tra le aree poste ad est e ad ovest. L'intenso flusso veicolare ha portato nel tempo alla demolizione delle aiuole con siepi che un tempo separavano le corsie e i due sensi di marcia, e alla loro sostituzione con barriere divisorie in cemento armato, sicuramente funzionali ma che certo rappresentano quanto di pi\u00f9 lontano si possa immaginare per la zona residenziale alto borghese pensata da Giuseppe Poggi.\nEdifici.\nSul viale si affacciano grandi edifici dal notevole pregio architettonico, costruiti ai tempi in cui Firenze era capitale d'Italia, caratterizzati da imponenti portoni ispirati a quelli delle boulevard parigine. Un esempio lo si ritrova al civico 9.\nGli edifici con voce propria hanno i riferimenti bibliografici nella voce specifica.\nAl 22 si trova la scuola elementare Enriques Capponi; davanti a piazza Isisodro del Lungo un edificio richiama i caratteri dell'architettura di Giuseppe Poggi, e fu probabilmente costruito al tempo della realizzazione del viale. Al 54 visse Enrico Barfucci.\nTabernacoli.\nA Firenze, ad angolo tra viale Giacomo Matteotti e via Girolamo Benivieni si trova un tabernacolo moderno con una \"Madonna\" di Ezio Giovannozzi, datato 1954 e voluto dalla Societ\u00e0 Fondiaria quando fece costruire l'edificio."}
{"id": "2202121", "revid": "767487", "url": "https://it.wikipedia.org/wiki?curid=2202121", "title": "Ultimate (Prince)", "text": "Ultimate \u00e8 una best of-compilation di due CD del musicista e artista statunitense Prince, pubblicata nel 2006.\nIl primo CD contiene tutte tracce gi\u00e0 apparse in altri best of dell'artista. Unica eccezione la canzone \"My Name Is Prince\" che appare per la prima volta in un greatest hits. Il secondo CD contiene undici tracce, di cui dieci remix e una B-side, molte delle quali erano state pubblicate solo su vinile.\nAlternate Version.\nUna versione promo dell'album \u00e8 stata pubblicata nell'estate 2006. Questa \"Alternate Version\" ha una diversa disposizione delle tracce rispetto alla versione ufficiale, e altre non contenute nella precedente."}
{"id": "2202122", "revid": "110157", "url": "https://it.wikipedia.org/wiki?curid=2202122", "title": "Campionato austriaco di calcio a 5 2002-2003", "text": "Il Campionato austriaco di calcio a 5 2002-2003 \u00e8 stato il primo campionato di calcio a 5 dell'Austria, disputato nella stagione 2002/2003 a Kapfenberg. La finale si \u00e8 svolta il 15 marzo 2003."}
{"id": "2202124", "revid": "124730632", "url": "https://it.wikipedia.org/wiki?curid=2202124", "title": "Lievito flor", "text": "Il termine spagnolo \"levaduras de flor\" (letteralmente 'lieviti da fiore') indica i lieviti naturali responsabili della produzione di alcuni vini, in particolari gli sherry. In vinificazione il termine \"flor\" (che \u00e8 femminile in spagnolo) indica altres\u00ec lo strato di lievito che si forma sulla superficie di tali vini durante la fermentazione. Il flor si forma spontaneamente sotto certe condizioni di vinificazione, grazie appunto a lieviti naturali presenti nella regione dell'Andalusia, nel sud della Spagna. Normalmente in vinificazione \u00e8 essenziale mantenere i vini giovani lontano da esposizioni di aria, sigillandoli in barili ermetici, per evitare contaminazioni da parte di batteri e lieviti che tendono a rovinarli. Nella produzione degli sherry, invece, per favorire la crescita dei lieviti flor, i barili di quercia, leggermente porosi, sono volutamente riempiti solo per circa cinque sesti con il vino giovane, lasciando uno spazio vuoto \u201cdi due pugni\u201d, e il tappo non viene chiuso completamente. I lieviti flor preferiscono climi freschi e alti livelli di umidit\u00e0. Per questo motivo gli sherry prodotti sulla costa presso Sanl\u00f9car de Barrameda ed El Puerto de Santa Mar\u00eca hanno un cappello di flor pi\u00f9 spesso degli sherry prodotti nell'entroterra a Jerez. I lieviti danno allo sherry finale un distintivo gusto fresco, con una residua fragranza di pane fresco. Il vino pu\u00f2 essere interamente invecchiato sotto il velo del flor, producendo gli sherry \"Fino\" e \"Manzanilla\", oppure essere fortificato con aggiunta di alcol (ottenendo quindi un vino ad alto grado alcolico), che limita la crescita dei flor e produce un invecchiamento ossidativo che d\u00e0 luogo agli sherry \"Amontillado\" e \"Oloroso\".\nIn vinificazione.\nDurante la fase di fermentazione dello sherry, i lieviti pur essendo in un ambiente aerobico svolgono la via fermentativa (al posto di quella respiratoria) a causa dell'effetto Crabtree, convertendo gli zuccheri in alcol etilico. Quando tutto lo zucchero \u00e8 stato consumato, la fisiologia del lievito cambia, iniziando un processo aerobico di abbattimento durante il quale gli acidi vengono convertiti in altri composti come l'acetaldeide. Un rivestimento ceroso appare sulla parete delle cellule, determinando il galleggiamento dei lieviti sulla superficie e formando una \u201ccoperta\u201d protettiva abbastanza spessa da proteggere il vino dall'ossigeno. Questi processi abbassano drasticamente l'acidit\u00e0 del vino e fanno dello sherry uno dei vini pi\u00f9 ricchi di aldeidi nel mondo. Alcuni studi hanno mostrato che per far s\u00ec che i flor sopravvivano e crescano bene, il vino deve avere un tenore alcolico compreso tra 14,5% e 16%. Sotto al 14,5%, il lievito non forma lo strato ceroso protettivo e il vino si ossida a tal punto da divenire aceto. Al di sopra del 16%, il lievito non pu\u00f2 sopravvivere e il vino diventa un Oloroso.\nNomi scientifici.\nCi sono parecchi nomi dati a questa variet\u00e0 di lieviti chiamati volgarmente \"flor\": \"Saccharomyces bayanus\", \"Saccharomyces capensis\", \"Sacharomyces cheriensis\", \"Saccharomyces fermentati\", \"Saccharomyces montuliensis\" e \"Zygosaccharomyces rouxii\".\nIn altre regioni.\nUno strato di lieviti simile al flor \u00e8 usato nella produzione del \"vin jaune\" nella regione dello Jura, nell'Est della Francia. Il termine francese usato per questo strato di lievito \u00e8 \"voile\", che significa 'velo'.\nLo stesso fenomeno si verifica anche in Italia, pi\u00f9 precisamente in Sardegna nella zona dell'oristanese dove, con le stesse caratteristiche, viene prodotta la Vernaccia."}
{"id": "2202126", "revid": "599013", "url": "https://it.wikipedia.org/wiki?curid=2202126", "title": "John Wallace", "text": ""}
{"id": "2202127", "revid": "4711", "url": "https://it.wikipedia.org/wiki?curid=2202127", "title": "Hellenic Basketball Association", "text": ""}
{"id": "2202131", "revid": "124695133", "url": "https://it.wikipedia.org/wiki?curid=2202131", "title": "Record australiani del nuoto", "text": "I record australiani del nuoto sono i tempi pi\u00f9 veloci mai nuotati in una competizione, da un nuotatore rappresentante l'Australia.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2202132", "revid": "339392", "url": "https://it.wikipedia.org/wiki?curid=2202132", "title": "'Abd al-'Az\u012b\u00b4z", "text": ""}
{"id": "2202142", "revid": "1305772", "url": "https://it.wikipedia.org/wiki?curid=2202142", "title": "Grotta dell'Orso", "text": ""}
{"id": "2202144", "revid": "154893", "url": "https://it.wikipedia.org/wiki?curid=2202144", "title": "Grotta dell'orso (Trieste)", "text": ""}
{"id": "2202145", "revid": "93556", "url": "https://it.wikipedia.org/wiki?curid=2202145", "title": "Aereo da osservazione", "text": "Un aereo da osservazione, \u00e8 un velivolo, generalmente non armato, ideato inizialmente per essere utilizzato come supporto all'artiglieria, comunicando in volo i risultati e le eventuali correzioni di tiro. Inizialmente equiparabile ad altri ruoli, come l'aereo da ricognizione, si \u00e8 evoluto rimanendo strettamente a contatto con i compiti di supporto alle truppe di terra privilegiando le caratteristiche STOL per poter operare in campi semipreparati ed improvvisati tipici di una situazione bellica in continua evoluzione.\nNello stesso ruolo, nei primi anni trenta erano normalmente utilizzati anche gli autogiro, come il Cierva C.30, il cui successo lo fece costruire anche all'estero su licenza.\nCon il progredire della tecnologia anche questo tipo di aereo e di ruolo si \u00e8 evoluto in ambiti pi\u00f9 attuali. Ne sono un esempio il Boeing OC-135B Open Skies, che per effettuare le sue missioni utilizza una serie di sofisticate apparecchiature elettroniche di rilevazione e registrazione dati o il Cessna OA-37 Dragonfly, variante da osservazione armata del Dragonfly da attacco al suolo leggero che oper\u00f2 durante la guerra del Vietnam."}
{"id": "2202148", "revid": "110157", "url": "https://it.wikipedia.org/wiki?curid=2202148", "title": "Loro Piana", "text": "Loro Piana \u00e8 un'azienda italiana operante nel settore dei beni di lusso.\nPrincipale azienda artigianale al mondo nella lavorazione del cashmere, della vigogna e della lane extrafini, nel dicembre 2013 \u00e8 stata acquistata (80% del capitale sociale) dalla multinazionale francese del lusso LVMH. Ha tre divisioni, il lanificio (che produce tessuti di alta gamma utilizzando fibre nobili come cashmere, baby cashmere, vigogna, lane extrafini), la divisione Luxury Goods, che produce e distribuisce prodotti di abbigliamento e accessori realizzati con i propri tessuti e la divisione Interiors, che produce tessuti e complementi d\u2019arredo.\nStoria.\nOriginaria di Trivero, la famiglia Loro Piana comincia la propria attivit\u00e0 di mercanti di lana all'inizio del diciannovesimo secolo, e verso la seconda met\u00e0 del secolo si trasferisce in Valsesia dove fonda il lanificio Fratelli Lora e Compagnia, a cui segue il lanificio di Quarona di Zignone &amp; C. all'inizio del ventesimo secolo. L'attuale azienda Loro Piana viene creata nel 1924 dall'ingegner Pietro Loro Piana. Nel periodo immediatamente dopo la seconda guerra mondiale, Franco Loro Piana, nipote di Pietro, prende in mano l'attivit\u00e0 di famiglia, facendone un marchio ampiamente conosciuto nel settore dell'alta moda mondiale. Dagli anni settanta la Loro Piana \u00e8 gestita dai figli di Franco, Sergio e Pier Luigi.\nDal 1985 l'azienda ha avviato una collaborazione con la Federazione Italiana Sport Equestri. Inoltre dal 2002 Loro Piana veste anche il Team New Zealand all'America's Cup. Dalla fine degli anni novanta il marchio espande la propria produzione dall'abbigliamento agli accessori tessili, alle calzature, ai regali e agli accessori per la casa. Gli stabilimenti sono situati in Italia, in particolare in Valsesia, in provincia di Vercelli. I prodotti sono distribuiti attraverso una rete di 130 negozi di propriet\u00e0, aperti progressivamente dalla met\u00e0 degli anni novanta, situati nelle strade dello shopping pi\u00f9 esclusive del mondo e dal 2012 attraverso l'e-commerce.\nNel 2013 Loro Piana ha annunciato di avere investito 1,6 milioni di dollari, acquisendo la maggioranza di una societ\u00e0 che ha il diritto di tosare le circa 6000 vicu\u00f1e presenti in un territorio di 85.000 ettari in Argentina. L'8 luglio 2013, a sorpresa, a Parigi viene dato l'annuncio che la famiglia Loro Piana ha ceduto l'80% dell'azienda al gruppo francese LVMH per 2 miliardi di euro. Sergio e Pier Luigi Loro Piana conserveranno una partecipazione del 20% nella societ\u00e0 e manterranno le loro funzioni alla guida dell'azienda. Dopo una lunga malattia, il 20 dicembre 2013 muore a Milano Sergio Loro Piana. La struttura aziendale \u00e8 composta, nel 2016, dal presidente Antoine Arnault, figlio di Bernard, dall'amministratore delegato Fabio d'Angelantonio e dal vice presidente Pier Luigi Loro Piana.\nNel marzo 2017 la famiglia Loro Piana cede un altro 5% al gruppo LVMH.\nDati economici.\nNel 2011 l'azienda ha registrato un fatturato di 562,7 milioni \u20ac Nel 2017 record di vendite e utili: fatturato di 574 milioni di euro (aumento del 15% rispetto ai 498 milioni del 2016), Ebitda vicino al massimo storico del 2014 a 111 milioni, utile netto di 91 milioni con un aumento del 16%."}
{"id": "2202152", "revid": "154893", "url": "https://it.wikipedia.org/wiki?curid=2202152", "title": "Grotta dell\u2019orso", "text": ""}
{"id": "2202153", "revid": "287204", "url": "https://it.wikipedia.org/wiki?curid=2202153", "title": "Grotta dell\u2019Orso", "text": ""}
{"id": "2202154", "revid": "1543377", "url": "https://it.wikipedia.org/wiki?curid=2202154", "title": "Municipalit\u00e0 locale di Metsimaholo", "text": "Metsimaholo \u00e8 una municipalit\u00e0 locale (in inglese Metsimaholo Local Municipality) appartenente alla municipalit\u00e0 distrettuale di Fezile Dabi della provincia di Free State in Sudafrica. \nIn base al censimento del 2001 la sua popolazione \u00e8 di 115.955 abitanti.\nLa sede amministrativa e legislativa \u00e8 la citt\u00e0 di Sasolburg e il suo territorio si estende su una superficie di ed \u00e8 suddiviso in 18 circoscrizioni elettorali (\"wards\"). Il suo codice di distretto \u00e8 FS204.\nGeografia fisica.\nConfini.\nLa municipalit\u00e0 locale di Metsimaholo confina a nord con quelle di Emfuleni, Midvaal (Sedibeng/Gauteng) e Dipaleseng (Gert Sibande/Mpumalanga), a est con quella di Mafube e a sud e a ovest con quella di Ngwathe."}
{"id": "2202158", "revid": "729019", "url": "https://it.wikipedia.org/wiki?curid=2202158", "title": "Penrhyn (Cook)", "text": "Penrhyn \u00e8 un atollo appartenente all'arcipelago delle Isole Cook, localizzato 1.365\u00a0km a nord di Rarotonga. La sua laguna si estende su una superficie di 280\u00a0km\u00b2."}
{"id": "2202163", "revid": "767487", "url": "https://it.wikipedia.org/wiki?curid=2202163", "title": "Crazy Heart", "text": "Crazy Heart \u00e8 un film del 2009 diretto dal regista statunitense Scott Cooper, basato sull'omonimo romanzo di Thomas Cobb.\nTrama.\nIl film racconta la crisi della vita privata e pubblica del cantante country alcolizzato Bad Blake, interpretato da Jeff Bridges, che riuscir\u00e0 a ricostruire la propria carriera grazie al supporto e all'amore di una giornalista, Jean Craddock (Maggie Gyllenhaal).\nDistribuzione.\nIl film \u00e8 stato distribuito negli Stati Uniti dalla Fox Searchlight Pictures a partire dal 16 dicembre 2009.\nAccoglienza.\nCritica.\nAttualmente detiene un punteggio del 90% su Rotten Tomatoes.\nPremi e riconoscimenti.\nIl film si pu\u00f2 fregiare di due Golden Globe: uno per il miglior attore in un film drammatico, vinto da Bridges e uno per la migliore canzone originale.\nIl film ha vinto anche 2 Premi Oscar nel 2010, ossia l'Oscar al miglior attore protagonista (Jeff Bridges) e l'Oscar alla miglior canzone originale, andato al brano \"The Weary Kind\" di Ryan Bingham."}
{"id": "2202169", "revid": "71433", "url": "https://it.wikipedia.org/wiki?curid=2202169", "title": "Race to Witch Mountain", "text": ""}
{"id": "2202176", "revid": "287204", "url": "https://it.wikipedia.org/wiki?curid=2202176", "title": "Johanna Sigurdardottir", "text": ""}
{"id": "2202178", "revid": "254401", "url": "https://it.wikipedia.org/wiki?curid=2202178", "title": "San Giovanni (Stella)", "text": "San Giovanni \u00e8 una frazione di 860 abitanti del comune sparso di Stella, in provincia di Savona. \u00c8 sede del capoluogo comunale. \u00c8 il paese natale di Sandro Pertini, presidente della Repubblica Italiana dal 1978 al 1985.\nGeografia fisica.\nIl territorio di San Giovanni, da cui deriva l'identificazione della frazione, fu stabilito solo nel XVI secolo con la creazione della parrocchia autonoma smembrata da San Martino e comprende le localit\u00e0 di \"Piazza\" (che \u00e8 il nucleo intorno alla chiesa parrocchiale), \"Piccinini\", \"Rovieto Inferiore\", \"Rovieto Superiore\", \"Reverdita\", \"Rocca\", \"Lamberta\", \"Marcondino\", \"Sansobbia\" (lungo il corso dell'omonimo torrente, fino ai confini con Ellera) e \"Vetriera\" (lungo il corso del Riobasco, fino ad Albisola).\nInfrastrutture e trasporti.\nLa frazione \u00e8 servita dalla Strada statale 334 del Sassello. \u00c8 raggiungibile altres\u00ec dal casello autostradale di Albisola dell'Autostrada dei fiori, da cui dista circa 8\u00a0km."}
{"id": "2202180", "revid": "110157", "url": "https://it.wikipedia.org/wiki?curid=2202180", "title": "Finlay Mickel", "text": "Biografia.\nStagioni 1995-2005.\nAttivo in gare FIS dal gennaio del 1995, Mickel esord\u00ec in Coppa Europa l'11 dicembre 1996 a Obereggen in supergigante (70\u00ba), in Coppa del Mondo il 25 novembre 2000 a Lake Louise in discesa libera (58\u00ba) e ai Campionati mondiali a Sankt Anton am Arlberg 2001, piazzandosi 35\u00ba nel supergigante e non completando la discesa libera.\nConquist\u00f2 i primi punti in Coppa del Mondo l'8 dicembre 2001, quando arriv\u00f2 25\u00ba nella discesa libera di Val-d'Is\u00e8re; ai Mondiali di Sankt Moritz 2003 si piazz\u00f2 33\u00ba nella discesa libera, 29\u00ba nel supergigante e 24\u00ba nella combinata, mentre a quelli di Bormio/Santa Caterina Valfurva 2005 fu 11\u00ba nella discesa libera e 23\u00ba nel supergigante. Sempre nel 2005 ottenne l'unica vittoria in Coppa Europa, nonch\u00e9 unico podio, l'11 marzo a Roccaraso in discesa libera.\nStagioni 2006-2009.\nIl 14 gennaio 2006 ottenne a Wengen in discesa libera il miglior piazzamento in Coppa del Mondo (10\u00ba) e ai successivi XX Giochi olimpici invernali di , sua unica presenza olimpica, si classific\u00f2 25\u00ba nella discesa libera e 22\u00ba nel supergigante. Ai Mondiali di \u00c5re 2007, suo congedo iridato, si piazz\u00f2 26\u00ba nella discesa libera e non complet\u00f2 il supergigante.\nPrese per l'ultima volta il via in Coppa del Mondo il 30 novembre 2008 a Lake Louise in supergigante, senza completare la prova, e si ritir\u00f2 al termine di quella stessa stagione 2008-2009, dopo aver subito nelle ultime due stagioni agonistiche alcuni infortuni che l'avevano tenuto lontano dalle piste vari mesi; la sua ultima gara fu lo slalom gigante dei Campionati britannici 2009, disputato il 4 aprile a M\u00e9ribel e chiuso da Mickel al 10\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2202182", "revid": "125861022", "url": "https://it.wikipedia.org/wiki?curid=2202182", "title": "Bernardino Lanzani", "text": "Vita e opere.\nPittore lombardo, seguace del Bergognone, autore di numerosi quadri ed affreschi. La sua biografia risale agli scritti dei monaci benedettini prima a Pavia e poi a Bobbio dove visse fino all'ultimo lavorando.\nBernardino Lanzani nacque a San Colombano al Lambro attorno al 1460, della sua giovinezza non si sa molto, tranne che fin da giovane fu allievo e poi seguace del pittore lombardo Ambrogio da Fossano detto il Bergognone; successivamente si spos\u00f2 sempre a San Colombano ed ebbe una figlia.\nLa pi\u00f9 antica notizia di Bernardino Lanzani risale al 1490. Il 13 dicembre di quell'anno Bartolomeo Calco, segretario di Ludovico il Moro, Signore di Milano, scrive al Podest\u00e0 di Castel San Giovanni che gli mandi subito il maestro Bernardino da San Colombano per dipingere la sala grande del Castello. Tra il 1506 e il 1507 affresc\u00f2 la cappella di San Salvatore del monastero di Santa Maria Teodote a Pavia.Sempre a Pavia egli lavor\u00f2 realizzando per la Chiesa di Santa Maria del Carmine (Pavia) un trittico a tempera su tavola, raffigurante \"Ges\u00f9 Bambino tra la Madonna, i SS. Anna, Gioacchino, Giovanni Evangelista\"; ed affrescando nel 1524 la chiesa di San Teodoro, raffigurante la citt\u00e0 di Pavia con il famoso Ponte Coperto.\nIl 1\u00ba giugno 1525 Bernardino \u00e8 a Pieve Porto Morone nella casa di certo \"Bartolomeo de Lossano\", viene a lite con l'ospite e questi lo colpisce al viso con una tazza; allora Bernardino afferra un coltello da una tavola e lo ferisce gravemente al petto e ad un braccio. Pochi giorni dopo il \"de Lossano\" muore e Bernardino deve darsi alla fuga. Udite le varie testimonianze, viene condannato in contumacia alla pena di morte mediante il taglio della testa, alla confisca di tutti i beni e alla estradizione da tutti i territori soggetti alla giurisdizione della Contessa.\nPresso l'Abbazia di San Colombano a Bobbio.\nEgli si rifugia in un primo tempo, presso i Benedettini di \"S. Salvatore\" a Pavia. Nell'autunno del 1526 lo troviamo a Bobbio, dove, il 21 ottobre, si impegna con regolare contratto a decorare sia l'interno che l'esterno della nuova grande chiesa, l'attuale Abbazia di San Colombano che i Benedettini di \"Santa Giustina\" di Padova, subentrati all'estinto \"Ordine di San Colombano\" fin dal 1448, hanno costruito con l'aiuto finanziario di tutti i maggiori monasteri benedettini d'Italia.\nAppena stipulato il contratto con l'abate per 550 lire dell'epoca, Bernardino si mette al lavoro. Il Monastero gli fornisce il ponteggio, i muratori che gli stenderanno la calce per l'affresco e gli imbianchini che gli scialberanno i muri per le tempere, come da accordo. L'artista prevede di terminare il lavoro alla fine del 1527 o nei primi mesi del 1528.\nIl suo impegno non era solo quello di dipingere la chiesa nuova, bens\u00ec anche \"il Paradiso\" posto davanti alla chiesa, con la volta della porta. Di questi ultimi dipinti non \u00e8 rimasta purtroppo traccia.\nQuest'ultimo \"paradiso del monastero\", di cui Bernardino parla, potrebbe essere quello del chiostro interno del Monastero che nel 1526 non era ancora stato abbattuto. Sopra la porta dell'antico refettorio, c'\u00e8 un dipinto che rappresenta il papa San Gregorio Magno circondato da cornici; sempre attribuito al Lanzani assieme all'affresco del refettorio del monastero ora sede del Museo della citt\u00e0 di Bobbio.\nDurante i recenti lavori di restauro dell'abbazia viene ritrovata la grande \"Annunciazione\", ormai deteriorata dai muratori del settecento (era dipinta attorno al rosone e fu ritrovata inaspettatamente durante gli ultimi restauri). \nNell'Annunciazione Bernardino sfoga tutto il patetico e l'accoramento che affligge la sua anima. L'artista a Bobbio era forse sul finire della sua vita, si sentiva vecchio e tale si dipingeva nell'autoritratto inserito nell'arco, sopra la Cappella maggiore della Basilica. Era lontano dalla patria, n\u00e9 vi poteva pi\u00f9 tornare, perch\u00e9 col\u00e0 l'aspettava la condanna a morte. Era lontano dalla famiglia, in particolare dalla figlia, e sapeva bene che difficilmente avrebbe potuto rivederla e che raffigura nel volto della Madonna.\nL'affresco posto sull'arco della Cappella grande della Basilica \u00e8 l'opera pi\u00f9 importante del Lanzani, per l'ampiezza dello spazio e per il ritmo della distribuzione dei personaggi; raffigura Papa \"San Gregorio Magno\", vestito di abiti pontificali e seduto in trono. A sinistra e a destra, ma in posizione pi\u00f9 arretrata, lo assistono cardinali e personaggi coronati, circondati da dignitari e da paggi.L'ultima opera attribuita al Lanzani, esistente a Bobbio, \u00e8 la \"Madonna con i Santi\", raffigurante la Madonna in trono con Bambino, Santa Caterina d'Alessandria e San Benedetto. Fino a poco tempo fa era nel Museo dell'Abbazia, ora \u00e8 ritornata sull'altare di S. Benedetto, nel transetto di sinistra dell'Abbazia di San Colombano.\n\u00c8 una grande tavola con in basso una predella divisa in due scomparti. In uno \u00e8 rappresentato Ges\u00f9 tra i dottori nel Tempio, nell'altro Ges\u00f9 orante nell'orto degli olivi.\nPotrebbe per\u00f2 anche darsi che il rinnovamento dell'arte lo avesse sorpreso ormai in et\u00e0. Se egli \u00e8 nato intorno al 1460, come pare, nel 1527 egli ha quasi settant'anni e pu\u00f2 essere fisicamente stanco. Dopo quella data, di lui non si ha pi\u00f9 alcuna notizia.\nOpere.\nLista delle opere del Lanzani:"}
{"id": "2202186", "revid": "599013", "url": "https://it.wikipedia.org/wiki?curid=2202186", "title": "Jos\u00e9 Carlos Bernardo", "text": "Caratteristiche tecniche.\nGiocava come centrocampista; aveva tra i suoi punti forti i lanci per gli attaccanti, i calci di punizione e i falli tattici.\nCarriera.\nClub.\nInizi\u00f2 nell Sport di Juiz de Fora; trasferitosi al Cruzeiro, divent\u00f2 il giocatore con pi\u00f9 presenze con la maglia del club, con 619 gare. Insieme a lui giocavano Piazza, Tost\u00e3o e Dirceu Lopes, schierati poi in un \"quadrato\", modulo ideato dall'allenatore G\u00e9rson dos Santos, che permetteva di far giocare insieme giocatori simili. Nel 1977 si trasfer\u00ec al Guarani, con cui vinse il IV Copa Brasil. Si ritir\u00f2 nel 1983.\nNazionale.\nCon la Nazionale di calcio del Brasile gioc\u00f2 4 partite dal 1968 al 1975."}
{"id": "2202188", "revid": "24823", "url": "https://it.wikipedia.org/wiki?curid=2202188", "title": "Rothbard", "text": ""}
{"id": "2202191", "revid": "15756", "url": "https://it.wikipedia.org/wiki?curid=2202191", "title": "Karine Ruby", "text": "Tra le snowboarder pi\u00f9 vincenti della storia in Coppa del Mondo, dove si \u00e8 imposta 67 volte.\nBiografia.\nKarine Ruby in carriera ha partecipato a diverse edizioni dei Mondiali vincendo, tra il 1996 e il 2005, 6 medaglie d'oro e 4 d'argento. L'atleta si \u00e8 anche laureata campionessa olimpica ai XVIII Giochi olimpici invernali di , durante i quali ha conquistato la medaglia d'oro, mentre quattro anni dopo ai XIX Giochi olimpici invernali di ottiene un argento, entrambe nello slalom gigante.\nRuby si \u00e8 aggiudicata per sei volte la Coppa del Mondo di snowboard (1996, 1997, 1998, 2001, 2002, 2003) e diverse Coppe di specialit\u00e0, nelle discipline dello slalom parallelo, slalom gigante, slalom e snowboard cross.\nNel 2005 vince la medaglia di bronzo ai Winter X Games in snowboard cross a Aspen 2005.\nRuby \u00e8 morta il 29 maggio 2009 cadendo in un crepaccio mentre affrontava una scalata sul Monte Bianco."}
{"id": "2202193", "revid": "104458", "url": "https://it.wikipedia.org/wiki?curid=2202193", "title": "Nike Bent", "text": "Biografia.\nStagioni 1997-2005.\nSpecialista delle prove veloci originaria di Fun\u00e4sdalen, Nike Bent esord\u00ec in gare internazionali il 17 dicembre 1996 a Kl\u00f6vsj\u00f6, in Svezia, disputando uno slalom gigante valido come gara FIS e piazzandosi 18\u00aa. Debutt\u00f2 in Coppa Europa il 10 dicembre 1998 a Sankt Sebastian nella mesedima specialit\u00e0, senza qualificarsi per la seconda manche.\nNel 2000 prese parte ai Mondiali juniores del Qu\u00e9bec, in Canada, ottenendo il 4\u00ba posto nella discesa libera; l'anno seguente disput\u00f2 la sua prima gara di Coppa del Mondo, la discesa libera di Lenzerheide del 24 febbraio, non concludendo la gara. Il 14 gennaio 2005 a Meg\u00e8ve nella medesima specialit\u00e0 ottenne il suo primo podio in Coppa Europa (2\u00aa).\nStagioni 2006-2010.\nNella stagione 2005-2006, dopo aver colto il suo ultimo podio in Coppa Europa il 21 dicembre ad Au\u00dfervillgraten (3\u00aa in supergigante), colse il suo unico podio in Coppa del Mondo il 14 gennaio a Bad Kleinkirchheim, in Austria, quando giunse 2\u00aa in discesa libera alle spalle della croata Janica Kosteli\u0107. Nella stessa stagione partecip\u00f2 ai XX Giochi olimpici invernali di , sua unica presenza olimpica, ottenendo il 22\u00ba posto nella discesa libera, il 21\u00ba nel supergigante e il 14\u00ba nella combinata. Fu convocata per i Mondiali di \u00c5re 2007, sua unica presenza iridata, dove ottenne il 6\u00ba posto nella discesa libera, l'8\u00ba nella supercombinata e non complet\u00f2 il supergigante.\nIl prosieguo della carriera dell'atleta svedese non le port\u00f2 per\u00f2 ulteriori soddisfazioni: una caduta nel dicembre 2007 e un infortunio nel febbraio 2008 caratterizzarono la stagione 2007-2008; nel 2008-2009 and\u00f2 una sola volta a punti e questo caus\u00f2 la sua esclusione dalla squadra nazionale in maggio. Nell'ottobre seguente si infortun\u00f2 nuovamente, questa volta ai crociati e al menisco, fatto che la costrinse a saltare tutta la stagione. I problemi di riabilitazione la portarono ad annunciare, nell'agosto 2010, il ritiro dall'attivit\u00e0 agonistica dopo oltre un anno di inattivit\u00e0: la sua ultima gara di Coppa del Mondo fu il supergigante di Bansko del 1\u00ba marzo 2009 e l'ultima gara in carriera fu lo slalom speciale FIS disputato nel suo paese d'origine il 1\u00ba maggio seguente."}
{"id": "2202194", "revid": "984922", "url": "https://it.wikipedia.org/wiki?curid=2202194", "title": "Ballykissangel", "text": "Ballykissangel \u00e8 una serie TV ambientata in Irlanda, prodotta e trasmessa dalla BBC dal 1996 al 2001.\nTrama.\nPeter Clifford, un giovane prete cattolico di Manchester, viene trasferito nel piccolo villaggio irlandese di Ballykissangel. Qui dovr\u00e0 fare i conti con il suo odioso superiore, Padre MacAnally, e con tutti i problemi quotidiani degli abitanti: Brian Quigley, la cui costante ricerca di denaro lo porter\u00e0 a compiere azioni immorali, sua figlia Niamh e il suo fidanzato, il poliziotto Ambrose Egan; il sospettoso negoziante Kathleen Hendley, il burbero veterinario Siobhan Mehigan, l'allegro Padraig O'Kelly, l'insegnante di recitazione Brendan Kearney, e il vecchio contadino Eamon Byrne. \nUn significativo cambiamento del cast arriva nella terza stagione, con l'arrivo di nuovi personaggi tra quali il monaco Father Aidan O'Connell, sua sorella Orla, il giovane Danny Byrne, lo scrutatore Sean Dillon e sua figlia Emma, e tra la quinta e la sesta stagione."}
{"id": "2202197", "revid": "339392", "url": "https://it.wikipedia.org/wiki?curid=2202197", "title": "Repubblica Federale del Centroamerica", "text": ""}
{"id": "2202200", "revid": "179980", "url": "https://it.wikipedia.org/wiki?curid=2202200", "title": "Dirceu Lopes Mendes", "text": ""}
{"id": "2202201", "revid": "179980", "url": "https://it.wikipedia.org/wiki?curid=2202201", "title": "Paulo C\u00e9sar Carpeggiani", "text": ""}
{"id": "2202202", "revid": "729019", "url": "https://it.wikipedia.org/wiki?curid=2202202", "title": "Real della Repubblica Federale del Centroamerica", "text": " \nIl real \u00e8 stata la valuta della Repubblica Federale del Centroamerica dal 1824. 16 \"reales\" d'argento erano pari a un \"escudo\" d'oro. Il \"real\" sostitu\u00ec il \"real\" coloniale spagnolo alla pari e continu\u00f2 ad essere emesso e a circolare dopo che gli stati costituenti lasciarono la Repubblica Federale. La valuta fu sostituita dal real costaricano, dal peso salvadoregno, dal peso guatemalteco, dal real honduregno e dal peso nicaraguense. "}
{"id": "2202206", "revid": "287204", "url": "https://it.wikipedia.org/wiki?curid=2202206", "title": "Autodafe", "text": ""}
{"id": "2202211", "revid": "287204", "url": "https://it.wikipedia.org/wiki?curid=2202211", "title": "Campionato austriaco di calcio a 5 2003-2004", "text": "Il Campionato austriaco di calcio a 5 2003-2004 \u00e8 stato il secondo campionato di calcio a 5 dell'Austria, disputato nella stagione 2003/2004 si \u00e8 composto di nove leghe regionali di 18 squadre, che hanno decretato la promozione alla fase finale di 14 squadre divise poi in 4 gironi. La fase finale chiamata \"Austrian Futsal Masters\" si \u00e8 svolta a Kapfenberg il 14 febbraio 2004."}
{"id": "2202213", "revid": "288704", "url": "https://it.wikipedia.org/wiki?curid=2202213", "title": "Casella combinata", "text": ""}
{"id": "2202215", "revid": "288704", "url": "https://it.wikipedia.org/wiki?curid=2202215", "title": "Casella di riepilogo", "text": ""}
{"id": "2202217", "revid": "682087", "url": "https://it.wikipedia.org/wiki?curid=2202217", "title": "Lista a cascata", "text": ""}
{"id": "2202223", "revid": "599013", "url": "https://it.wikipedia.org/wiki?curid=2202223", "title": "Jo\u00e3o Soares de Almeida Filho", "text": "Caratteristiche tecniche.\nGiocava come attaccante.\nCarriera.\nClub.\nDebutt\u00f2 nel 1973 con il Cruzeiro, dove gioc\u00f2 per la maggior parte della sua carriera; nella finale della Coppa Libertadores 1976, vinta dal Cruzeiro, segn\u00f2 il terzo gol contro il River Plate, ingannando il portiere grazie alla collaborazione di Nelinho e Palhinha. Con la maglia del club di Belo Horizonte gioc\u00f2 482 volte e segn\u00f2 116 gol.\nUno attaccante fuoriclasse nella sua epoca, il cui dribbling in alta velocit\u00e0 era la sua caratteristica principale, cos\u00ec lo chiamarono \"il ballerino\" o \"John Travolta\".\nNazionale.\nCon la Nazionale di calcio del Brasile gioc\u00f2 4 partite dal 1975 al 1979."}
{"id": "2202227", "revid": "288704", "url": "https://it.wikipedia.org/wiki?curid=2202227", "title": "Indicatore (informatica)", "text": ""}
{"id": "2202228", "revid": "54253", "url": "https://it.wikipedia.org/wiki?curid=2202228", "title": "Famiglia Colacurcio", "text": ""}
{"id": "2202230", "revid": "288704", "url": "https://it.wikipedia.org/wiki?curid=2202230", "title": "Casella di testo", "text": ""}
{"id": "2202236", "revid": "288704", "url": "https://it.wikipedia.org/wiki?curid=2202236", "title": "Indicatore di progresso", "text": ""}
{"id": "2202240", "revid": "767487", "url": "https://it.wikipedia.org/wiki?curid=2202240", "title": "Mulay 'Abd al-'Aziz", "text": "Sultano del Marocco della dinastia alawide, sal\u00ec al trono nel 1894, anno della morte del padre Hasan I, regnando fino al 1908, quando la ribellione del fratello maggiore Mulay \u02bfAbd al-\u1e24\u0101f\u012b\u1e93 lo costrinse ad abdicare. Il suo debole governo diede il via all'occupazione francese."}
{"id": "2202241", "revid": "222009", "url": "https://it.wikipedia.org/wiki?curid=2202241", "title": "Gyanendra Bir Bikram Shah Dev", "text": ""}
{"id": "2202246", "revid": "222009", "url": "https://it.wikipedia.org/wiki?curid=2202246", "title": "Dipendra Bir Bikram Shah Dev", "text": ""}
{"id": "2202249", "revid": "222009", "url": "https://it.wikipedia.org/wiki?curid=2202249", "title": "Birendra Bir Bikram Shah Dev", "text": ""}
{"id": "2202251", "revid": "222009", "url": "https://it.wikipedia.org/wiki?curid=2202251", "title": "Mahendra Bir Bikram Shah Dev", "text": ""}
{"id": "2202254", "revid": "93556", "url": "https://it.wikipedia.org/wiki?curid=2202254", "title": "Carlos Mesa", "text": " \u00c8 stato Presidente della Bolivia dal 17 ottobre 2003 al 6 giugno 2005.\nPresidenza.\n\u00c8 diventato presidente della Bolivia nell'ottobre 2003, a seguito delle dimissioni di Gonzalo S\u00e1nchez de Lozada, di cui era vicepresidente, a causa della \"guerra del gas\" (80 morti e 500 feriti nella repressione delle manifestazioni contro gli aumenti dei prezzi a seguito delle privatizzazioni).\nNel luglio 2004, sotto la pressione del Movimento per il Socialismo (MAS) del sindacalista contadino Evo Morales, ha organizzato un \"referendum sul gas\" durante il quale la maggioranza della popolazione ha votato per la nazionalizzazione degli idrocarburi. Di fronte all'opposizione del Fondo Monetario Internazionale (FMI), della Banca Mondiale e delle multinazionali, ha dichiarato che questa legge \u00e8 \"impossibile\" da attuare."}
{"id": "2202255", "revid": "1372005", "url": "https://it.wikipedia.org/wiki?curid=2202255", "title": "Robert Aumann", "text": "Membro dell'Accademia delle Scienze degli Stati Uniti, ha lavorato al Centro per lo Studio della Razionalit\u00e0 nell'Universit\u00e0 Ebraica di Gerusalemme in Israele. \u00c8 inoltre uno dei fondatori del \"Centro per la teoria dei giochi nell'economia\".\nAumann ha vinto nel 2005 il premio Nobel per l'economia per \"avere accresciuto la nostra comprensione del conflitto e della cooperazione attraverso l'analisi della teoria dei giochi\". Ha condiviso il premio con Thomas Schelling.\nInfanzia ed educazione.\nAumann \u00e8 nato a Francoforte sul Meno, Germania, per poi trasferirsi negli USA con la sua famiglia, nel 1938, due settimane prima della \"notte dei cristalli\". Ha frequentato il liceo del rabbino Jacob Joseph presso New York.\nSi \u00e8 laureato al City College of New York con un Bachelor of Science in matematica, e ricevuto il suo Master's degree nel 1952 e il Ph.D in matematica nel 1955, entrambi dal Massachusetts Institute of Technology. La sua discussione di dottorato, intitolata \"Asphericity of Alternating Linkages\" trattava la teoria dei nodi. Il suo relatore \u00e8 stato George W. Whitehead.\nSi \u00e8 unito nel 1956 al corpo insegnanti di matematica presso l'Universit\u00e0 Ebraica di Gerusalemme, in Israele, ed \u00e8 attualmente uno degli eminenti professori \"in visita\" presso la Stony Brook University.\nContributi.\nIl pi\u00f9 grande contributo di Aumann \u00e8 stato, nell'ambito della teoria dei giochi, in merito ai cosiddetti \"giochi ripetuti\", situazioni in cui i giocatori si ritrovano pi\u00f9 volte a giocare uno stesso \"gioco componente\".\nAumann fu il primo a definire il concetto di equilibrio correlato nella teoria dei giochi, ovverosia un esempio di equilibrio nei giochi non cooperativi, pi\u00f9 flessibile e generale del classico equilibrio di Nash. Inoltre ad Aumann si deve la prima formalizzazione del concetto di conoscenza comune, precedentemente discusso da Lewis: questo concetto riveste un ruolo molto importante nell'analisi delle situazioni di interazione strategica.\nAumann, in collaborazione con Maschler, ha utilizzato la teoria dei giochi anche per analizzare un problema del Talmud su cui era stata attirata l'attenzione da Barry O'Neill. Essi hanno proposto di utilizzare il nucleolo come soluzione per il \"mistero\" del \"problema della divisione\", un'antica questione nella spiegazione della base logica del Talmud nel dividere l'eredit\u00e0 di un marito tra le sue tre mogli, in dipendenza del valore dell'eredit\u00e0. L'articolo pubblicato su questo problema \u00e8 stato dedicato al figlio di Aumann, Shlomo, ucciso nella guerra del Libano mentre era arruolato come artigliere da carro armato nell'esercito israeliano.\nAttivismo e Politica.\nAumann \u00e8 un membro dei \"Professori per un Israele forte\" (\"PSI, Professors for a Strong Israel\"), un gruppo politico orientato a destra.\nAumann si oppose allo sgombero della Striscia di Gaza del 2005, definendolo un crimine contro le colonie di Gush Katif, nonch\u00e9 un serio pericolo per la sicurezza di Israele. Aumann \u00e8, inoltre, ampiamente comparso sui media israeliani affermando che la cessione di terre ai palestinesi \u00e8 errata anche secondo i fondamenti della teoria dei giochi.\nCome conseguenza per le sue prese di posizione politiche, e per l'uso della ricerca nel giustificarle, la decisione di conferirgli il premio Nobel \u00e8 stata contestata sulla base del fatto che le sue posizioni giustificavano una resa d'immagine negativa da parte della stampa europea. Una petizione per cancellare il suo premio ha raccolto circa 1000 firme in tutto il mondo.\nDi seguito alcune delle tesi dalla lettura di Aumann per il Nobel, rinominata \"Guerra e Pace\":\nPi\u00f9 di recente, Aumann ha modificato la sua posizione. In un discorso verso un movimento giovanile ebraico sionista, chiamato Bnei Akiva, ha infatti affermato che Israele si trova in \"grandi problemi\"; rivelando la sua convinzione nel fatto che gli ebrei anti-sionisti Satmar potrebbero avere ragione nel considerare il movimento sionista inutile."}
{"id": "2202256", "revid": "222009", "url": "https://it.wikipedia.org/wiki?curid=2202256", "title": "Prithvi Bir Bikram Shah", "text": ""}
{"id": "2202264", "revid": "1522738", "url": "https://it.wikipedia.org/wiki?curid=2202264", "title": "Jorge Quiroga Ram\u00edrez", "text": " \u00c8 stato Presidente della Bolivia dal 7 agosto 2001 al 6 agosto 2002.\nBiografia.\nNel 2005 corse per la presidenza con una coalizione di centro-destra \"Poder Democr\u00e1tico Social\" (\"PODEMOS\"), ma perse l'elezione a favore di Evo Morales, candidato del \"Movimento per il Socialismo\" (\"MAS\"), ottenendo solo il 28,62% dei suffragi."}
{"id": "2202265", "revid": "287204", "url": "https://it.wikipedia.org/wiki?curid=2202265", "title": "Campionato austriaco di calcio a 5 2004-2005", "text": "Il Campionato austriaco di calcio a 5 2004-2005 \u00e8 stato il terzo campionato di calcio a 5 dell'Austria, disputato nella stagione 2004/2005 si \u00e8 composto di tre raggruppamenti inter-regionali che hanno determinato le tre finaliste AKA U19 St. Polten, ASK Hattrick Salzburg e DSV Leoben Amateure. La fase finale si \u00e8 svolta a Kapfenberg nello \"Sporthalle BRG Frauenriegel\" il 5 febbraio 2005.\nGironi di qualificazione.\nRaggruppamento Est (Vienna, Nieder\u00f6sterreich, Burgenland).\nFinale: AKA U19 St. Polten - Sportfreunde Wien 8-4\nRaggruppamento Ovest (Vorarlberg, Tirolo, Salisburgo).\nVincitore: ASK Hattrick Salzburg"}
{"id": "2202274", "revid": "484362", "url": "https://it.wikipedia.org/wiki?curid=2202274", "title": "Tradizione nel Nuovo Testamento", "text": "Il concetto di tradizione compare nel Nuovo Testamento nelle lettere paoline nei seguenti testi:\n\"Cos\u00ec dunque, fratelli, state saldi e ritenete gli insegnamenti che vi abbiamo trasmessi sia con la parola, sia con una nostra lettera (...) Fratelli, vi ordiniamo nel nome del nostro Signore Ges\u00f9 Cristo che vi ritiriate da ogni fratello che si comporta disordinatamente e non secondo l'insegnamento che avete ricevuto da noi\" (2 Tessalonicesi 2:15; 3:6). Qui il termine \"tradizione\" \u00e8 tradotto con: \"insegnamenti trasmessi\" o \"insegnamento ricevuto\", cio\u00e8 le specifiche istruzioni degli Apostoli di Cristo come sono state registrate nelle Sacre Scritture ispirate. Equivale a Tradizione apostolica.\n\"Guardate che nessuno faccia di voi sua preda con la filosofia e con vani raggiri secondo la tradizione degli uomini e gli elementi del mondo e non secondo Cristo\" (Colossesi 2:8); \"...e non diano retta a favole giudaiche n\u00e9 a comandamenti di uomini che voltano le spalle alla verit\u00e0\" (Tito 1:14). Per \"tradizione\" qui si intende una dottrina, dei sentimenti o delle usanze che non possono essere desunte dalla Bibbia, ma sono state trasmesse oralmente di generazione in generazione da un'autorit\u00e0 che si presume ispirata. Secondo gli apostoli, queste tradizioni per essere considerate valide, devono potersi dimostrare in armonia con quanto trasmesso autorevolmente dagli apostoli e registrato per noi nel Nuovo Testamento. Lo stesso atteggiamento era tenuto dai profeti veterotestamentari, ad esempio: \"Alla legge! Alla testimonianza!\u00bb Se il popolo non parla cos\u00ec, non vi sar\u00e0 per lui nessuna aurora!\" (Isaia 8:20).\nLa tradizione nel cattolicesimo.\nLa Chiesa cattolica romana ritiene che la rivelazione pubblica del messaggio cristiano si sia conclusa con la morte dell'ultimo degli Apostoli. Tuttavia alla Sacra Scrittura affianca la \"tradizione\", intesa come dottrina, sentimenti o usanze che non possono essere desunte dalla Bibbia, ma che sono state trasmesse oralmente di generazione in generazione da un'autorit\u00e0 che si presume ispirata. Questa tradizione, per essere considerata valida, deve essere in armonia con quanto trasmesso autorevolmente dagli apostoli e registrato nel Nuovo Testamento. In sostanza l'idea di una subordinazione esclusiva alla parola della Scrittura \u00e8 estranea gi\u00e0 ai Padri della Chiesa, per i quali la Tradizione viva era considerata l'ambiente vitale entro il quale leggere le stesse Sacre Scritture (regula fidei)."}
{"id": "2202275", "revid": "106908", "url": "https://it.wikipedia.org/wiki?curid=2202275", "title": "Marco Minucio Augurino", "text": "Biografia.\nNel 497 a.C. Marco Minucio venne eletto console insieme a Aulo Sempronio Atratino; fratello di Publio Minucio Augurino, console nel 492 a.C.; Marco fu il primo rappresentante della \"Gens\" Minucia a ottenere la carica di console.\nDurante l'anno fu inaugurato il tempio di Saturno nel foro romano e venne istituita la festivit\u00e0 delle \"Saturnalia\".\nNel 491 a.C. fu rieletto console per la seconda volta, anche questa volta con Aulo Sempronio; dalla Sicilia giunse una massiccia importazione di grano, per poter soddisfare la mancanza di generi alimentari seguita alla secessione della plebe sul Monte Sacro.\nTra i senatori ve ne erano molti che pensavano che fosse arrivato il tempo di recuperare i diritti che la plebe aveva ottenuto grazie alla secessione del 494 a.C. Questi erano capeggiati da Coriolano, poco incline a soluzioni di compromesso, tanto che nel corso dell'anno, dopo aspri conflitti con i tribuni della plebe, fu condannato all'esilio a vita.\nNel 488 a.C. fu uno dei cinque ex-consoli inviati dal Senato al campo dei Volsci a intercedere con Coriolano, quando questo stava avanzando contro Roma. Con un lungo discorso, fu Minucio a perorare con Coriolano la causa di Roma."}
{"id": "2202279", "revid": "599013", "url": "https://it.wikipedia.org/wiki?curid=2202279", "title": "Nonato", "text": "Caratteristiche tecniche.\nGiocava come difensore laterale.\nCarriera.\nClub.\nInizi\u00f2 nel Bara\u00fanas di Mossor\u00f3. Nel 1988, fu acquistato dall'ABC di Natal. Nel 1990, fu acquistato dal Pouso Alegre, con cui gioc\u00f2 il Campeonato Mineiro; mandato in prestito al Cruzeiro per il Campeonato Brasileiro S\u00e9rie A 1990f. Il 10 gennaio 1991, il Cruzeiro acquist\u00f2 in via definitiva il suo cartellino.\nNonostante il club avesse gi\u00e0 due difensori laterali, (Eduardo, ex-Fluminense, e Paulo C\u00e9sar, ex-Gr\u00eamio) conquist\u00f2 ugualmente il posto da titolare, che mantenne per 7 anni vincendo in tutto 14 titoli con la maglia del Cruzeiro, e alz\u00f2 i vari trofei in ogni competizione, essendo il capitano.\nNazionale.\nCon la Nazionale di calcio del Brasile gioc\u00f2 3 partite nel 1993."}
{"id": "2202286", "revid": "287204", "url": "https://it.wikipedia.org/wiki?curid=2202286", "title": "Paul Emile Appell", "text": ""}
{"id": "2202288", "revid": "599", "url": "https://it.wikipedia.org/wiki?curid=2202288", "title": "Paul Appell", "text": ""}
{"id": "2202294", "revid": "219110", "url": "https://it.wikipedia.org/wiki?curid=2202294", "title": "TQFP", "text": "Thin Quad Flat Pack (TQFP) \u00e8 un tipo di design per componenti a montaggio superficiale. I componenti di questo tipo abbinano i benefici di quelli dal design QFP, ma sono pi\u00f9 sottili (il componente \u00e8 spesso solo 1.0\u00a0mm) ed impiegano un footprint standard come dimensioni (2.0\u00a0mm per 2.0\u00a0mm).\nI TQFP forniscono un aiuto per progettare miglioramenti quali l'incremento di densit\u00e0 del circuito stampato, inferiore spessore del prodotto finale e maggiore portatilit\u00e0. Il numero di terminali varia tra 32 e 176. \nDi conseguenza il corpo del componente varier\u00e0 tra 5 x 5\u00a0mm e 20 x 20\u00a0mm. \nLe piazzole del circuito possono variare in dimensioni, le pi\u00f9 usate sono da 0.4\u00a0mm, 0.5\u00a0mm, 0.65\u00a0mm 0.8\u00a0mm ed 1.0\u00a0mm.\nLa scelta di un componente in formato TQFP deriver\u00e0 principalmente dalla sua disponibilit\u00e0 in commercio, dalla progettazione della scheda e dallo spazio disponibile.\nUno svantaggio dell'impiego di questo footprint pu\u00f2 essere dovuto all'impiego di programmi per la progettazione di circuiti stampati con misure espresse in pollici e suoi derivati (tipicamente espresso in mil)."}
{"id": "2202297", "revid": "61051", "url": "https://it.wikipedia.org/wiki?curid=2202297", "title": "DASA", "text": ""}
{"id": "2202299", "revid": "6923", "url": "https://it.wikipedia.org/wiki?curid=2202299", "title": "Bandiera delle Nazioni Unite", "text": "La bandiera delle Nazioni Unite, adottata il 30 ottobre 1947, \u00e8 composta dall'emblema ufficiale dell'Organizzazione delle Nazioni Unite, in bianco su campo azzurro. Il disegno dell'emblema \u00e8 descritto come:\nGli organizzatori della Conferenza delle Nazioni Unite sull'Organizzazione Internazionale del 1945, a San Francisco, volevano un simbolo che potesse essere realizzato su una spilletta per identificare i delegati. Il Segretario di Stato degli Stati Uniti Edward Stettinius, Jr., a capo della delegazione statunitense, form\u00f2 allora un comitato guidato da Oliver Lundquist, il quale svilupp\u00f2 un disegno formato da una mappa terrestre circondata da foglie (ispirandosi a un disegno creato da Donal McLaughlin). \nIl colore azzurro che compare sullo sfondo del simbolo fu scelto come \"l'opposto del rosso, il colore della guerra\". Il colore originario scelto nel 1945 era un blu tendente al grigio, diverso da quello utilizzato nella versione attuale. La mappa usata nella prima versione della bandiera era una proiezione azimutale centrata sul Polo Nord, con gli Stati Uniti d'America, la nazione che ospitava la conferenza, al centro. Questa proiezione tagliava per\u00f2 parte dell'emisfero meridionale alla latitudine dell'Argentina, cosa accettabile all'epoca, in quanto l'Argentina non era ancora membro delle Nazioni Unite.\nI rami d'ulivo sono simbolo di pace, mentre la mappa rappresenta tutti i popoli del mondo.\nNel 1946 un comitato dell'ONU si occup\u00f2 di realizzare un disegno definitivo, che fu presentato il 2 dicembre 1946 ed approvato il 7 dicembre dello stesso anno. A differenza della versione originaria, la mappa fu ruotata di 90\u00b0 verso est, in modo tale da togliere dal centro l'America settentrionale.\nIl bianco ed il blu sono anche i colori ufficiali dell'ONU.\nSecondo la Convenzione sulla Sicurezza delle Nazioni Unite e Personale Associato, l'emblema e la bandiera delle Nazioni Unite possono essere usate dal personale ONU nelle missioni di peacekeeping come segno protettivo per prevenire attacchi durante un conflitto armato."}
{"id": "2202300", "revid": "729019", "url": "https://it.wikipedia.org/wiki?curid=2202300", "title": "Jaime Paz Zamora", "text": " \u00c8 stato Presidente della Bolivia dal 6 agosto 1989 al 6 agosto 1993."}
{"id": "2202302", "revid": "599", "url": "https://it.wikipedia.org/wiki?curid=2202302", "title": "Vladimir Arnol'd", "text": ""}
{"id": "2202304", "revid": "767487", "url": "https://it.wikipedia.org/wiki?curid=2202304", "title": "La scomparsa di Finbar", "text": "La scomparsa di Finbar (\"The Disappearance of Finbar\") \u00e8 un film del 1996 diretto da Sue Clayton.\nGli interpreti principali sono Jonathan Rhys Meyers e Sean Lawlor.\nTrama.\nFinbar e Danny sono amici sin dall'infanzia e vivono in un piccolo paesino irlandese. Quando Finbar ha l'occasione di giocare a calcio a livello internazionale in un'importante squadra lascia l'Irlanda, ma non riesce a sfruttare l'occasione e torna a casa, sentendosi un perdente. Anche l'amicizia con Danny si deteriora, fino a che Finbar compie l'atto disperato di gettarsi da un ponte e sparire per sempre dalla cittadina. Dopo 3 anni, Danny riceve una telefonata dall'amico, che si trova in Svezia. Deciso a ritrovarlo, parte per un lungo viaggio che lo porta a visitare Stoccolma e la Svezia del nord, fino alla Lapponia. Durante questo tragitto, Danny far\u00e0 numerosi incontri, fino a ritrovare Finbar. Ma gli anni trascorsi hanno cambiato definitivamente il rapporto tra i due."}
{"id": "2202309", "revid": "599013", "url": "https://it.wikipedia.org/wiki?curid=2202309", "title": "Teatro romano di Benevento", "text": "Il teatro romano di Benevento fu eretto nelle vicinanze del \"cardo maximus,\" nel settore sud-occidentale della citt\u00e0, presumibilmente sotto l\u2019imperatore Traiano, oggi circondato dal medievale Rione Triggio. Fu inaugurato soltanto fra il 125 ed il 128 d.C. dall'imperatore Adriano, al quale per l\u2019occasione viene destinata un\u2019epigrafe dedicatoria visibile nei pressi del frontescena.\nDescrizione.\nIl teatro beneventano rappresenta il tipico modello di teatro diffuso dall\u2019et\u00e0 augustea e per tutto il periodo imperiale: a differenza del teatro greco che viene costruito su un declivio naturale ove venivano ricavate le gradinate, quello di et\u00e0 romano \u00e8 edificato in piano, caratterizzato da una cavea semicircolare sorretta da archi e volte che, formando una struttura chiusa, poteva essere coperta superiormente da teli (i cosiddetti \"velaria\"). L\u2019impianto teatrale, alto in origine 23 metri, \u00e8 costituito da una cavea di 98 metri di diametro e un\u2019orchestra di 30 metri. La cavea, a pianta semicircolare, accessibile tramite corridoi e scalinate, presentava tre ordini: tuscanico, ionico e corinzio, di cui oggi resta solo l\u2019ordine inferiore, costituito da venticinque arcate su pilastri con semicolonne tuscaniche. Lo stesso frontescena, ossia la struttura che rappresentava lo sfondo e che ospitava la scenografia, \u00e8 parzialmente conservato, tuttavia presenta ancora una grande nicchia centrale e due nicchioni absidati ai lati, nei cui assi si aprono la \"Porta Regia\" e le due aperture minori. Di particolare interesse sono i due ambienti posti ai lati della scena, le \"aulae,\" di cui una, posta a sinistra del frontescena guardando la cavea, conserva ancora in parte il rivestimento in lastre marmoree policrome. Alle spalle della scena tre scalinate portano ad un livello inferiore, forse ad un ingresso monumentale per gli artisti. Costruito in opera cementizia con paramenti in blocchi di pietra calcarea e in laterizio, il teatro beneventano subisce un significativo restauro in et\u00e0 severiana, come testimonia una base dedicatoria della \"Colonia Beneventana\" a Caracalla, erede designato del padre Settimio Severo, con il titolo di \"Cesare\", fra il 197 ed il 198 d.C.. Non \u00e8 chiaro quando il monumento perde la funzione di struttura adibita agli spettacoli teatrali; le indagini archeologiche condotte negli ultimi anni hanno chiarito che il teatro e una parte significativa del settore meridionale della citt\u00e0 rimasero fuori dalla cinta muraria edificata nel IV secolo d.C., a testimonianza del restringimento del perimetro di \"Beneventum\" nella tarda antichit\u00e0.. Forse \u00e8 a partire da questo periodo, e per tutto il medioevo, che il complesso monumentale sia stato invaso da abitazioni private e spoliato degli elementi lapidei, riutilizzati in altre costruzioni. La \u201cparcellizzazione\u201d e la presenza di case \u00e8 documentata in dipinti e immagini del sette-ottocento e nelle cartografie di et\u00e0 moderna, in particolare nella pianta urbana del Mazarini del 1823, dove \u00e8 documentato il riuso dell\u2019edificio che continua a esistere in altre forme e funzioni. Su committenza del cardinale Francesco Maria Banditi, arcivescovo di Benevento, nel 1782 sugli antichi \"lamioni\" del Teatro, fu eretta la chiesa di Santa Maria \"della Verit\u00e0.\" La chiesa porta il suo stemma e la seguente iscrizione: \n\"LAPIDE RICORDO DELLA CONSACRAZIONE DELLA CHIESA / SANTA MARIA DELLA VERIT\u00c0 / ARCIVESCOVO CARDINALE BANDITI / ANNO 1782\"\n\"Testo: A[lpha] Chr[istus] O[mega] / Templum parochiale / olim s[ancto] Iacobo sacrum / mox Mariae Virgini dicatum sub tit[ulo] Veritatis / bis terraemotibus dirutum / Franciscus M[aria] Banditius Ariminensis / S[anctae] R[omanae] E[cclesiae] card[inalis] et archiep[iscopus] Beneventanus / ne parochialis curae munera / ecclesiae cathedralis in qua ab annis LXXIX / temporarie peragebantur / statos ritus perturbarent / a fundamentis sua impensa excitandum / prope vetus amphiteatrum / expiata loci superstitione / cum omni ornamento curavit / idemque dedicavit / anno a Christo nato MDCCLXXXII / Dominica II post Pascha. //\"\nTrad.: \"Cristo principio [e] fine. Francesco Maria Banditi riminese, cardinale di Santa Romana Chiesa e arcivescovo di Benevento ha stabilito di ricostruire la chiesa parrocchiale un tempo dedicata a san Giacomo e oggi a Maria Vergine sotto il titolo della Verit\u00e0, e devastata per due volte dai terremoti, per porre fine alla perturbazione della liturgia derivante dal fatto che per 79 anni le sue funzioni parrocchiali sono state svolte \u2013 a titolo temporaneo \u2013 nella chiesa cattedrale, e l\u2019ha costruita dalle fondamenta a proprie spese presso l\u2019antico anfiteatro, esorcizzando cos\u00ec la superstizione che aleggiava sul sito, l\u2019ha decorata con ogni cura e consacrata la seconda domenica dopo Pasqua dell\u2019anno 1782 dalla nascita di Cristo.\"\nStoria.\nAnche se il teatro fu inaugurato intorno al 125-128 d.C. sotto Adriano, recentemente sono emerse sotto di esso strutture sepolte da un'alluvione avvenuta nel I secolo d.C.: si suppone quindi che sia stato costruito sui resti di un edificio anteriore.\nAbbandonato in epoca longobarda, il teatro parzialmente interrato fu utilizzato come fondazione per abitazioni.\nIl recupero.\nLa \u201criscoperta\u201d del teatro inizia a fine Ottocento (1890) a opera dell\u2019architetto Almerico Meomartini che effettua a proprie spese i primi lavori di scavo riuscendo a realizzare una pianta piuttosto precisa dei resti nascosti dalle abitazioni. I lavori di scavo, iniziati nel 1923, si protraggono durante gli anni Venti e Trenta del Novecento, per interrompersi a seguito del terremoto del 1930; ripresi nel 1934 con l'esproprio dei fabbricati si bloccano di nuovo durante la Seconda Guerra Mondiale, quando numerosi bombardamenti devastano gran parte del centro storico della citt\u00e0, senza compromettere il monumento. La ricostruzione post bellica per la salvaguardia dei beni culturali della citt\u00e0 rende l\u2019area del teatro un vero e proprio deposito di statue, elementi lapidei ed epigrafi provenienti dagli edifici danneggiati. Negli anni '50, dopo significativi restauri, in particolar modo sulla cavea, il teatro viene restituito alla citt\u00e0 e alla sua originaria funzione. Affidato alla Soprintendenza archeologica viene riaperto alla pubblica fruizione il 26 giugno del 1957, con la messa in scena dello spettacolo \u201cLe donne al parlamento\u201d di Aristofane. Per il Teatro di Benevento si apre una nuova stagione: ospita manifestazioni e spettacoli di spessore, straordinarie stagioni liriche, nel 1990 la puntata finale di Miss Italia, nel 2001 il \"Festivalbar 2001\".\nDal dicembre 2014 il Ministero per i beni e le attivit\u00e0 culturali ne cura la gestione tramite il Polo museale della Campania, nel dicembre 2019 divenuto Direzione regionale Musei. Nel 2019 il Teatro, oltre ad ospitare alcune serate di Benevento Citt\u00e0 spettacolo, ha rilanciato la stagione lirica e promosso aperture serali con la rassegna Benevento Citt\u00e0 Teatro, finanziate dalla Regione Campania."}
{"id": "2202310", "revid": "121694177", "url": "https://it.wikipedia.org/wiki?curid=2202310", "title": "V\u00edctor Paz Estenssoro", "text": " \u00c8 stato presidente della Bolivia tre volte: dal 15 aprile 1952 al 6 agosto 1956, dal 6 agosto 1960 al 4 novembre 1964 e dal 6 agosto 1985 al 6 agosto 1989."}
{"id": "2202315", "revid": "287204", "url": "https://it.wikipedia.org/wiki?curid=2202315", "title": "Nuoto ai Giochi della XXIV Olimpiade - 100 metri dorso maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 7 batterie di qualificazione. I prime 8 atleti si sono qualificati per la finale A, i successivi 8 hanno invece disputato la finale B."}
{"id": "2202317", "revid": "767487", "url": "https://it.wikipedia.org/wiki?curid=2202317", "title": "Schrott nach 8", "text": "Gli Schrott nach 8 sono un gruppo musicale tedesco (precisamente bavarese) degli anni ottanta.\nLa loro canzone pi\u00f9 celebre \u00e8 \"Zuppa romana\", parodia delle specialit\u00e0 culinarie italiane, pubblicata come singolo nel 1983, e incisa, come cover italiana nel 1984, dal comico Lino Toffolo con il titolo \"Pasta e fagioli\" (tratta poi dall'album del 1984 \"Dedicato ai bambini - E tutti i gatti miao\", cantata insieme ai Piccoli Cantori di Milano). Un'altra celebre cover della stessa canzone \u00e8 \"Numero uno\", realizzata nel 2009 da Matze Knop, comico, conduttore radiofonico e cantante tedesco, e dedicata a Luca Toni che, in quel periodo, giocava nelle file del ."}
{"id": "2202321", "revid": "729019", "url": "https://it.wikipedia.org/wiki?curid=2202321", "title": "Peso nicaraguense", "text": "Il peso \u00e8 stata la valuta del Nicaragua tra il 1878 e il 1912. \u00c8 stata la prima valuta nazionale del paese ed ha sostituito il \"real\" della Repubblica Federale del Centroamerica e quello degli stati vicini. Era suddiviso in 100 \"centavos\" e il suo valore era pari a 8 \"reales\". Dopo aver subito l'elevata inflazione, il \"peso\" \u00e8 stato rimpiazzato dal \"c\u00f3rdoba\" al cambio di 12\u00bd \"pesos\" = 1 \"c\u00f3rdoba\".\nMonete.\nNel 1878 furono introdotte monete in cupro-nichel da 1 \"centavo\", seguite, nel 1880, da monete in argento da 5, 10 e 20 \"centavos\". Negli anni 1898 e 1899 furono emesse monete in cupro-nichel da 5 \"centavos\". Queste furono le ultime monete coniate in questa valuta.\nBanconote.\nDal 1881 il Tesoro Nazionale ha emesso banconote in tagli da 1, 5, 25, 50 e 100 \"pesos\". Nel 1885 furono aggiunte le banconote da 10, 20 e 50 \"centavos\", seguite poi dalle banconote da 10 \"pesos\" nel 1894."}
{"id": "2202322", "revid": "767487", "url": "https://it.wikipedia.org/wiki?curid=2202322", "title": "Cool Hand Luke (gruppo musicale)", "text": "Cool Hand Luke \u00e8 un gruppo alternative rock, indie e emo formatosi a Nashville, Stati Uniti.\nStoria.\nI Cool Hand Luke furono inizialmente formati da Brandon Morgan e Jason Hammil nel 1998, mentre frequentavano la \"Middle Tennessee State University\". All'inizio lo stile della band era punk rock, sebbene la gamma del sound cambi\u00f2 rapidamente quando Mark Nicks si un\u00ec al gruppo.\nCon Nick alla batteria e alla voce, i Cool Hand Luke diventarono noti per suonare con la schiena rivolta al pubblico canzoni lunghe, emotivamente espressive e testi profondamente introspettivi. Passarono all'etichetta \"Floodgate Records\" nel 2002 pubblicando due album: \"Wake Up, O Sleeper\" e \"The Fires of Life\". Dopo una lunga pausa i Cool Hand Luke pubblicano un album retrospettivo dal titolo \"The Balancing Act\".\nNell'ottobre 2008, pubblicano il loro nuovo disco, \"The Sleeping House\", per \"Lujo Records\".\nL'album, prodotto da Matt Goldman, mostra diverse influenze come i Shudder to Tink e Keane; il disco comprende dodici canzone pianistiche con un'intensit\u00e0, profondit\u00e0 e cupezza mai viste nel lavoro dei Cool Hand Luke."}
{"id": "2202328", "revid": "2128848", "url": "https://it.wikipedia.org/wiki?curid=2202328", "title": "Il secondo secondo me", "text": "Il secondo secondo me \u00e8 un singolo del rapper italiano Caparezza, pubblicato il 22 maggio 2003 come secondo estratto dal secondo album in studio \"Verit\u00e0 supposte\".\nDescrizione.\nIl brano comincia con il ritornello \u00abIl secondo album \u00e8 sempre il pi\u00f9 difficile, nella carriera di un artista\u00bb, il quale fa riferimento all'imminente successore cronologico di \"?!\" e quindi secondo album in studio del rapper pugliese. \nIn seguito, nel corso della canzone, Caparezza commenta in modo ironico gli stereotipi dell'immaginario collettivo di oggi: a partire da quelli riguardanti i popoli stranieri, passando per gli inglesi (\u00abnon dovranno mai cambiare moneta, guideranno sempre dal lato sbagliato\u00bb), gli arabi (\u00abscrivono al contrario\u00bb) o i neri (\u00abhanno il ritmo nel sangue ed il pisello grande\u00bb), fino ad arrivare a quelli riguardanti la politica (\u00abquando c'era lui i treni partivano in orario\u00bb), la giovent\u00f9 (\u00abnon sono disoccupato, diciamo che sto studiando\u00bb), i mass media (\u00abnon guardare Devilman, diventi violento\u00bb) e il modo di fare carriera (\u00abvuoi fare carriera, ti servir\u00e0 una spinta\u00bb) al giorno d'oggi.\nVideo musicale.\nNel videoclip sono presenti alcune citazioni a dipinti famosi: la \"Deposizione\" del Caravaggio, \"L'urlo\" di Munch e la \"Creazione di Adamo\" di Michelangelo Buonarroti."}
{"id": "2202329", "revid": "31886", "url": "https://it.wikipedia.org/wiki?curid=2202329", "title": "Music from One Tree Hill", "text": "Music From One Tree Hill, \u00e8 il quarto volume della serie tv, contenente 20 brani, \"One Tree Hill\". \u00c8 stato distribuito solamente in digitale e disponibile per il download solo nell'I-Tunes Store americano. Contiene brani tratti dalla sesta stagione dello show."}
{"id": "2202331", "revid": "729019", "url": "https://it.wikipedia.org/wiki?curid=2202331", "title": "Sindrome di Dercum", "text": "La sindrome di Dercum, anche chiamata adiposit\u00e0 dolorosa o lipomatosi di Dercum, \u00e8 un raro quadro clinico particolare caratterizzato dalla presenza di ammassi tumorali adiposi, lipomatosi.\nEpidemiologia.\nSi manifesta principalmente nelle donne in seguito alla menopausa, soprattutto se obese, molto pi\u00f9 raramente la si riscontra anche negli uomini. Le parti del corpo pi\u00f9 colpite sono le braccia, le spalle, i fianchi e l'addome.\nSintomatologia.\nI principali segni della malattia di Dercum sono: \nl'obesit\u00e0 associata al dolore cronico nei tessuti adiposi.\nSono spesso associati ad astenia, affaticamento e disturbi neuropsichiatrici; tra cui: instabilit\u00e0 emotiva, depressione, epilessia, demenza.\nFra i sintomi e segni clinici si riscontrano anche dolore al seno (mastalgia ) e disturbi vasomotori.\nDiagnostica.\nLa diagnosi della malattia di Dercum viene effettuata attraverso l'esame fisico. Per diagnosticare correttamente il paziente, il medico deve prima escludere tutte le altre possibili diagnosi differenziali. I criteri di base per la malattia di Dercum sono pazienti con dolore cronico nel tessuto adiposo (grasso corporeo) e pazienti che sono anche obesi. Sebbene raro, la diagnosi potrebbe non includere l'obesit\u00e0. La malattia di Dercum pu\u00f2 anche essere ereditata e una storia medica familiare pu\u00f2 essere d'aiuto nella diagnosi di questa malattia. Non ci sono test di laboratorio specifici per questa malattia. L'ecografia e la risonanza magnetica possono avere un ruolo nella diagnosi. \nParticolarmente complessa la diagnosi differenziale dal lipedema che si manifesta con simili accumuli di adipe sottocutaneo nodulare e doloroso."}
{"id": "2202334", "revid": "298229", "url": "https://it.wikipedia.org/wiki?curid=2202334", "title": "Nuoto ai IV Giochi panamericani", "text": "Il nuoto ai Giochi panamericani 1963 ha visto lo svolgimento di 16 gare, 8 maschili e 8 femminili."}
{"id": "2202339", "revid": "36426", "url": "https://it.wikipedia.org/wiki?curid=2202339", "title": "Museo archeologico nazionale &quot;Domenico Ridola&quot;", "text": ""}
{"id": "2202341", "revid": "36426", "url": "https://it.wikipedia.org/wiki?curid=2202341", "title": "Museo Nazionale d'Arte Medievale e Moderna della Basilicata", "text": ""}
{"id": "2202344", "revid": "237256", "url": "https://it.wikipedia.org/wiki?curid=2202344", "title": "Khotin", "text": ""}
{"id": "2202348", "revid": "1833487", "url": "https://it.wikipedia.org/wiki?curid=2202348", "title": "Zuppa Romana", "text": "Zuppa Romana \u00e8 un singolo scritto e interpretato dal gruppo musicale Schrott nach 8, pubblicato nel 1983.\nDescrizione.\nLa canzone \u00e8 uno \"schlager\" scanzonato che ha come tema la gastronomia italiana, qui celebrata da un elenco costituito da nomi di pietanze italiane, talora pronunciate in modo alterato. Genere caratteristico di varie produzioni tedesche e nordeuropee in genere (quale, ad esempio, \"Cannelloni Macaroni\" dello svedese Lasse Holm) il cui intento \u00e8 quello di proporre l'immagine di un'Italia stereotipata da cartolina, ma al tempo stesso di celebrare senza secondi fini il cibo italiano. Il pubblico italiano percepisce l'effetto comico degli accostamenti terminologici, che giungono fino al nonsenso, e della gestualit\u00e0 condotta al parossismo del gruppo tedesco.\nIl titolo della canzone si rif\u00e0 a una variante nata in Germania della zuppa inglese, torta rettangolare pi\u00f9 stretta verso l'alto, i cui ingredienti sono: amarene, crema alla vaniglia, panna montata e ciliegie candite; la ricetta compare anche in libri di cucina italiana editi in Germania.\nCover.\nDi questa canzone sono state realizzate diverse cover. La prima in ordine cronologico \u00e8 stata ideata da Lino Toffolo, il quale intitolando il remake \"Pasta e fagioli\" ha voluto replicare, con uno spiccato senso patriottico, al nonsense tedesco. Un'altra cover \u00e8 stata realizzata dal gruppo finlandese 7 Sein\u00e4hullua Veljest\u00e4, che l'ha intitolata \"Nakit ja muusi\", in finlandese \"salsicce e pur\u00e8\". Il testo \u00e8 una specie di omaggio alla cucina tipica finlandese, accanto alla quale compaiono anche i piatti italiani del testo originale.\nUn'altra versione, in polacco, \u00e8 stata realizzata nel 1996 dal gruppo Big Dance, che mantiene il titolo originale \"Zuppa Romana\".\nNel 2009 il comico e conduttore radiofonico tedesco Matze Knop ne realizza una cover intitolata \"Numero uno\" dedicata al campione italiano di calcio Luca Toni, al tempo in forza al ."}
{"id": "2202349", "revid": "36426", "url": "https://it.wikipedia.org/wiki?curid=2202349", "title": "Pinacoteca Comunale di Cesena", "text": ""}
{"id": "2202350", "revid": "599013", "url": "https://it.wikipedia.org/wiki?curid=2202350", "title": "Elden Campbell", "text": ""}
{"id": "2202351", "revid": "36426", "url": "https://it.wikipedia.org/wiki?curid=2202351", "title": "Museo Civico di Teramo", "text": ""}
{"id": "2202352", "revid": "729019", "url": "https://it.wikipedia.org/wiki?curid=2202352", "title": "Real honduregno", "text": "Il real \u00e8 stata la valuta dell'Honduras fino al 1862. Prima del 1824 circolava il \"real\" coloniale spagnolo, seguito dal \"real\" della Repubblica Federale del Centroamerica. 16 \"reales\" d'argento avevano valore pari a un \"escudo\" d'oro.\nIl \"real\" honduregno fu introdotto nel 1832. Le monete vennero emesse in tagli da \u00bd, 1, 2, 4 e 8 \"reales\". Le prime emissioni furono coniate in argento con titolo 333/1000, ma a causa della pesante svalutazione che segu\u00ec, nel 1853 si arriv\u00f2 a una emissione contenente solo il 4% d'argento. Questa fu seguita nel 1855-1856 da un'emissione in rame e quindi da un'emissione tra il 1857 e il 1861 in una lega rame-piombo.\nIl \"real\" fu sostituito dal \"peso\" al cambio di 8 \"reales\" = 1 \"peso\". Il \"real\" continu\u00f2 ad esistere come frazione del \"peso\" fino al 1871."}
{"id": "2202356", "revid": "729019", "url": "https://it.wikipedia.org/wiki?curid=2202356", "title": "Emartro", "text": "Il termine emartro in medicina indica il processo in cui il liquido ematico (sangue) si versa in un'articolazione. \u00c8 un riscontro comune in caso di emofilia o di traumi articolari.\nEtimologia.\nLa parola deriva dal greco \"haima\" che significa sangue e \"arthron\" che vuol dire articolazione.\nCause.\nLe cause possono essere:\nDiagnosi.\nL'emartro \u00e8 diagnosticato attraverso diversi metodi:\nTrattamento.\nNell'emofilia l'emartro pu\u00f2 verificarsi spontaneamente. L'emartro ricorrente \u00e8 una delle principali cause di disabilit\u00e0 in questi pazienti a causa del verificarsi dell'artropatia emofilica, una condizione che spesso richiede la sinovectomia, la sostituzione dell'articolazione, e un incremento della terapia medica volta a prevenire ulteriori episodi di sanguinamento.\nRidurre gli eventi di emartro utilizzando la somministrazione endovenosa di concentrato di fattori della coagulazione del sangue in modo regolare, partendo fin dalla prima infanzia, riduce il deterioramento articolare e aumenta la qualit\u00e0 della vita del paziente, rispetto ad un trattamento \"on demand\", ovvero un trattamento che viene posto in atto solo dopo il verificarsi di un episodio emorragico. La dose minima efficace e la migliore frequenza di somministrazione non sono state ancora adeguatamente stabilite. A causa della mancanza di dati sufficienti in letteratura, non \u00e8 chiaro se la terapia preventiva con concentrato di fattori della coagulazione sia anche efficace nel ridurre il deterioramento articolare se il trattamento \u00e8 iniziato dopo che si \u00e8 gi\u00e0 verificato un primo danno articolare.\nPrima dell'avvento dell'artroscopia il trattamento di un emartro acuto post traumatico del ginocchio si basava sull'aspirazione del versamento ematico, seguita da trazione, bendaggio compressivo o immobilizzazione in un tutore ortopedico. Oggigiorno una elevata percentuale di questi pazienti viene sottoposta ad un intervento di artroscopia, sia per completamento diagnostico, sia come mezzo di un rapido intervento chirurgico (ad esempio la rimozione o riparazione di un menisco lacerato, oppure la ricostruzione di un legamento)."}
{"id": "2202360", "revid": "599", "url": "https://it.wikipedia.org/wiki?curid=2202360", "title": "Abu al-Biruni", "text": ""}
{"id": "2202361", "revid": "1656773", "url": "https://it.wikipedia.org/wiki?curid=2202361", "title": "Ettore De Corti", "text": "Biografia.\nEttore De Corti nacque a Feletto Umberto, attuale frazione del comune di Tavagnacco, il 19 novembre 1919. Dopo l'armistizio, lasci\u00f2 il Friuli e giunse in Abruzzo, unendosi alla Resistenza di partigiani in azione sui monti della Maiella. Il 18 ottobre 1943, mentre cercava di superare la linea del fronte con altri combattenti, si imbatt\u00e9 in alcuni tedeschi al Guado di Coccia, all'interno del territorio comunale di Palena, e li affront\u00f2 uccidendo con la sua pistola un nemico e riuscendo a coprire la fuga dei propri compagni. Rimasto gravemente ferito a causa di tale azione, cadde a terra e poco dopo, all'arrivo di rinforzi nemici, venne trucidato, spirando cos\u00ec all'et\u00e0 di 24 anni. Lo stesso giorno, dopo lo scontro, venne insignito della medaglia d'argento alla memoria, poi convertita in medaglia d'oro al valor militare con D.P.R. del 20 ottobre 1990. Al termine della seconda guerra mondiale una delegazione guidata dal colonnello Gianfilippo Cangini pose una lapide commemorativa nel punto esatto in cui cadde Ettore De Corti, poi restaurata e ricollocata nel 2006. Inoltre la citt\u00e0 di Sulmona gli intitol\u00f2 una via. La sosta al cippo in suo ricordo al Guado di Coccia e la visita al sacrario della Brigata Maiella a Taranta Peligna costituiscono oggi momenti significativi del cosiddetto \"sentiero della libert\u00e0\"."}
{"id": "2202367", "revid": "287204", "url": "https://it.wikipedia.org/wiki?curid=2202367", "title": "Campionato asiatico maschile di pallacanestro 1977", "text": "Il 9\u00ba Campionato Asiatico Maschile di Pallacanestro FIBA si \u00e8 svolto dal 28 novembre al 10 dicembre 1977 a Kuala Lampur in Malaysia. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2202369", "revid": "1963489", "url": "https://it.wikipedia.org/wiki?curid=2202369", "title": "Chlorophthalmus agassizi", "text": "L\u2019occhiverdi o occhi verdi (\"Chlorophthalmus agassizi Bonaparte 1840\") \u00e8 un pesce di mare, unico rappresentante europeo della famiglia Chlorophthalmidae.\nDistribuzione ed habitat.\n\u00c8 presente e comune nel mar Mediterraneo compresi i mari italiani e si trova anche nell'Oceano Atlantico sia orientale (dal golfo di Guascogna alle Isole di Capo Verde) che occidentale (dal Massachusetts alla Guyana). &lt;br&gt;\nVive a profondit\u00e0 notevoli, tra i 200 ed i 700 metri di profondit\u00e0 (in Atlantico fino a 1400 metri) su fondi fangosi.\nDescrizione.\nLa caratteristica pi\u00f9 evidente di questo pesce sono gli occhi, grandi, di colore verde smeraldo e con pupilla ovale. Il corpo \u00e8 slanciato, la testa \u00e8 grande ed appiattita, con la mandibola prominente. La prima pinna dorsale \u00e8 corta ed alta, le pinne pettorali ampie e la pinna caudale biloba. &lt;br&gt;\nIl colore \u00e8 bronzeo con fasce scure, il ventre \u00e8 bianco con puntini neri. La zona attorno all'ano \u00e8 nera ed ospita un fotoforo.\nAlimentazione.\n\u00c8 carnivoro, si nutre di invertebrati, soprattutto crostacei eufausiacei.\nRiproduzione.\nEstiva, uova e larve sono pelagiche.\nBiologia.\n\u00c8 gregario e passa il suo tempo cacciando in agguato sul fondo.\nPesca.\nSi cattura in quantit\u00e0 con le reti a strascico di profondit\u00e0, ma il suo valore \u00e8 modesto e finisce tra la minutaglia mista per fritture di paranza."}
{"id": "2202370", "revid": "599013", "url": "https://it.wikipedia.org/wiki?curid=2202370", "title": "Matt Geiger", "text": ""}
{"id": "2202378", "revid": "287204", "url": "https://it.wikipedia.org/wiki?curid=2202378", "title": "Peso costaricano", "text": "Il peso \u00e8 stata la valuta della Costa Rica tra il 1850 e il 1896. Era inizialmente suddiviso in 8 \"reales\" e circol\u00f2 insieme alla valuta precedente, il \"real\" costaricano, fino al 1864, quando la Costa Rica decimalizz\u00f2 la valuta e il \"peso\" fu suddiviso in 100 \"centavos\". Il \"peso\" fu sostituito dal \"col\u00f3n\" alla pari nel 1896.\nMonete.\nNel 1850 furono emesse monete d'argento in tagli da , \u215b e \u00bc di \"peso\". Nel 1864 furono introdotte monete d'argento in tagli da 25 \"centavos\" e 1 \"peso\". A queste seguirono l'anno successivo monete in cupro-nichel da \u00bc e 1 \"centavos\" e monete d'argento da 5, 10 e 50 \"centavos\"; monete d'oro da 2, 5 e 10 \"pesos\" furono introdotte nel 1870. Nel 1889 le monete colombiane da 50 \"centavos\" furono contromarcate ed immesse in circolazione in Costa Rica come monete da 50 \"centavos\".\nBanconote.\nBanche private emisero banconote tra il 1858 e il 1896. La prima banca a farlo fu il \"Banco Nacional de Costa Rica\", che emise banconote in tagli da 2 \"pesos\", seguite da quelle da 10, 20, 25, 50 e 100 \"pesos\". Il \"Banco de Costa Rica\" emise banconote in \"pesos\" tra il 1895 e il 1899, in tagli da 1, 2, 5, 10, 20 e 100 \"pesos\". Il \"Banco de la Union\" emise banconote tra il 1877 e il 1889 in tagli da 1, 2, 5, 10, 25, 50 e 100 \"pesos\". Il \"Ferro Carril de Costa Rica\" (ovvero le ferrovie costaricane) emise banconote nel 1872 in tagli da 10, 25 e 50 \"centavos\", 1, 2 e 5 \"pesos\".\nNel 1865 il governo introdusse carta moneta in tagli da 1, 5, 10, 25 e 50 \"pesos\". Le banconote da 2 \"pesos\" furono aggiunte nel 1871."}
{"id": "2202386", "revid": "30580", "url": "https://it.wikipedia.org/wiki?curid=2202386", "title": "Gran Premio di Francia 1970", "text": "Il Gran Premio di Francia 1970, \"LVI\" \"Grand Prix de France\" e sesta gara del campionato di Formula 1 del 1970, si \u00e8 svolto il 5 luglio sul Circuito di Clermont-Ferrand ed \u00e8 stato vinto da Jochen Rindt su Lotus-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nCollegamenti esterni.\n Video delle fasi salienti della gara su YouTube.\n(IT) Vittoria di Jochen Rindt al GP di Francia 1970 - F1world.it/amarcord"}
{"id": "2202389", "revid": "125795768", "url": "https://it.wikipedia.org/wiki?curid=2202389", "title": "Villa Bisignano", "text": "Villa Bisignano ( villa dei Sanseverino principi di Bisignano e conti di Chiaromonte), nota anche come villa Roomer o anche palazzo Rodino' ( dal nome degli ultimi proprietari cui pervenne per via matrimoniale poiche' l' ultima erede femmina dei Bisignano sposo' un Rodino' di Miglione) , \u00e8 una delle ville vesuviane censite e tutelate dall'Ente per le ville vesuviane del Miglio d'oro. Si trova a Napoli, nel quartiere Barra.\nDescrizione.\nLa villa fu fatta edificare nel 1500 circa, dalla famiglia Carafa di Maddaloni e fu ampliata nel 1630, per volont\u00e0 del banchiere fiammingo e nuovo proprietario Gaspare Roomer, il quale vi ospit\u00f2 anche la sua famosa collezione di opere d'arte. All'interno della Villa sono presenti affreschi di Aniello Falcone datati 1647, che l'artista esegu\u00ec per il Roomer, i quali raffigurano una grande battaglia e Storie di Mos\u00e8. La decorazione della volta di quella che fu la libreria del celebre personaggio, \u00e8 decorata con cinque affreschi: \"la Battaglia tra Israeliti ed Amalachiti\", \"l'Attraversamento del Mar Rosso\", \"l'Adorazione del serpente di bronzo\"\", \"Mos\u00e8 fa scaturire l'acqua dalla rupe\", ed \"il Ritrovamento di Mos\u00e8\".\nL'aspetto attuale dell'edificio risente dei restauri settecenteschi e delle modifiche volute dai successivi proprietari, i Sanseverinobprincipi di Bisignano e conti di Chiaromonte.\nL'intero complesso architettonico, mutilato del parco che ospitava l'Orto botanico e pregevoli sculture, si presenta in un buono stato di conservazione. \u00c8 possibile distinguere l'impronta architettonica delle varie epoche costruttive. L'impianto centrale reca infatti l'orma del gusto cinquecentesco nella pianta rettangolare ed \u00e8 concepito secondo uno schema modulare; mentre la torre, che contraddistingue l'edificio, \u00e8 forse memoria delle ville turrite che sorgevano a Barra gi\u00e0 alla fine del XV secolo.\nLa pianta del palazzo \u00e8 a U, aperta sul cortile porticato, i cui ampi spazi si aprivano, come si legge nella mappa del Duca Giovanni Carafa di Noja del 1775, sul viale che dava accesso al parco. Sul portico e sulle ali laterali del cortile corre una vasta terrazza, con una balaustra in piperno finemente scolpita e rivolta verso la vista del Vesuvio e del mare.\nCortile e terrazze fanno supporre che in passato siano stati usati per feste e spettacoli teatrali: l'architettura stessa faceva da scenografia di grande effetto. Si crea un efficace gioco espressivo tra l'austera solidit\u00e0 del piano terra e l'elegante leggerezza delle logge del primo piano, dove la scala, aperta a tre rampanti, funge da garbato elemento di connessione.\nI lavori sono ricordati anche da una lapide murata nell'androne, datata 1776.\nPer numerosi anni la villa \u00e8 stata sede della scuola media statale Giulio Rodin\u00f2."}
{"id": "2202390", "revid": "729019", "url": "https://it.wikipedia.org/wiki?curid=2202390", "title": "Zalkod", "text": "Zalkod \u00e8 un comune dell'Ungheria di 299 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202392", "revid": "767487", "url": "https://it.wikipedia.org/wiki?curid=2202392", "title": "Violator (gruppo musicale)", "text": "I Violator sono un gruppo thrash metal Brasiliano fondato nel 2002.\nBiografia.\nFondati agli inizi del 2002 da alcuni amici intenzionati a suonare thrash metal del tutto somigliante a quello degli anni 80, i Violator si son subito fatti notare nel panorama underground brasiliano, tanto da essere invitati a un concerto che aveva come headliner i Destruction e i Malevolent Creation.\nHanno partecipato a vari tour e split con altre band nuove come Municipal Waste ed Evile."}
{"id": "2202393", "revid": "114739352", "url": "https://it.wikipedia.org/wiki?curid=2202393", "title": "Monastero di Valaam", "text": "Il monastero della Trasfigurazione di Valaam () \u00e8 un monastero stauropegico (vale a dire, dipendente direttamente dal Patriarcato della Chiesa ortodossa russa). Ha sede su Valaam, isola maggiore dell'omonimo arcipelago, nel Lago Ladoga, in Carelia. Tra i siti religiosi e mistici pi\u00f9 suggestivi dell'intera Russia, il monastero \u00e8 noto anche con l'appellativo di \"Athos del Nord\".\nStoria.\nLe diverse ipotesi sulla fondazione.\nLe informazioni sulla nascita del comunit\u00e0 monastica sono avvolte nel mistero. Secondo la leggenda fu addirittura l'apostolo Andrea, nel I secolo, a sbarcare nell'arcipelago durante l'evangelizzazione delle terre del nord. Dopo aver superato i fiumi Dnepr e Volchov, egli sarebbe giunto a Valaam ed avrebbe demolito gli altari pagani delle trib\u00f9 locali, innalzando la prima croce sulla scogliera.\nSecondo la tradizione, circa dieci secoli dopo l'approdo di Sant'Andrea sull'arcipelago, il monaco greco Sergio e quello di probabile origine careliana Germano diedero vita al nucleo originario del monastero. Tale teoria ha come principale fonte una agiografia dedicata a Sant'Abramo di Rostov, il quale avrebbe soggiornato a Valaam nel X secolo, creando anche un proprio eremo.\nLo storico finlandese Heikki Kirkinen invece tende a datare la fondazione al XII secolo. Altri storici contemporanei spostano la nascita del monastero attorno alla fine del XIV secolo. John H. Lind e Michael C. Paul individuano la datazione pi\u00f9 probabile nel periodo tra il 1389 ed il 1393, facendo riferimento a varie fonti, tra cui anche il cosiddetto \"Racconto del monastero di Valaam\", un manoscritto risalente al XVI secolo che per\u00f2 sembra affermare che il monastero fu fondato nel 1407. In ogni caso i dati sembrano confermare che la fondazione avvenne negli anni in cui era arcivescovo di Novgorod Giovanni III.\nAll'inizio del XVI secolo i monaci ortodossi di Valaam arrivarono a contare le 600 unit\u00e0 in tutto l'arcipelago. Tuttavia, i frequenti attacchi degli svedesi condussero al graduale abbandono del monastero. Uno degli assalti pi\u00f9 gravi ebbe luogo nel 1578 e caus\u00f2 l'uccisione di numerosi monaci da parte dei soldati luterani svedesi.\nDalla Grande guerra del Nord alla Finlandia indipendente.\nAll'avvento del XVIII secolo lo zar Pietro I diede inizio alla campagna volta a contrastare l'espansione dell'Impero svedese ed a guadagnare l'accesso al Mar Baltico. Ebbe cos\u00ec origine la Grande guerra del Nord (1700-1721) che consent\u00ec ai russi di conquistare numerose fortezze svedesi e di costruire la nuova capitale, San Pietroburgo. Nel 1715 il monastero di Valaam fu oggetto di uno dei pi\u00f9 gravi attacchi delle truppe svedesi, durante il quale molti degli edifici furono bruciati. Nello stesso anno Pietro I, su richiesta dell'archimandrita del monastero di Kirillo-Belozerskij, decret\u00f2 il restauro del complesso monasteriale di Valaam. Nel 1719 fu consacrata una chiesa in legno dedicata alla Trasfigurazione. Due anni dopo, con la firma del Trattato di Nystad, la Carelia divenne ufficialmente parte dell'Impero russo.\nNel 1730 fu costruita una chiesa in legno dedicata alla Dormizione di Maria, ma un incendio verificatosi nel 1754 caus\u00f2 gravissimi danni alle costruzioni del monastero. L'imperatrice Elisabetta prov\u00f2 a ripristinare lo stato della struttura, ma nel 1765 l'arcipelago di Valaam arriv\u00f2 a contare la presenza di soli undici monaci. Tuttavia, nel 1774 fu consacrata la nuova chiesa dedicata alla Trasfigurazione. Intorno ad essa furono costruiti alloggi ed altri edifici di culto. Nel 1805 fu costruita la chiesa dedicata agli apostoli Pietro e Paolo. Grazie a questi massicci interventi architettonici la vita del monastero riprese vigore.\nNel 1812 venne istituito il Granducato di Finlandia (articolazione dell'Impero russo) e l'arcipelago di Valaam entr\u00f2 a farne parte. Nel 1819 il monastero ricevette la visita dello zar Alessandro I. Durante il XIX secolo il complesso conobbe il pi\u00f9 alto incremento di monaci della propria storia. Di particolare importanza fu la guida del rettore Damasceno che diresse la vita del monastero per ben 42 anni, a partire dal 1839. Sotto la sua supervisione furono realizzati numerosi interventi architettonici, a cui lavor\u00f2 anche l'accademico di San Pietroburgo Aleksej Gornostaev.\nAlla morte di Domasceno, divenne rettore il monaco Jonathan II che port\u00f2 a compimento la realizzazione della grande cattedrale dalle cupole celesti consacrata alla Trasfigurazione. Negli anni seguenti furono costruiti numerosi nuovi eremi (o skita). All'inizio della prima guerra mondiale il monastero contava circa 1000 unit\u00e0.\nSul finire del 1917, a seguito della rivoluzione d'ottobre, la Finlandia proclam\u00f2 la propria indipendenza. Pochi anni dopo, nel 1923, la Chiesa ortodossa finlandese si vide riconosciuta l'autonomia dal Patriarcato ecumenico di Costantinopoli. Valaam divenne dunque il principale monastero della giovane chiesa ortodossa della Finlandia.\nNegli anni immediatamente successivi, nel monastero vennero applicate le radicali innovazioni che coinvolsero l'intera chiesa finlandese. La lingua liturgica pass\u00f2 dallo slavo ecclesiastico al finnico e, al posto del calendario giuliano, venne applicato quello gregoriano. Questi drastici cambiamenti ruppero l'unit\u00e0 della comunit\u00e0 monastica. Un considerevole numero di monaci decise di non obbedire all'arcivescovo German Aav e di trasferirsi altrove, in Grecia, in Serbia, in Germania e negli Stati Uniti.\nDurante la guerra russo-finlandese (1939-1940) Valaam divenne territorio di battaglia tra sovietici e finlandesi. Nel febbraio 1940 150 monaci presero gli oggetti pi\u00f9 sacri e preziosi del monastero e lasciarono l'arcipelago. Si spostarono pi\u00f9 a ovest, nella piccola citt\u00e0 di Hein\u00e4vesi, dove fondarono il nuovo monastero di Valamo che, a seguito dell'evacuazione del monastero di Konevec e di quello di Pe\u010denga, divenne l'unico complesso monastico attivo della Chiesa ortodossa finlandese. Le architetture di Valaam, sottoposte all'occupazione sovietica, furono adibite ad uso militare e, al termine della guerra di continuazione (1941-1944), l'arcipelago entr\u00f2 ufficialmente a far parte dell'URSS.\nDal periodo sovietico alla rinascita.\nDopo la guerra le strutture del monastero divennero sede di un ospedale specializzato nella cura degli invalidi. Nel 1979 fu istituito un museo-riserva e pochi anni dopo iniziarono i restauri. Il 13 dicembre 1989, giorno della festa di Sant'Andrea, sei monaci tornarono a Valaam. Questo evento segn\u00f2 la simbolica rinascita della comunit\u00e0 monastica. Il complesso fu restituito alla Chiesa ortodossa russa e, grazie anche all'interessamento del nuovo patriarca di Mosca Alessio II, il monastero riprese lentamente vita. Tutti gli edifici furono sottoposti ad importanti azioni di restauro e, nel 1993, l'archimandrita Pankratij \u017derdev fu nominato vicario del monastero. Nel 2007 il patriarca Alessio II consacr\u00f2 la nuova chiesa dedicata all'icona della Theot\u00f3kos di Smolensk.\nEssendo un monastero stauropegico, Valaam \u00e8 sottoposto direttamente al controllo del patriarca di Mosca. Nel 2011 contava 217 unit\u00e0. Il monastero di Valaam \u00e8 noto anche per la sua particolare tradizione di canto liturgico, chiamata per l'appunto \"canto di Valaam\". Essa combina alcune caratteristiche del canto bizantino con altre tipiche del canto russo Znamennyj."}
{"id": "2202395", "revid": "1602064", "url": "https://it.wikipedia.org/wiki?curid=2202395", "title": "Brachialgia", "text": " \nIn medicina con il termine brachialgia si indica un sintomo, forte dolore che si manifesta ad un braccio, una forma di nevralgia.\nEtimologia.\nIl termine \u00e8 composto dalle parole greche \u03b2\u03c1\u03b1\u03c7\u03af\u03c9\u03bd (\"brach\u00edon\"), \"braccio\", e \u03b1\u03bb\u03b3\u03bf\u03c2 (\"algos\"), \"dolore\".\nLa condizione di dolore al braccio, dovuto a schiacciamento o irritazione di un nervo spinale del collo, frequentemente le radici nervose che originano da C7 e C6, viene detta \u201cbrachialgia\u201d\nPatologie correlate.\nLe cause sono riscontrate in patologie generiche che riguardano il plesso brachiale, come forme di artrosi o ernia del disco, o la sindrome dello stretto toracico superiore.\nIn realt\u00e0, la brachialgia pu\u00f2 essere sintomo di altri disturbi e malattie come: alterazioni degenerativi delle articolazioni intervertebrali, artrosi cervicale, ernia discale, malattie degenerative dei dischi cervicali, progressiva degenerazione del disco legata all\u2019invecchiamento, prolasso intervertebrale, osteofiti, spondilosi, tumori del rachide etc\u2026\nUn paziente risulta pi\u00f9 esposto al rischio di brachialgia in occasione di ricorrenti infezioni della colonna vertebrale, lavori pesanti,tabagismo e sport di potenza. Inoltre, non \u00e8 raro che due condizioni patologiche, che possono determinare brachialgia, coesistano e si manifestino contemporaneamente.\nTra i giovani, solitamente, la brachialgia \u00e8 sintomo di un\u2019ernia discale cervicale mentre, nei pazienti pi\u00f9 anziani, il dolore \u00e8 generalmente causato da un restringimento del canale foraminale e spinale.\nCome gi\u00e0 detto, il sintomo fondamentale \u00e8 il dolore cervicale che si irradia al braccio, accompagnato da altri sintomi come dolore scapolare e cervicale, indebolimento e perdita di forza muscolare del braccio, formicolii e sensazione di scosse elettriche al braccio e alla mano.\nEsami.\nSolitamente viene definita la patologia sottostante in corso di anamnesi e dell'esame obiettivo."}
{"id": "2202396", "revid": "767487", "url": "https://it.wikipedia.org/wiki?curid=2202396", "title": "Ziliz", "text": "Ziliz \u00e8 un comune dell'Ungheria di 406 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2202397", "revid": "2184720", "url": "https://it.wikipedia.org/wiki?curid=2202397", "title": "Museo nazionale dell'Alta Val d'Agri", "text": "Il Museo nazionale dell'Alta Val d'Agri \u00e8 una raccolta archeologica statale situata a Grumento Nova, in provincia di Potenza, vicino al lago di Pietra del Pertusillo. Conserva i reperti ritrovati in tutta la Val d'Agri (in particolare quelli della citt\u00e0 romana di \"Grumentum\") e testimonianze enotrie e magnogreche.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nStoria.\nIl museo \u00e8 stato istituito recentemente, a fine del XX secolo, in adiacenza al parco archeologico di \"Grumentum\".\nDescrizione.\nIl museo \u00e8 situato in un edificio a due piani, con due sezioni principali: il piano terra dedicato all'epoca preromana, e il seminterrato dedicato ai reperti romani, con numerosi pannelli didattici che ricostruiscono l'aspetto dei principali monumenti della citt\u00e0.\nSezione preromana.\nIn questa sezione sono esposti reperti di paleontologia, come zanne e molari di elefanti e equidi, accanto ai reperti dei primi umani della zona, risalenti all'et\u00e0 del Bronzo e del Ferro. Tra questi ci sono frammenti ceramici decorati con motivi geometrici e bande punteggiate.\nLa popolazione indigena locale, gli Enotri, abit\u00f2 la regione in epoca arcaica e ci ha lasciato delle caratteristiche lunghe armille a spirale, mentre alcune coppe ioniche testimoniano i contatti coi Greci.\nAlcuni ricchi corredi risalgono all'epoca classica ed ellenistica, con grandi vasi a vernice nera (crateri a campana, \"pelikes\", \"guttus\" a disco decorato con una foglia di fico a rilievo e una croce di sant'Andrea sotto il becco) e alcuni servizi bronzei per il consumo del vino nei banchetti. Nei corredi femminili si trovano anche dei caratteristici frutti in terracotta, come fichi e noci.\nTra la ceramica a figure rosse di fattura attica, spiccano alcune \"pelikes\" del \"pittore di Haken\", mentre risalgono all'epoca ellenistica i crateri a calice e le \"pelikes\" nello stile di \"Gnathia\". Numerose sono le statuette votive, con piccoli busti e figure femminili in piedi.\nSezione romana.\nLa sezione romana \u00e8 organizzata per sei nuclei, divisi per luogo di scavo o per tipologia dei reperti. Il primo nucleo \u00e8 dedicato ai reperti in pietra, quali un ritratto di Livia del I secolo, una stele funeraria con due coniugi e un frammento di pisside eburnea con scene di un simposio.\nLa parte successiva illustra i quattro templi della citt\u00e0, con frammenti di decorazioni in terracotta, di intonaci decorati, campanellini di bronzo e un torso di Arpocrate, che testimonia l'esistenza di culti egiziani gi\u00e0 tra il I e II secolo Dalla \"Casa dei Mosaici\" (I secolo, con pavimenti musivi della met\u00e0 del II secolo, parzialmente rifatti nel III e IV secolo) provengono gocciolatoi, frammenti d'intonaco e molte tegole bollate.\nTra le ceramiche ci sono reperti di ceramica sigillata aretina, da vari edifici pubblici cittadini, vasellame di produzione locale e di fattura campana (da quello a vernice nera del IV secolo a.C.), africana e italica (fino al IV secolo). Numerose e di varie epoche sono le lucerne e le anfore vinaria, prodotte in vari luoghi del Mediterraneo.\nLa sezione dedicata alle necropoli mostra olle cinerarie, lucerne e unguentari piriformi, databili tra il II secolo a.C. e il III secolo. L'ultima parte \u00e8 dedicata alle epigrafi (lastra onoraria di Tiberio e una di Adriano), cippi funerari lucani, monete (dai greci del IV secolo a.C. ai romani del V secolo), fino ai corredi funebri tardoantichi e altomedievali: un \"anello sigillare\", un \"boccalette\" di ceramica grezza, coltelli, orecchini, pettini e una fibula a forma di uccello con le ali spiegate."}
{"id": "2202398", "revid": "729019", "url": "https://it.wikipedia.org/wiki?curid=2202398", "title": "Real costaricano", "text": "Il real \u00e8 stata la valuta della Costa Rica fino al 1850 e continu\u00f2 a circolare fino al 1864. Non era suddiviso in frazioni. 16 \"reales\" d'argento avevano valore pari a 1 \"escudo\" d'oro. Il \"real\" \u00e8 stato sostituito dal \"peso\" al cambio di 1 \"peso\" = 8 \"reales\".\nInizialmente in Costa Rica circolarono il \"real\" spagnolo e quello delle colonie spagnole, seguiti nel 1824 dal \"real\" della Repubblica Federale del Centroamerica. Nel 1842 la Costa Rica emise le sue prime monete, in tagli da \u00bd \"real\" e 1 \"escudo\". A queste seguirono nel 1847 le monete da 1 \"real\". Nel 1850, quando vennero emesse le prime monete in \"pesos\", furono coniate monete d'oro in tagli da \u00bd, 1 e 2 \"escudos\". Le ultime monete denominate in \"reales\" vennero emesse nel 1850, mentre quelle denominate in \"escudos\" nel 1864."}
{"id": "2202399", "revid": "113178447", "url": "https://it.wikipedia.org/wiki?curid=2202399", "title": "Turbo (album)", "text": ""}
{"id": "2202401", "revid": "28592", "url": "https://it.wikipedia.org/wiki?curid=2202401", "title": "Repubblica della Carelia", "text": ""}
{"id": "2202402", "revid": "599", "url": "https://it.wikipedia.org/wiki?curid=2202402", "title": "Egnazio Danti", "text": ""}
{"id": "2202403", "revid": "36426", "url": "https://it.wikipedia.org/wiki?curid=2202403", "title": "Museo archeologico nazionale dell'Alta Val d'Agri", "text": ""}
{"id": "2202404", "revid": "767487", "url": "https://it.wikipedia.org/wiki?curid=2202404", "title": "Zsujta", "text": "Zsujta \u00e8 un comune dell'Ungheria di 203 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202408", "revid": "767487", "url": "https://it.wikipedia.org/wiki?curid=2202408", "title": "Zubogy", "text": "Zubogy \u00e8 un comune dell'Ungheria di 596 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202410", "revid": "110157", "url": "https://it.wikipedia.org/wiki?curid=2202410", "title": "Sira (religione)", "text": "L'espressione Sirah Rasul Allah ( \u00abVita dell'apostolo di Dio\u00bb), o Sirat Nabawiyya \u00abVita del Profeta\u00bb (abbreviata in Sirah o Sira), indica le varie biografie di Maometto (di tradizione musulmana), da cui si ricavano la maggior parte dei dati storici sulla sua esistenza e i primi tempi dell'Islam."}
{"id": "2202412", "revid": "1718925", "url": "https://it.wikipedia.org/wiki?curid=2202412", "title": "Imprenditore agricolo", "text": "Nell'ordinamento italiano, l'imprenditore agricolo \u00e8 un tipo di imprenditore definito all'articolo 2135 del codice civile.\nEvoluzione storica.\nL'articolo 2135 del codice civile italiano, nel definire la figura dell'imprenditore agricolo, nella versione originaria recitava:\nSuccessivamente, con l'articolo 1, comma 1, del decreto legislativo 18 maggio 2001, n. 228 (recante \"Orientamento e modernizzazione del settore agricolo, a norma dell'articolo 7 della legge 5 marzo 2001, n. 57\"), \u00e8 stato modificato l'articolo 2135 del codice civile, che attualmente recita:\nPer coltivazione del fondo, per selvicoltura e per allevamento di animali si intendono le attivit\u00e0 dirette alla cura ed allo sviluppo di un ciclo biologico o di una fase necessaria del ciclo stesso, di carattere vegetale o animale, che utilizzano o possono utilizzare il fondo, il bosco o le acque dolci, salmastre o marine.\nSi intendono comunque connesse le attivit\u00e0, esercitate dal medesimo imprenditore agricolo, dirette alla manipolazione, conservazione, trasformazione, commercializzazione e valorizzazione che abbiano ad oggetto prodotti ottenuti prevalentemente dalla coltivazione del fondo o del bosco o dall'allevamento di animali, nonch\u00e9 le attivit\u00e0 dirette alla fornitura di beni o servizi mediante l'utilizzazione prevalente di attrezzature o risorse dell'azienda normalmente impiegate nell'attivit\u00e0 agricola esercitata, ivi comprese le attivit\u00e0 di valorizzazione del territorio e del patrimonio rurale e forestale, ovvero di ricezione ed ospitalit\u00e0 come definite dalla legge.\nLo stesso decreto legislativo n. 228/2001, all'articolo 1, comma 2, aggiunge inoltre che:\nNovit\u00e0 introdotte dal decreto legislativo n. 228/2001.\nLa distinzione tra attivit\u00e0 agricole propriamente dette e attivit\u00e0 connesse all'attivit\u00e0 agricola \u00e8 stata mantenuta\nanche dopo la riforma del 2001. Viene chiarito che si pu\u00f2 avere attivit\u00e0 agricola anche prescindendo dalle attivit\u00e0 di cura e sviluppo di un ciclo biologico o di una sua fase necessaria (animale o vegetale), direttamente legate al fondo, al bosco, alle acque dolci, salmastre o marine.\nQuesto significa che la cura e lo sviluppo del ciclo biologico o di una sua fase necessaria (animale o vegetale) che \u00e8 l'essenza della attivit\u00e0 agricola pu\u00f2 essere sganciato dallo sfruttamento del fondo, bosco o dalle acque. Rientrano quindi fra le attivit\u00e0 agricole anche l'orticoltura, la floricoltura, l'allevamento di animali in batteria, l'allevamento di cavalli o animali da pelliccia, l'attivit\u00e0 cinotecnica, l'acquacoltura.\nIl termine bestiame del vecchio art. 2135 che \u00e8 direttamente legato alla terra \u00e8 stato sostituito con il concetto di animali molto pi\u00f9 flessibile e non direttamente legato alla terra.\nAttivit\u00e0 connesse all'attivit\u00e0 agricola.\nVecchia definizione.\ni) quelle dirette alla trasformazione o alienazione di prodotti agricoli che rientrano nell'esercizio normale dell'agricoltura.\nii) tutte le altre attivit\u00e0 accessorie esercitate in connessione con la coltivazione del fondo, la selvicoltura e l'allevamento del bestiame.\nNuova definizione.\nIl nuovo art. 2135 (terzo comma) amplia la categoria di attivit\u00e0 agricole per connessione includendovi attivit\u00e0 che hanno carattere commerciale oggettivo e che quindi dovrebbero essere attivit\u00e0 commerciali ex art. 2195.\nTali attivit\u00e0 sono (art. 2135 terzo co.):\nAl fine della identificazione di attivit\u00e0 connesse \u00e8 quindi necessaria la contemporanea presenza di due condizioni o requisiti:\n\u00c8 tuttavia considerata attivit\u00e0 connessa, ad esempio, l'acquisto di uva da vinificare se si \u00e8 gi\u00e0 produttori di uva per aumentare il quantitativo di vino se il proprio mercato lo richiede oppure direttamente l'acquisto di vino purch\u00e9 la quantit\u00e0 acquistata non superi la quantit\u00e0 prodotta dalla propria azienda."}
{"id": "2202414", "revid": "1305772", "url": "https://it.wikipedia.org/wiki?curid=2202414", "title": "Junkyard", "text": ""}
{"id": "2202415", "revid": "287204", "url": "https://it.wikipedia.org/wiki?curid=2202415", "title": "Junkyard (album)", "text": ""}
{"id": "2202418", "revid": "36426", "url": "https://it.wikipedia.org/wiki?curid=2202418", "title": "Viale Antonio Gramsci", "text": "Viale Antonio Gramsci \u00e8 un grande viale di Firenze, facente parte dei viali di Circonvallazione, grandi viali a numerose corsie ispirati ai boulevard parigini, e costruiti da Giuseppe Poggi ai tempi in cui la citt\u00e0 era capitale d'Italia. La strada collega piazza Beccaria a piazzale Donatello, oltre il quale prosegue sotto il nome di viale Giacomo Matteotti. Lungo il tracciato si innestano via Giacomo Leopardi e via Pietro Colletta, via della Mattonaia e viale Giuseppe Mazzini, viale Bernardo Segni, via Silvio Pellico e via Benedetto Varchi, via Jacopo Nardi, via Vittorio Alfieri e via Giuseppe La Farina.\nStoria.\nTutti i viali di questa zona erano intitolati originariamente a membri di Casa Savoia: viale Gramsci era dedicato al principe Eugenio (delibera della giunta comunale del marzo 1869). Con delibera del consiglio comunale dell'aprile 1947, confermata nel novembre 1963, la precedente titolazione venne sostituita dall'attuale, in omaggio al politico e filosofo Antonio Gramsci (1891-1937).\nPrima della creazione della strada carrabile qui correvano le mura e la relativa strada che si trovava dal lato della citt\u00e0 storica era al tempo indicata con il nome di via Lungo le Mura della Mattonaia. In particolare, dove il viale curva e vi si innestano il viale Mazzini e viale Segni, si trovava il \"baluardo a' tre canti\", detto cos\u00ec proprio per la curvatura a triangolo che assumeva la zona. Demolito dal Poggi, ebbe qui sede, dal 1869 al 1896, la stazione di Porta alla Croce della Societ\u00e0 per le strade ferrate romane, demolita quando i binari vennero spostati nella sede attuale, con la costruzione della nuova stazione di Campo di Marte.\nLa realizzazione del viale \u00e8 da valutare all'interno del progetto di ingrandimento della citt\u00e0 di Firenze redatto da Giuseppe Poggi per far fronte alle nuove necessit\u00e0 urbanistiche determinate dalla scelta di Firenze come Capitale d'Italia (1865-1871), e quindi in rapporto all'intervento di atterramento delle mura in modo da creare un anello di circonvallazione utile sia a collegare le zone est e ovest della citt\u00e0, sia ad annullare la cesura tra la Firenze storica e i nuovi quartieri periferici. Gi\u00e0 definito nel tracciato attorno al 1869, vide l'edificazione o la riconfigurazione (dovuta a parziali espropri legati alla necessit\u00e0 di abbassare il piano stradale) di numerosi villini di carattere alto borghese soprattutto dal lato del quartiere della Mattonaia, mentre dal lato esterno l'attivit\u00e0 edilizia fu oltremodo rallentata dalla presenza della stazione ferroviaria di Porta alla Croce, il cui spostamento era gi\u00e0 stato previsto da Giuseppe Poggi proprio per favorire l'espansione urbana, e che tuttavia fu demolita solo nel 1896, con la relativa nuova realizzazione della strada ferrata oltre il nuovo quartiere e la parallela edificazione della stazione di Campo di Marte.\nDescrizione.\nIl viale va ad integrarsi nella principale arteria di trasporto di Firenze, la circonvallazione del centro. L'intenso flusso veicolare ha portato nel tempo alla demolizione delle aiuole con siepi che un tempo separavano le corsie e i due sensi di marcia (in alcuni punti allietati da sculture in bronzo raffiguranti animali), e alla loro sostituzione con barriere divisorie New Jersey in cemento armato, sicuramente funzionali ma che certo rappresentano quanto di pi\u00f9 lontano si possa immaginare per la zona residenziale alto borghese pensata dal Poggi.\nAll'altezza del viale Giuseppe Mazzini, l'aiuola che ancora si conserva ha visto nel 1986 l'erezione di una statua in bronzo raffigurante appunto Giuseppe Mazzini, opera di Antonio Berti. Sulla sua base due targhe che recitano:\nLa statua in bronzo venne fusa su progetto dello scultoire Antonio Berti.\nEdifici.\nGli edifici con voce propria hanno i riferimenti bibliografici nella voce specifica."}
{"id": "2202419", "revid": "767487", "url": "https://it.wikipedia.org/wiki?curid=2202419", "title": "Vadna", "text": "Vadna \u00e8 un comune dell'Ungheria di 609 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202424", "revid": "1543377", "url": "https://it.wikipedia.org/wiki?curid=2202424", "title": "Motyginskij rajon", "text": "Il Motyginskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Motygino\"."}
{"id": "2202425", "revid": "767487", "url": "https://it.wikipedia.org/wiki?curid=2202425", "title": "Vatta", "text": "Vatta \u00e8 un comune dell'Ungheria di 984 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2202426", "revid": "110157", "url": "https://it.wikipedia.org/wiki?curid=2202426", "title": "Minusinskij rajon", "text": "Il Minusinskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la citt\u00e0 di \"Minusinsk\", che costituisce tuttavia un'entit\u00e0 amministrativa autonoma direttamente dipendente dal \"kraj\"."}
{"id": "2202427", "revid": "123184979", "url": "https://it.wikipedia.org/wiki?curid=2202427", "title": "Monte Ponset", "text": "Il Monte Ponset (2.828 ) \u00e8 una montagna delle Alpi Marittime, sita interamente in territorio francese, a sud del Monte Gel\u00e0s.\nIncerte le origini del nome. Geologicamente \u00e8 costituita da gneiss.\nAccesso alla vetta.\nLa via di salita pi\u00f9 facile si sviluppa sui ripidi prati e pietraie del versante orientale e non presenta difficolt\u00e0 di arrampicata. Sul versante occidentale invece, si pu\u00f2 salire per un originale canale cengia che taglia in diagonale tutta la parete con grado di difficolt\u00e0 di I e II grado. Altri versanti presentano vie di arrampicata su roccia di maggiore impegno."}
{"id": "2202428", "revid": "729019", "url": "https://it.wikipedia.org/wiki?curid=2202428", "title": "Fianco", "text": "Il fianco \u00e8 la parte laterale dell'addome, situata tra le ultime coste e la cresta iliaca nel corpo umano, tra coste e arti posteriori negli altri animali. In anatomia topografica \u00e8 in rapporto in alto dall'ipocondrio e in basso con la fossa iliaca ed \u00e8 delimitato medialmente dalla linea mammaria."}
{"id": "2202429", "revid": "1543377", "url": "https://it.wikipedia.org/wiki?curid=2202429", "title": "Manskij rajon", "text": "Il Manskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 il villaggio (\"selo\") di \"\u0160alinskoe\"."}
{"id": "2202432", "revid": "1543377", "url": "https://it.wikipedia.org/wiki?curid=2202432", "title": "Kuraginskij rajon", "text": "Il Kuraginskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Kuragino\"."}
{"id": "2202433", "revid": "767487", "url": "https://it.wikipedia.org/wiki?curid=2202433", "title": "Viss", "text": "Viss \u00e8 un comune dell'Ungheria di 750 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202435", "revid": "80339", "url": "https://it.wikipedia.org/wiki?curid=2202435", "title": "Kuraginsky rayon", "text": ""}
{"id": "2202437", "revid": "80339", "url": "https://it.wikipedia.org/wiki?curid=2202437", "title": "Distretto di Kuragino", "text": ""}
{"id": "2202438", "revid": "211345", "url": "https://it.wikipedia.org/wiki?curid=2202438", "title": "Triangolo sferico", "text": ""}
{"id": "2202439", "revid": "80339", "url": "https://it.wikipedia.org/wiki?curid=2202439", "title": "Distretto di Motygino", "text": ""}
{"id": "2202442", "revid": "80339", "url": "https://it.wikipedia.org/wiki?curid=2202442", "title": "Motyginsky rayon", "text": ""}
{"id": "2202443", "revid": "767487", "url": "https://it.wikipedia.org/wiki?curid=2202443", "title": "Vizsoly", "text": "Vizsoly \u00e8 un comune dell'Ungheria di 917 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2202444", "revid": "287204", "url": "https://it.wikipedia.org/wiki?curid=2202444", "title": "Monte Neiglier", "text": "Il Monte Neiglier (2.786 - detto anche \"Monte Neiller\") \u00e8 una montagna delle Alpi Marittime, sita interamente in territorio francese a sud del Mont Ponset.\nIl nome pare far riferimento all'innevamento. Geologicamente \u00e8 costituita da gneiss.\nAccesso alla vetta.\nLa via di salita pi\u00f9 facile e consueta si svolge sul versante meridionale, su pietraie e un breve tratto finale di arrampicata facile (I grado)."}
{"id": "2202446", "revid": "287204", "url": "https://it.wikipedia.org/wiki?curid=2202446", "title": "Archivio di Filosofia", "text": "Archivio di Filosofia \u00e8 una storica rivista scientifica di filosofia e storia della filosofia, con taglio decisamente rivolto verso tematiche di filosofia della religione, ermeneutica, teologia razionale, fenomenologia, filosofia dell'arte. Fondata da Enrico Castelli nel 1931, come organo della Societ\u00e0 Filosofica Italiana, diventa, a partire dal 1939, la rivista dell'Istituto di studi filosofici, fondato da Castelli nello stesso anno. \nStoria editoriale.\nDal 1931 al 1944, la rivista esce in fascicoli miscellanei, su temi che vanno dalla storia della filosofia al rapporto tra filosofia e scienza. Nel 1945 l\"'Archivio\" muta impostazione editoriale, presentando fascicoli monografici provvisti di titolo, con cadenza quadrimestrale.\nA partire dal 1949 la rivista pubblica studi di Umanesimo e Rinascimento, legandosi all'attivit\u00e0 del Centro Internazionale di Studi Umanistici, fondato nello stesso anno da Castelli, che ne assume anche la carica di presidente. Tra gli anni cinquanta e sessanta, grazie alla collaborazione con Eugenio Garin, nella rivista saranno pubblicati testi inediti o rari del XIV-XVI secolo. \nNegli anni settanta l\"'Archivio\" pubblica gli atti dei \u00abColloqui Castelli\u00bb, una serie di convegni sui temi della demitizzazione e dell'ermeneutica, a cui partecipano filosofi di rilievo internazionale. Dopo la morte di Enrico Castelli nel 1977, la direzione della rivista passa al suo allievo Marco Maria Olivetti, che prender\u00e0 anche il suo posto come professore di Filosofia della Religione all'Universit\u00e0 di Roma.\nAnnate.\nDi seguito i fascicoli dell'\u00abArchivio di Filosofia\u00bb pubblicati tra il 1945 e il 1996:"}
{"id": "2202447", "revid": "767487", "url": "https://it.wikipedia.org/wiki?curid=2202447", "title": "Uppony", "text": "Uppony \u00e8 un comune dell'Ungheria di 358 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2202448", "revid": "92920", "url": "https://it.wikipedia.org/wiki?curid=2202448", "title": "Occhi verdi", "text": " "}
{"id": "2202450", "revid": "709565", "url": "https://it.wikipedia.org/wiki?curid=2202450", "title": "Sophie e Vivianne - Due sorelle e un'avventura", "text": "Sophie e Vivianne - Due sorelle e un'avventura (\"Sophie et Virginie\") \u00e8 una serie televisiva a cartoni animati prodotta da ABC e C&amp;D."}
{"id": "2202454", "revid": "446353", "url": "https://it.wikipedia.org/wiki?curid=2202454", "title": "Italia (piroscafo)", "text": "La Italia \u00e8 una motonave a ruote del Lago di Garda, ex piroscafo, tuttora in servizio.\nStoria.\nL\"'Italia\" venne ordinata nel 1908 dalla societ\u00e0 milanese \"Innocente Mangilli\", operante sui laghi di Garda e Maggiore, assieme al gemello \"Lombardia\" (navigante sul Verbano), e comp\u00ec il primo viaggio il 5 maggio 1909. La sua mole impression\u00f2 i doganieri austroungarici, che ne impedirono l'attracco a Riva. Fu l'ultimo ed il pi\u00f9 maestoso della generazione dei piroscafi salone benacensi.\nRequisito dal Regio Esercito Italiano il 23 maggio 1915, nel 1916 venne impiegato per evacuare i profughi dalle zone di guerra. Riprese il servizio regolare nel dopoguerra, per conto della \"Societ\u00e0 Subalpina Imprese Ferroviarie\", che aveva rimpiazzato la fallita impresa \"Mangilli\". Il 10 giugno 1923 si aren\u00f2 nei pressi di Campione del Garda, dovendo essere evacuato per mezzo di imbarcazioni e riportando gravi danni.\nIl 7 novembre 1944 partecip\u00f2 al disincaglio ed al rimorchio del piroscafo \"Giuseppe Zanardelli\", incendiato da un attacco aereo il giorno prima. Nel gennaio 1945 venne requisito dall'autorit\u00e0 militare tedesca, che ne fece un ospedale per i propri feriti. L\"'Italia\" venne ormeggiato a Sirmione, issate bandiere con la croce rossa e la stessa dipinta anche sul tetto della timoniera e sui fianchi del battello. Ci\u00f2 non bast\u00f2 a salvarlo, il 12 gennaio, quando alle 10.40 venne avvistato da quattro cacciabombardieri angloamericani: venne colpito da una cinquantina di colpi che causarono la morte del marinaio Guerrino Ceccon ed il ferimento di altri due uomini; l'intero ponte superiore venne distrutto dalle fiamme. Vennero sganciate sette-otto bombe che lo mancarono.\nIl 18 gennaio venne nuovamente attaccato: furono tagliati gli ormeggi per evitare che venissero colpite le abitazioni sulla riva (alcune bombe erano infatti cadute sugli alberghi costieri) e, ripetutamente colpito, si incendi\u00f2 e affond\u00f2 vicino alla riva del lago.\nNel 1949, nell'ambito della ricostruzione della flotta, venne recuperato e, trainato in cantiere dal rimorchiatore \"Mincio\", ricostruito com'era, con la sola differenza della verniciatura dei piani superiori (in origine marrone legno ed ora bianchi). Torn\u00f2 in servizio nel 1951, per conto della Gestione Governativa.\nNel 1976 sub\u00ec un drastico rimodernamento: venne rimossa la macchina a vapore, sostituita da un motore Diesel, ed il ponte superiore chiuso; il fumaiolo venne abbassato di un livello, e la plancia sostituita con una pi\u00f9 grande e collocata a prua, dando al battello un profilo piuttosto tozzo e pesante.\nL\"'Italia\" \u00e8 tuttora in servizio.\nIl profilo.\nL'aspetto dell\"'Italia\", nonch\u00e9 del gemello \"Lombardia\", era particolarmente innovativo per i laghi italiani. Le caldaie erano decentrate verso poppa rispetto alle ruote, e quindi anche il fumaiolo. Per bilanciare il profilo che diveniva cos\u00ec piuttosto pesante, il fumaiolo, assieme alle maniche a vento ed alla timoniera (dotata di singolari 'alette di plancia', anch'esse una rarit\u00e0 sui laghi italiani) non era posto sul ponte di coperta, ma sopraelevato di un livello, sul tetto di piccola una saletta fumatori posta a centro nave. A prua e poppa si innalzavano due alberi, e sui tamburi delle ruote erano rizzate due piccole scialuppe.\nQuesta disposizione degli elementi costruttivi, unica in Italia ma molto comune in Svizzera, dava alle due navi un aspetto imponente e maestoso senza essere pesante o sgraziato. Le uniche differenze tra l'unit\u00e0 verbanica e quella benacense era costituita dalla maggiore altezza del fumaiolo di quest'ultima, e dall'assenza - sempre su di essa - di telai per i tendoni anche sul ponte di coperta prodiero. Ci\u00f2 rendeva l\"'Italia\" pi\u00f9 elegante del gemello."}
{"id": "2202455", "revid": "1573940", "url": "https://it.wikipedia.org/wiki?curid=2202455", "title": "Estrilda troglodytes", "text": "Il becco di corallo (\"Estrilda troglodytes\" ()) \u00e8 un uccello passeriforme della famiglia degli Estrildidi.\nDescrizione.\nAspetto.\nIl becco di corallo ha il piumaggio brunastro con la coda quasi nera. Le zampe sono grigio chiaro mentre il becco \u00e8 rosso-arancio (corallo, appunto).\nDal becco si estende una banda rossa che attraversa l'occhio, dalle dimensioni di questa banda si \u00e8 in grado di distinguerne il sesso in quanto nella femmina \u00e8 leggermente pi\u00f9 corta.\nDimensioni.\nDi lunghezza tra i 9 e i 10 cm.\nBiologia.\nRiproduzione.\nL'accoppiamento avviene all'interno del nido dove la femmina depone tra le 3 e le 8 uova. La cova viene effettuata da entrambi durante il giorno e solo dalla femmina durante la notte.\nI piccoli nascono in soli 12 giorni di incubazione e lasciano il nido a 18 giorni di vita. Gi\u00e0 a due settimane dalla nascita \u00e8 possibile distinguere i maschi dai loro primi cinguettii.\nDistribuzione e habitat.\nL'habitat di elezione di questa specie \u00e8 la steppa asciutta dell'Africa orientale e occidentale.\nRapporti con l'uomo.\nViene allevato e riprodotto con successo in cattivit\u00e0 come uccello ornamentale fin dal XVIII secolo."}
{"id": "2202456", "revid": "281901", "url": "https://it.wikipedia.org/wiki?curid=2202456", "title": "Occhio verde", "text": ""}
{"id": "2202457", "revid": "344432", "url": "https://it.wikipedia.org/wiki?curid=2202457", "title": "Becco di corallo", "text": ""}
{"id": "2202458", "revid": "281901", "url": "https://it.wikipedia.org/wiki?curid=2202458", "title": "Occhioverde", "text": ""}
{"id": "2202459", "revid": "281901", "url": "https://it.wikipedia.org/wiki?curid=2202459", "title": "Occhiverdi", "text": ""}
{"id": "2202460", "revid": "1543377", "url": "https://it.wikipedia.org/wiki?curid=2202460", "title": "Mantissa", "text": "Sia \"a\" un numero positivo, si definisce mantissa del numero reale \"a\", la parte frazionaria del logaritmo di \"a\".\nStoria.\nIl termine non ha significato in lingua italiana al di fuori dal contesto matematico. Deriva dal termine latino \"mantissa\" (probabilmente di origine etrusca), che indicava una aggiunta di riempimento. Il termine \u00e8 entrato nell'uso della lingua inglese e dell'italiano antico per indicare un'aggiunta o una cosa di poco conto.\nNel 1624 il termine venne adottato da Henry Briggs per indicare la parte decimale da aggiungere alla parte intera di un logaritmo.\nCon lo sviluppo delle notazioni in virgola mobile, che hanno assunto grande importanza in seguito alla nascita dei calcolatori, il termine \u00e8 stato impiegato sia in italiano sia in inglese per indicare le cifre significative del numero rappresentato. Tale uso \u00e8 stato probabilmente introdotto da Arthur Burks nel 1946. Tale uso \u00e8 ancora comune nel contesto informatico, tuttavia \u00e8 deprecato dallo standard IEEE 754 e da diverse figure tra le quali William Kahan, che usa il termine \"significand\" e considera errato l'uso di \"mantissa\", e Donald Knuth, che usa l'espressione \"parte frazionaria\" e considera l'uso di \"mantissa\" in questo contesto un abuso terminologico, in quanto si tratta di un concetto che ha un significato differente nel contesto dei logaritmi, dove gode di propriet\u00e0 diverse. Le notazioni scientifica e in virgola mobile sono rappresentazioni log-lineari, non logaritmiche, e nell'eseguire prodotti di numeri in virgola mobile si esegue il prodotto delle parti frazionarie e la somma degli esponenti, mentre nel prodotto di logaritmi si sommano sia le caratteristiche sia le mantisse. In questa accezione, nella lingua inglese il termine \u00e8 stato sostituito da \"significand\", introdotto da Forsythe e Moler nel 1967.\nEsempio.\nDato il numero 147, formula_1(147) = 2,1673173, la sua mantissa \u00e8 il numero dopo la virgola (1673173).\nPropriet\u00e0.\nLa mantissa di un numero \"a\" non varia se si moltiplica o si divide il numero \"a\" per una potenza intera della base del logaritmo; ovvero la mantissa di formula_2 in base formula_3 \u00e8 uguale alla mantissa di formula_4 formula_5, dato che formula_6 e quindi la parte decimale dopo la virgola resta invariata, visto che l'addendo \u00e8 un intero.\nQuesta propriet\u00e0, unita a quelle della caratteristica del logaritmo rende possibile la costruzione di tavole di logaritmi che consentono, note le prime \"n\" cifre del numero, (con \"n\" il grado di accuratezza) di individuare le prime \"n\" cifre della parte decimale del logaritmo ed approssimare le successive, e viceversa, note le prime n cifre della mantissa \u00e8 possibile calcolare le prime n cifre del numero."}
{"id": "2202461", "revid": "709565", "url": "https://it.wikipedia.org/wiki?curid=2202461", "title": "Una foresta incantata per Katia e Carletto", "text": "Una foresta incantata per Katia e Carletto (\"Kit &amp; Kaboodle\") \u00e8 una serie televisiva a cartoni animati prodotta da Cin\u00e9Groupe."}
{"id": "2202463", "revid": "1776051", "url": "https://it.wikipedia.org/wiki?curid=2202463", "title": "Woodstock 1999 (album)", "text": "Woodstock 1999 \u00e8 una compilation live tratta dal concerto Woodstock 1999.\nHa raggiunto la posizione #32 nella Billboard 200."}
{"id": "2202464", "revid": "125019", "url": "https://it.wikipedia.org/wiki?curid=2202464", "title": "Consulta nazionale della propriet\u00e0 collettiva", "text": "La Consulta nazionale della propriet\u00e0 collettiva \u00e8 un'associazione senza fine di lucro che riunisce le comunit\u00e0 utenti di usi civici o di demani civici, delle universit\u00e0 agrarie e delle propriet\u00e0 collettive, con lo scopo di difendere e valorizzare questi antichi istituti giuridici nei loro aspetti economici, sociali, naturalistici e culturali, attraverso ricerche, iniziative e manifestazioni idonee ad una maggior conoscenza delle risorse naturali ed antropiche che sono (o possono essere) tenute o utilizzate in forma collettiva dalle comunit\u00e0 locali.\nFondata in Roma, presso il Senato della Repubblica, il 7 marzo 2006, essa ha attualmente sede in Trento.\nHa una struttura federativa, organizzata in coordinamenti a livello regionale.\nLa sua attivit\u00e0 si ispira al Manifesto di Roma - dichiarazione comune delle propriet\u00e0 collettive, approvato a Palazzo Madama al momento della fondazione.\nIl presidente \u00e8 Michele Filippini (Partecipanza Agraria di Villa Fontana), il vicepresidente \u00e8 Marcello Marian (Universit\u00e0 agraria di Colonna).\nA seguito della riunione del comitato direttivo della Consulta tenutasi a Roma nel mese di novembre 2018 Marcello Marian, presidente dell'A.R.U.A.L. (Associazione Regionale Universit\u00e0 Agrarie Lazio), \u00e8 stato eletto presidente della Consulta nazionale della propriet\u00e0 collettiva. Vicepresidenti sono stati eletti: Rita Laurenzano (Calabria) e Stefano Lorenzi (Veneto). L'impegno programmatico del presidente Marian \u00e8 quello di \"meridionalizzare\" la consulta portandola a contatto con le realt\u00e0 delle regioni meridionali d'Italia."}
{"id": "2202465", "revid": "204012", "url": "https://it.wikipedia.org/wiki?curid=2202465", "title": "Articolazione sinoviale", "text": ""}
{"id": "2202467", "revid": "767487", "url": "https://it.wikipedia.org/wiki?curid=2202467", "title": "Geometria riemanniana", "text": "La geometria riemanniana \u00e8 una branca della geometria differenziale che studia le variet\u00e0 riemanniane.\nUna variet\u00e0 riemanniana \u00e8 un oggetto matematico che modellizza la nozione di \"spazio curvo\" di dimensione arbitraria. Su di esso sono definite molte delle usuali nozioni geometriche, quali angoli, distanze, volumi, linee rette (dette geodetiche). Sono inoltre presenti nozioni proprie agli spazi curvi, quali quella di curvatura e di tensore metrico.\nLa teoria nasce con un articolo in cui il matematico tedesco Bernhard Riemann generalizza la geometria differenziale delle superfici nello spazio."}
{"id": "2202472", "revid": "1745361", "url": "https://it.wikipedia.org/wiki?curid=2202472", "title": "Polentone (disambigua)", "text": ""}
{"id": "2202477", "revid": "767487", "url": "https://it.wikipedia.org/wiki?curid=2202477", "title": "Comici cosmetici", "text": "Comici cosmetici \u00e8 il terzo album di Alberto Camerini, prodotto da Shel Shapiro e pubblicato nel 1978.\nNel 1990 l\u2019album fu ristampato in versione vinile, cassetta e per la prima volta anche in CD da parte della Sony Music.\nIl disco.\nL'album \u00e8 l'ultimo di Camerini con la Cramps Records, dato che il musicista passer\u00e0 alla CBS dopo la chiusura della casa discografica.\nIl disco \u00e8 organizzato come un concept album che racconta la storia di un clown chiamato \"Neurox\". Lo stile musicale \u00e8 vario, con contaminazioni punk (\"Divo divo\", \"Poliziotto per favore\") e folk (\"Siamo tanti\", \"Rock show\").\nParticolare successo ha avuto anche il brano \"Macondo\", dedicato all'omonimo locale milanese, dove negli anni '70 era praticato il fumo libero."}
{"id": "2202479", "revid": "104458", "url": "https://it.wikipedia.org/wiki?curid=2202479", "title": "Sci alpino ai XX Giochi olimpici invernali - Discesa libera femminile", "text": "Tra le competizioni dello sci alpino ai XX Giochi olimpici invernali di la discesa libera femminile si disput\u00f2 mercoled\u00ec 15 febbraio sulla pista Fraiteve Olympique di San Sicario; l'austriaca Michaela Dorfmeister vinse la medaglia d'oro, la svizzera Martina Schild quella d'argento e la svedese Anja P\u00e4rson quella di bronzo.\nDetentrice uscente del titolo era la francese Carole Montillet, che aveva vinto la gara dei XIX Giochi olimpici invernali di disputata sul tracciato di Snowbasin precedendo l'italiana Isolde Kostner (medaglia d'argento) e l'austriaca Renate G\u00f6tschl (medaglia di bronzo); la campionessa mondiale in carica era la croata Janica Kosteli\u0107, vincitrice a Bormio/Santa Caterina Valfurva 2005 davanti all'italiana Elena Fanchini e alla G\u00f6tschl.\nRisultati.\nLegenda:\nDNF = prova non completata\nDNS = non partita\nPos. = posizione\nOre: 12.00 (UTC+1)\nPista: Fraiteve Olympique\nPartenza: 2\u00a0538\u00a0m\u00a0s.l.m.\nArrivo: 1\u00a0738\u00a0m\u00a0s.l.m.\nLunghezza: 3\u00a0058\u00a0m\nDislivello: 800\u00a0m\nPorte: 43\nTracciatore: Jan Tischhauser (FIS)"}
{"id": "2202482", "revid": "117907467", "url": "https://it.wikipedia.org/wiki?curid=2202482", "title": "Fatti di Watts", "text": "I fatti di Watts indicano una sommossa a sfondo razziale d'imponente portata durata per 6 giorni nell'agosto 1965. I centri maggiormente colpiti furono Watts (un distretto di Los Angeles) e i sobborghi contigui, anch'essi interessati da continui disordini multietnici. Alla fine della sommossa si contarono 34 morti, 1.032 feriti e 3.952 arresti.\nSi tratt\u00f2 infatti di una delle rivolte pi\u00f9 crude e violente della storia degli Stati Uniti d'America, superata solo dalla rivolta di Los Angeles per entit\u00e0 di danni.\nL'arresto di Marquette Frye.\nI disordini iniziarono l'11 agosto, quando Lee Minikus, un poliziotto della California Highway Patrol, ferma Marquette Frye, un uomo di colore in apparente stato di ebbrezza per via della propria andatura irregolare in automobile. Dopo aver eseguito i controlli standard del test anti-droga e verifiche per accertarne l'ubriachezza, Frye viene portato al distretto di Watts. Il caso si complica quando Ronald Frye, fratello di Marquette, richiede al distretto di concedere il ritiro dell'auto per riportarla a casa, ma Minikus, incaricato delle indagini, nega il ritiro poich\u00e9 l'auto \u00e8 sequestrata dal distretto.\nLo stesso giorno dell'arresto, alcune persone di colore contestano la scelta della polizia e mostrano manifesti in favore dell'arrestato. Da poche decine a centinaia di manifestanti afroamericani la situazione inizia a sfuggire di controllo. Alla manifestazione si aggiungono Ronald e sua madre, che insieme alla folla iniziano a contestare in modo violento, lanciando sassi e oggetti vari contro il dipartimento di polizia in cui \u00e8 rinchiuso Marquette.\nVengono quindi arrestate altre tre persone, due delle quali sono Ronald Frye e la madre, ma la violenza dilaga senza che la polizia possa fare nulla, e nei sei giorni che seguono il sobborgo viene messo a ferro e fuoco.\nLa rivolta.\nL'annuncio di nuovi arresti, tutte persone di colore, scatena la sommossa. Nel primo giorno vengono distrutti negozi di bianchi e neri, incendiati edifici, risse, aggressioni, missioni punitive a sfondo razziale da entrambe le parti e atti di vandalismo. La polizia non reagisce, ma viene comunque coinvolta da centinaia di manifestanti di colore che propendono per la violenza, ingaggiando scontri feroci con le forze dell'ordine e impedendo agli uomini del Los Angeles Fire Department di spegnere gli incendi.\nGli scontri tra i bianchi americani e i neri si fanno sempre pi\u00f9 violenti e accesi, tanto che agli atti di ordinario vandalismo si aggiungono \"raid\" a negozi e incendi ad automobili di entrambe le fazioni. Pochissima gente non partecipa alla rivolta, preferendo rimanere chiusa in casa lontana dagli scontri. Ad alimentare la tensione razziale vi sono anche le dichiarazioni di William Parker, direttore della LAFD, che in un'intervista descrive gli afroamericani rivoltosi come \"scimmie dello zoo\".\nI danni.\nLo Stato della California ha stimato i danni finali della sommossa sui 40 milioni di dollari, da aggiungere agli oltre mille edifici distrutti dalle fiamme. I danni superiori si sono rilevati nel quartiere con concentrazione maggiore dei bianchi, con incendi dolosi provocati nel centro urbano ai danni di attivit\u00e0 commerciali e non."}
{"id": "2202483", "revid": "599", "url": "https://it.wikipedia.org/wiki?curid=2202483", "title": "J\u00f8rgen Mohr", "text": ""}
{"id": "2202484", "revid": "1442080", "url": "https://it.wikipedia.org/wiki?curid=2202484", "title": "Gadiculus argenteus", "text": "Il pesce fico (Gadiculus argenteus) \u00e8 un piccolo pesce di mare della famiglia Gadidae. \u00c8 l'unica specie del genere Gadiculus.\nDistribuzione e habitat.\nQuesta specie \u00e8 presente nel mar Mediterraneo occidentale (compreso l'Adriatico) e nell'Oceano Atlantico orientale tra il golfo di Guascogna ed il Marocco con la sottospecie \"G. argenteus argenteus\". Pi\u00f9 a nord fino alla Norvegia settentrionale ed all'Islanda \u00e8 sostituito dall'altra sottospecie \"Gadiculus argenteus thori\".\nVive a profondit\u00e0 notevoli, fino a 1000 metri di fondale e non si incontra mai sopra i 200 metri.\nDescrizione.\nQuesto pesciolino presenta una testa di notevoli dimensioni con occhi molto grandi e bocca obliqua. Il corpo si assottiglia nella parte posteriore ed \u00e8 compresso lateralmente. Le pinne dorsali sono tre, piuttosto corte, e le pinne anali due, opposte alle ultime due dorsali. La pinna caudale ha bordo concavo, le pinne pettorali sono piccole e cos\u00ec le pinne ventrali, inserite anteriormente alle pettorali.\nIl colore \u00e8 grigio - roseo sul dorso ed argentato sui fianchi.\nLa taglia \u00e8 molto piccola, la dimensione massima nota \u00e8 di 9\u00a0cm.\nAlimentazione.\nSi nutre di piccoli crostacei.\nPesca.\nSi cattura con reti a strascico e la sua importanza \u00e8 minima, finisce in genere nel misto di minutaglia per fritture di paranza."}
{"id": "2202485", "revid": "110157", "url": "https://it.wikipedia.org/wiki?curid=2202485", "title": "Monte Mounier", "text": "Il Monte Mounier (in francese \"Mont Mounier\") \u00e8 un'imponente montagna delle Alpi Marittime, sita interamente in territorio francese, ed alta 2817 \nCaratteristiche.\nA differenza del Monte Tenibres e della Cima Corborant, si trova sul fianco destro idrografico della Tinea, in posizione dominante e isolata, \u00e8 pertanto ben individuabile da buona parte del dipartimento francese delle Alpi marittime.\nIl nome fa chiaramente riferimento al colore scuro delle rocce (dal latino \"Mons Niger\"). Geologicamente \u00e8 costituito da marne.\nSulla cresta sommitale sussistono le rovine di un rifugio del Club Alpino Francese attivo dal 1927 al 1940, costruito inizialmente come osservatorio nel 1897.\nAccesso alla vetta.\nLa via di salita avviene per cresta a partire dal Col de la Crousette e non presenta difficolt\u00e0 di arrampicata. A differenza del gneiss della catena principale delle Marittime, le marne non si prestano all'arrampicata a causa della scarsa solidit\u00e0.\nIl panorama dalla vetta \u00e8 molto bello e interessante, aperto verso il litorale della Costa Azzurra e molto ricco sulla catena principale delle Alpi Marittime."}
{"id": "2202486", "revid": "599", "url": "https://it.wikipedia.org/wiki?curid=2202486", "title": "Georgius Mohr", "text": ""}
{"id": "2202488", "revid": "647919", "url": "https://it.wikipedia.org/wiki?curid=2202488", "title": "Pesce fico", "text": ""}
{"id": "2202489", "revid": "647919", "url": "https://it.wikipedia.org/wiki?curid=2202489", "title": "Gadiculus argenteus thori", "text": ""}
{"id": "2202491", "revid": "339392", "url": "https://it.wikipedia.org/wiki?curid=2202491", "title": "American Airlines Arena", "text": ""}
{"id": "2202492", "revid": "729019", "url": "https://it.wikipedia.org/wiki?curid=2202492", "title": "Episodi di Lipstick Jungle (prima stagione)", "text": "- Trasmessa in USA: NBC - 7 febbraio 2008 - 20 marzo 2008\n- Trasmessa in Italia: Fox Life - 5 febbraio 2009 - 19 marzo 2009 in chiaro su Cielo canale gratuito del digitale terrestre."}
{"id": "2202493", "revid": "647919", "url": "https://it.wikipedia.org/wiki?curid=2202493", "title": "Gadiculus thori", "text": ""}
{"id": "2202494", "revid": "599", "url": "https://it.wikipedia.org/wiki?curid=2202494", "title": "Grigore Constantin Moisil", "text": ""}
{"id": "2202496", "revid": "36426", "url": "https://it.wikipedia.org/wiki?curid=2202496", "title": "Viale della Giovine Italia", "text": "Viale della Giovine Italia \u00e8 un viale di Firenze, facente parte dei viali di Circonvallazione, grandi viali a numerose corsie ispirati alle boulevard parigine, e costruiti da Giuseppe Poggi ai tempi in cui la citt\u00e0 era capitale d'Italia.\nStoria.\nFu tracciato in corrispondenza dell'ultima cerchia di mura dove appunto correva via di Lungo le Mura (o via Lungo le Mura della Zecca Vecchia), e inizialmente denominato viale Carlo Alberto (Carlo Alberto Amedeo di Savoia, 1798-1849) con deliberazione della giunta comunale del marzo 1869. Successivamente fu intitolato alla mazziniana Giovine Italia con deliberazione del consiglio comunale dell'aprile 1947, confermata nel novembre 1963.\nLa sua realizzazione \u00e8 da valutare all'interno del progetto di ingrandimento della citt\u00e0 di Firenze redatto da Giuseppe Poggi per far fronte alle nuove necessit\u00e0 urbanistiche determinate dalla scelta di Firenze come Capitale d'Italia (1865-1871), e quindi in rapporto all'intervento di atterramento delle mura in modo da creare un anello di circonvallazione utile sia a collegare le zone est e ovest della citt\u00e0, sia ad annullare la cesura tra la Firenze storica e i nuovi quartieri periferici.\nPi\u00f9 in particolare in questa zona il progetto prevedeva il divaricarsi delle due corsie dei viali, in modo da destinare la forca determinatasi (cio\u00e8 i lotti ora occupati dalla caserma Antonio Baldissera e dall'Archivio di Stato perimetrati da questo viale, dal viale Giovanni Amendola e dal lungarno Guglielmo Pecori Giraldi) a un grande parterre verde, con bagni pubblici e stabilimenti sportivi e ricreativi, ospitati in un edificio posto dal lato del lungarno a fare da quinta scenografica al grande spazio a giardino. ll triangolo di verde previsto in realt\u00e0 ebbe vita breve: nel tentativo di risolvere la complessa questione della collocazione di una caserma di cavalleria prossima al centro della citt\u00e0, il comune opt\u00f2 gi\u00e0 nel 1881 per sacrificare la zona verde a favore dell'insediamento militare, cedendo gratuitamente all'Amministrazione Militare tutta la grande area tra il lungarno e piazza Cesare Beccaria (compreso quindi anche il lotto sul quale attualmente insiste d'Archivio di Stato), e ponendo le basi per la totale saturazione degli spazi come oggi si vede. Nel 1936, longitudinalmente e dal lato opposto all'Arno, venne eretta la Casa della Giovent\u00f9 Italiana del Littorio, incrementando cos\u00ec l'usurpazione degli spazi verdi. Quando, nel dopoguerra, la Casa fu abbattuta e sostituita con l'Archivio di Stato di Firenze, gli spazi verdi scomparvero definitivamente.\nDal lato della citt\u00e0 storica, fatta eccezione per il gi\u00e0 esistente complesso della Pia Casa di Lavoro di Montedomini, nei decenni successivi all'intervento urbanistico sorsero numerosi villini di pregio, realizzati nell'ottica della trasformazione dell'intera zona in residenziale alto borghese. \nIl viale \u00e8 parte integrante della principale arteria di trasporto di Firenze, costituita dal sistema dei viali di circonvallazione; per tutta la sua lunghezza \u00e8 percorso da numerose linee di trasporto pubblico urbano ed extra-urbano ed ospita una pista ciclabile su sede dedicata.\nDal settembre 2009 il viale \u00e8 stato dotato di un nuovo impianto di illuminazione a ridotto consumo energetico, con lampioni a due bracci curvi in grado di fornire un'illuminazione differenziata e specifica su carreggiata e controviale.\nDescrizione.\nIl viale, che si snoda quasi parallelamente a viale Giovanni Amendola, collega Piazza Cesare Beccaria a Piazza Piave e ai lungarni: Lungarno della Zecca Vecchia e Lungarno Guglielmo Pecori Giraldi.\nProcedendo da Piazza Beccaria verso l'Arno il viale costeggia sulla sinistra l'Archivio di Stato di Firenze e la caserma Baldissera, mentre sulla destra, tra gli altri, la sede de La Nazione, il complesso dell'ex carcere delle Murate, la Pia Casa di Lavoro di Montedomini, fino a sfociare nello slargo della Torre della Zecca in piazza Piave. Si innestano sul suo tracciato: via dei Malcontenti, via Pietro Thouar, via Ghibellina, via Duca degli Abruzzi e via dell'Agnolo.\nAperto al traffico veicolare con direzione da piazza Cesare Beccaria ai lungarni (rappresenta un'arteria centrale nel sistema di canalizzazione del traffico di penetrazione e di attraversamento della citt\u00e0), presenta la carreggiata asfaltata con spazi per sosta e parcheggio da ambedue i lati. \u00c8 inoltre presente una pista ciclabile su sede dedicata.\nEdifici.\nGli edifici con voce propria hanno i riferimenti bibliografici nella voce specifica."}
{"id": "2202502", "revid": "212348", "url": "https://it.wikipedia.org/wiki?curid=2202502", "title": "Sommo pontefice", "text": ""}
{"id": "2202509", "revid": "1543377", "url": "https://it.wikipedia.org/wiki?curid=2202509", "title": "Rocca dell'Abisso", "text": "La Rocca dell'Abisso \u00e8 una montagna delle Alpi Marittime, sita subito ad ovest del Col di Tenda, ed alta 2.755 \nCaratteristiche.\nSi trova sullo spartiacque principale tra Italia e Francia, nel punto di congiunzione di tre valli: valle Gesso, valle Vermenagna e val Roia.\nDal punto di vista geologico, la montagna \u00e8 composta da gneiss. In particolare, il versante occidentale \u00e8 formato da ortogneiss cristallini di et\u00e0 pre-triassica, mentre il versante orientale presenta scisti gneissici del Permiano.\nLe origini del nome sono incerte. Alcune fonti la fanno risalire al termine \"abisso\" nel significato italiano di \"voragine\", che sarebbe stato assegnato alla montagna a causa delle sue pareti verticali. \nLa prima salita storicamente nota fu realizzata nel 1832 da Lorenzo Pareto e da un anonimo portatore di Chiusa Pesio.\nSulla vetta \u00e8 posta una croce ai cui piedi, il 27 settembre 2020, \u00e8 stata collocata una statua in bronzo della Madonna della Rocca dell'Abisso, Mediatrice di tutte le grazie.\nAscensione.\nVia normale.\nLa via normale \u00e8 un percorso di tipo escursionistico, che si sviluppa dal colle di Tenda, parte sulla vecchia strada militare, parte su sentiero, fino alla cresta sommitale, seguendo la quale si raggiungono prima la cima sud, caratterizzata da una croce metallica, poi la cima nord, massima elevazione. Il percorso passa in prossimit\u00e0 di numerose opere di fortificazione, risalenti alla fine del XIX secolo.\nLa difficolt\u00e0 della salita \u00e8 di tipo escursionistico; la difficolt\u00e0 generale \u00e8 valutata in E, ma il tratto terminale di cresta tra le cime sud e nord, un po' esposto, \u00e8 indicato da alcune fonti come EE.\nAltre vie alpinistiche.\nLe pareti della Rocca offrono diverse possibilit\u00e0 di ascensione di tipo alpinistico. I vicini \"torrioni Saragat\" ad esempio presentano alcune vie di questo tipo. Sullo sperone ovest-nord-ovest si sviluppa una via di difficolt\u00e0 valutata in AD- / AD, con passaggi obbligati fino al III+, e sviluppo di circa 250\u00a0m.\nAccesso invernale.\nIn inverno \u00e8 possibile raggiungere la vetta seguendo la via normale estiva, percorribile con gli sci o con le ciaspole. Con gli sci \u00e8 possibile iniziare la salita anche dalla val Roia."}
{"id": "2202511", "revid": "767487", "url": "https://it.wikipedia.org/wiki?curid=2202511", "title": "Gabriel Magdelenet", "text": "Scrisse poesie in latino e francese.\nStudi\u00f2 legge e divenne avvocato a Parigi, in seguito fu segretario del cardinale Richelieu, per il quale scrisse un testo sulla \"Presa della Rochelle\" . \nIl suo volumetto, intitolato \"Gabrielis Magdeleneti carminum - libellus\", stampato a Parigi nel 1662 e composto da 124 pagine, contiene poesie in lode di Luigi XIII, di Luigi XIV e dei loro ministri e cortigiani."}
{"id": "2202518", "revid": "155613", "url": "https://it.wikipedia.org/wiki?curid=2202518", "title": "Piazza Garibaldi (Livorno)", "text": "Piazza Garibaldi \u00e8 una caratteristica piazza di Livorno, posta lungo le sponde del Fosso Reale e sede di un frequentato mercato giornaliero.\nStoria.\nNota anticamente come \"piazza Rangoni\", dal nome di una famiglia che qui possedeva alcune abitazioni, le sue origini risalgono alla formazione della citt\u00e0 fortificata di Livorno (XVI secolo), quando quest'area divenne il punto di raccordo tra il varco posto lungo le mura (la scomparsa \"Porta a Pisa\") e la strada per Pisa.\nLa realizzazione dei primi sobborghi oltre il Fosso Reale, nel XVIII secolo, determin\u00f2 la rapida urbanizzazione della zona e la formazione di alcuni caseggiati intorno alla piazza.\nTuttavia, un riassetto delle zone limitrofe si ebbe solo negli anni quaranta dell'Ottocento, quando, con l'abbattimento della cinta muraria medicea, Luigi Bettarini copr\u00ec il vicino Fosso Reale con una vasta volta (il \"Voltone\", oggi piazza della Repubblica) che divenne il principale punto di raccordo tra la citt\u00e0 storica ed i sobborghi. Per questo, il Palazzo Malenchini, che inizialmente aveva il fronte principale rivolto verso la piazza Rangoni, fu dotato di una nuova monumentale facciata sul \"Voltone\".\nNel 1882 la piazza Rangoni fu intitolata a Giuseppe Garibaldi e, nel 1889, qui fu innalzato il monumento allo stesso Garibaldi; opera del celebre Augusto Rivalta, la scultura si erge su un alto basamento eseguito sotto la direzione di Angiolo Badaloni.\nIn un primo momento era stato ipotizzato di collocare la statua lungo la passeggiata a mare, nei pressi del Cantiere Orlando, ma l'opinione pubblica fece pressione affinch\u00e9 il monumento fosse eretto in una zona pi\u00f9 centrale e popolare."}
{"id": "2202521", "revid": "1543377", "url": "https://it.wikipedia.org/wiki?curid=2202521", "title": "Henschel Hs 123", "text": "L'Henschel Hs 123 era un bombardiere a tuffo e da attacco al suolo monomotore biplano prodotto dall'azienda tedesca Henschel Flugzeugwerke AG negli anni trenta ed operativo durante la Guerra civile spagnola, seconda guerra mondiale e Seconda guerra sino-giapponese.\nPur mantenendo un'impostazione superata per il periodo, la sua robustezza lo vide impegnato in prima linea con la Luftwaffe, dimostrando la sua efficacia fino alle fasi finali del secondo conflitto mondiale.\nStoria del progetto.\nNel 1933, su suggerimento dell'asso dell'aviazione della Prima guerra mondiale Ernst Udet, il Reichsluftfahrtministerium (RLM), il ministero che nella Germania hitleriana aveva assunto la supervisione dell'intera aviazione tedesca, emise una specifica per la fornitura di un nuovo bombardiere in picchiata da assegnare ai reparti della costituenda Luftwaffe. All'appello risposero la Fieseler Flugzeugbau Kassel e la Henschel Flugzeugwerke.\nL'ufficio tecnico della Henschel avvi\u00f2, su progetto dell'ingegnere Friedrich Nicolaus, lo sviluppo di un nuovo modello atto allo scopo, un robusto monomotore di costruzione metallica dall'impostazione, per l'epoca classica, monoposto, con velatura sesquiplana, ovvero con ala inferiore dall'apertura sensibilmente ridotta rispetto alla superiore, e carrello fisso al quale, come da convenzioni RLM, venne assegnata la designazione Hs 123.\nIl primo prototipo, indicato come Hs 123 V1 ed equipaggiato con un motore radiale BMW 132 A-3 da 650 PS (478 kW), venne portato in volo per la prima volta il 1\u00ba aprile 1935 quindi, dopo la prima fase di prove in volo, venne inviato per essere sottoposto ad una prima valutazione dove, il successivo 8 maggio, fu lo stesso Udet a pilotarlo. In seguito, nell'estate di quello stesso anno, l'Hs 123 V1 venne messo a confronto in prove comparative con il concorrente Fieseler Fi 98 risultando chiaramente superiore determinando l'abbandono della Fieseler. I successivi prototipi differivano in qualche particolare tecnico, l'Hs 123 V2, immatricolato con marche civili D-ILUA, era equipaggiato con una diversa motorizzazione pi\u00f9 potente, un radiale Wright Cyclone da 770 hp 574\u00a0kW, ed il terzo, l'Hs 123 V3 D-IKOU sempre motorizzato BMW 132 A-3, introduceva una cappottatura pi\u00f9 aderente caratterizzata da 18 bugne in corrispondenza delle punterie delle singole teste del propulsore, inoltre fu il primo ad essere equipaggiato con armamento basato su una coppia di mitragliatrici MG 17 calibro 7,92 mm montate sulla parte superiore della fusoliera.\nI tre esemplari vennero inviati per le prove ufficiali presso il centro sperimentale di Rechlin dove vennero intensamente testati dall'agosto 1935 (o agosto 1936 secondo altre fonti), e nelle prove che si susseguirono si verificarono due incidenti con perdita di due esemplari a causa di un cedimento strutturale durante picchiate ad alta velocit\u00e0. La commissione tecnica incaricata di investigare giunse alla conclusione che le ali venne strappate dalla struttura centrale della fusoliera per cui si avvi\u00f2 la costruzione di un quarto prototipo, l'Hs 123 V4 D-IZXY, che introdusse una cellula rinforzata per ovviare al problema.\nLe prove effettuate sull'Hs 123 V4 D-IZXY risultarono soddisfacenti e l'RLM decise di stipulare un contratto di fornitura per un primo lotto di esemplari di serie, indicati come Hs 123 A-1, che iniziarono ad essere prodotti dall'estate 1936 negli stabilimenti di Sch\u00f6nefeld e Johannisthal. L'Hs 123 A-1 era armato con le due mitragliatrici MG 17 e poteva trasportare su un attacco ventrale una bomba da caduta da 250 kg (SC 250) o, in alternativa, un serbatoio addizionale di combustibile, pi\u00f9 altre quattro bombe, due per lato, da 50 kg (SC 50) in rack posizionati sull'intradosso dell'ala inferiore.\nImpiego operativo.\nGli esemplari iniziarono ad essere consegnati nell'ottobre 1935, equipaggiano inizialmente il I./StG 162, unit\u00e0 sperimentale basata a Schwerin appositamente creata per testare il modello in ambito operativo.\nIl primo impiego operativo in un'azione di guerra venne dalla partecipazione (non ufficiale) tedesca alla guerra civile spagnola. Sei di questi velivoli trovarono un impiego bellico nella Legione Condor, una unit\u00e0 aerea appartenente alla Germania nazista formata da volontari ed impiegata durante il conflitto in supporto alle forze nazionaliste di Francisco Franco. I primi tre arrivarono nell'autunno 1936 assegnati alla VJ/88, la speciale squadriglia creata per testare gli aerei da caccia. Posti agli ordini del Leutnant Heinrich Br\u00fccker, questi tre biplani parteciparono all'offensiva nazionalista contro M\u00e1laga nel gennaio 1937 e in seguito attaccarono le postazioni nemiche attorno Bilbao. Nonostante l'Hs 123 non si rivel\u00f2 particolarmente adatto al bombardamento in picchiata, il capo di stato maggiore della legione Condor, l'Oberstleutnant Wolfram von Richthofen, nella primavera di quello stesso 1937 invi\u00f2 a Br\u00fccker altri tre Hs 123. Di questi sei aerei, per l'estate ne erano andati persi quattro per varie ragioni, e gli ultimi due vennero trasferiti ad un'unit\u00e0 spagnola.\nLa neofondata Aviaci\u00f3n Nacional, la componente aerea delle forze armate franchiste, ordin\u00f2 successivamente altri 11 esemplari per integrare la flotta.\nNel corso della seconda guerra mondiale, sul fronte orientale, volontari della \"Escuadrilla Azul\" (15 Spanische Staffel/VIII Fliegerkorps) del JG-27 con base a Vitebsk parteciparono alle operazioni con una flotta di Hs 123 accanto alle unit\u00e0 della II.(Schl.)/LG 2. Al momento dell'avanzata sovietica, nella primavera del 1944, tutti gli esemplari vennero definitivamente messi a terra. Erano oramai da tempo impiegati solo per missioni notturne, ma la messa a terra non fu dovuta all'obsolescenza del mezzo, bens\u00ec alla mancanza di pezzi di ricambio, infatti l'Hs 123 era ancora considerato uno dei migliori bombardieri per missioni di disturbo notturno di tutte le forze armate dell'asse, ruolo in cui si ciment\u00f2 anche il Fiat C.R.42.\nNel teatro bellico asiatico venne intensamente impiegato dalla Chung-Hua Min-Kuo K'ung-Ch\u00fcn, l'aviazione militare della Repubblica di Cina, nello svolgimento della Seconda guerra sino-giapponese nel ruolo di bombardiere a tuffo attaccando le navi della Marina imperiale giapponese che risalivano il territorio sul Fiume Azzurro, soprattutto nel 1938."}
{"id": "2202525", "revid": "36426", "url": "https://it.wikipedia.org/wiki?curid=2202525", "title": "Viale Giovanni Amendola", "text": "Viale Giovanni Amendola \u00e8 un viale di Firenze, facente parte dei viali di Circonvallazione. Il viale collega il ponte a San Niccol\u00f2 (e quindi il lungarno Pecori Giraldi e il lungarno del Tempio) con piazza Cesare Beccaria. Si innestano sul suo tracciato: via Arnolfo, via Duca degli Abruzzi, via Fra' Giovanni Angelico e via Giotto. \nStoria.\nI grandi viali attorno al centro di Firenze, ispirati ai boulevard parigine, furono costruiti da Giuseppe Poggi ai tempi in cui la citt\u00e0 era capitale d'Italia (1865-1871). In questa zona il progetto prevedeva il divaricarsi delle due corsie dei viali, in modo da destinare la forca determinatasi (cio\u00e8 i lotti ora occupati dalla caserma Antonio Baldissera e dall'Archivio di Stato perimetrati da questo viale, dal viale della Giovine Italia e dal lungarno Pecori Giraldi) a un grande parterre verde, con bagni pubblici e stabilimenti sportivi e ricreativi, ospitati in un edificio posto dal lato del lungarno a fare da quinta scenografica al grande spazio a giardino.\nIn realt\u00e0, nel tentativo di risolvere la complessa questione della collocazione di una caserma di cavalleria prossima al centro della citt\u00e0, il comune opt\u00f2 nel 1881 per sacrificare la zona verde a favore dell'insediamento militare, cedendo gratuitamente all'Amministrazione Militare tutta la grande area tra il lungarno e piazza Cesare Beccaria (compreso quindi anche il lotto sul quale attualmente insiste d'Archivio di Stato), e ponendo le basi per la totale saturazione degli spazi come oggi si vede.\nDopo essere stato inizialmente indicato nelle piante con il titolo provvisorio di via del Ponte di Ferro, il viale fu denominato, al pari degli altri viali, a un componente di casa Savoia, il Duca di Genova (il fratello del re Vittorio Emanuele II) e, dopo la caduta del fascismo, fu intitolato allo scrittore e politico Giovanni Amendola.\nDescrizione.\nAperto al traffico veicolare con direzione dai lungarni a piazza Cesare Beccaria (rappresenta il primo tratto del circuito dei viali e quindi si pone come centrale nella canalizzazione del traffico di penetrazione e di attraversamento della citt\u00e0), presenta la carreggiata asfaltata con spazi per sosta e parcheggio da ambedue i lati.\nEdifici.\nGli edifici con voce propria hanno i riferimenti bibliografici nella voce specifica.\nLapidi.\nIn angolo con via Giotto una lapide ricorda Eugenio Montale:"}
{"id": "2202531", "revid": "1543377", "url": "https://it.wikipedia.org/wiki?curid=2202531", "title": "Germania Ovest ai Giochi olimpici", "text": "La Germania Ovest ha partecipato ai Giochi olimpici tra il 1968 e il 1988, con l'eccezione dei Giochi estivi del 1980 che furono boicottati. Nel 1952, visto il rifiuto della Germania Est di collaborare, la Germania Ovest partecip\u00f2 \"de facto\" da sola ai Giochi olimpici, ma in rappresentanza della Germania, alla quale vengono riconosciute le medaglie di quell'edizione. Tra il 1956 e il 1964 la Germania Ovest e la Germania Est presentarono insieme una Squadra Unificata Tedesca ai Giochi olimpici. Con la riunificazione della Germania del 1990, il team della Germania torn\u00f2 alle competizioni.\nNel 1972 la Germania Ovest ha anche ospitato i Giochi della XX Olimpiade, a Monaco di Baviera."}
{"id": "2202536", "revid": "1305772", "url": "https://it.wikipedia.org/wiki?curid=2202536", "title": "Evviva Palm Town", "text": " \u00e8 un anime realizzato nel 1987 dalla Toei Animation in 44 episodi della durata di 22 minuti. La serie \u00e8 il seguito di \"Maple Town - Un nido di simpatia\" del 1986.\nTrama.\nLa serie racconta le nuove avventure della coniglietta Patty Rabbit dopo il suo trasferimento dalla campagna a Palm Town una citt\u00e0 in riva al mare. Patty \u00e8 andata a vivere dagli zii Jane e George, due medici del locale ospedale: prova ancora tanta nostalgia per Maple Town, la cittadina dove ha trascorso la sua infanzia, ma ha tanta voglia di scoprire cosa le riserver\u00e0 la vita in questa nuova bella citt\u00e0. Qui far\u00e0 amicizia con la cockerina Lory, il cagnetto Joy e tanti altri, mentre i nuovi ladruncoli di turno sono due fratelli gatti tigrati di nome Guta e Yota (anche se tra di loro si chiamano spesso Fratellino e Fratellone), che a differenza di Glenn, che rubava cibo, sono pi\u00f9 interessati ai soldi.\nSigla.\nLa sigla italiana dal titolo \"Evviva Palm Town\" \u00e8 stata incisa da Cristina D'Avena con il coro dei Piccoli Cantori di Milano. La melodia iniziale \u00e8 quasi la stessa del brano La sveglia birichina dello Zecchino d'Oro 1973.\nEpisodi.\nLa seconda serie \u00e8 stata prodotta in 44 episodi di circa 22 minuti. Gli ultimi 5 episodi in Giappone sono stati divisi ognuno in due semi-episodi di circa 11 minuti e trasmessi in date diverse: per questo motivo alcune fonti riportano 50 episodi complessivi. In Italia a partire dall'episodio 26, la serie \u00e8 stata trasmessa dividendo in due gli episodi portando quindi a 63 il numero delle puntate mandate in onda."}
{"id": "2202537", "revid": "486946", "url": "https://it.wikipedia.org/wiki?curid=2202537", "title": "Seattle Center Coliseum", "text": ""}
{"id": "2202547", "revid": "453768", "url": "https://it.wikipedia.org/wiki?curid=2202547", "title": "Nervo cervicale trasverso", "text": "Il nervo cervicale trasverso (o nervo cutaneo trasverso del collo) \u00e8 un nervo cutaneo che origina dall'ansa cervicale media del plesso cervicale. \u00c8 costituito da fibre provenienti da C2 e C3.\nIl nervo aggira il margine posteriore dello sternocleidomastoideo e decorre orizzontalmente in avanti sulla faccia esterna del muscolo stesso; in corrispondenza del margine anteriore perfora la fascia cervicale superficiale e il muscolo platisma, facendosi superficiale. A questo punto si distribuisce alla cute delle regioni sopraioidea e sottoioidea."}
{"id": "2202555", "revid": "729019", "url": "https://it.wikipedia.org/wiki?curid=2202555", "title": "Focke-Wulf Ta 400", "text": "Il Focke-Wulf Ta 400 era il prototipo per un bombardiere a sei motori, sviluppato nella Germania nazista nel 1943 dalla Focke-Wulf come partecipante al progetto dell'Amerika Bomber. Uno dei primi aerei a essere sviluppato in pi\u00f9 Paesi, fu anche uno dei progetti pi\u00f9 avanzati ideati dalla Focke-Wulf Flugzeugbau AG durante la seconda guerra mondiale, anche se non super\u00f2 mai lo stadio di modello per la galleria del vento.\nProgettato come bombardiere e aereo da ricognizione a lungo raggio da Kurt Tank ebbe, tra le caratteristiche particolari, la singolare adozione di sei motori radiali BMW 801D, ai quali si aggiunsero successivamente due motori a getto Junkers Jumo 004.\nStoria del progetto.\nIn risposta a una specifica emanata il 22 gennaio 1942 dal Reichsluftfahrtministerium (RLM), il Ministero dell'aria del Reich, Kurt Tank capo dell'ufficio di progettazione della Focke-Wulf, cominci\u00f2 a definire il Ta 400 come bombardiere e aereo da ricognizione a lungo raggio mosso da sei motori radiali BMW 801D. Il lavoro sul progetto inizi\u00f2 nel 1943 e si svolse prevalentemente nei cantieri di Ch\u00e2tillon-sous-Bagneux vicino a Parigi. Ci fu un contratto per la progettazione e costruzione dei maggiori componenti alle compagnie italiane, francesi e tedesche; nella speranza di accelerare il processo e iniziare la costruzione dei prototipi prima possibile.\nIl progetto del Ta 400 era relativo a un velivolo con configurazione ad ala alta, con una lunga sezione rettilinea centrale e molto rastremata alle estremit\u00e0, e di un impennaggio dotato di due stabilizzatori verticali. Come lo statunitense Boeing B-29 Superfortress, il compartimento dell'equipaggio del Ta 400 sarebbe stato pressurizzato fino alla torretta di coda, connessa tramite dei tunnel pure pressurizzati. Avrebbe avuto anche molteplici torrette multiple telecomandate a distanza. L'equipaggio doveva essere protetto da un pesante armamento difensivo che comprendeva dieci cannoncini automatici MG 151/20 calibro 20 mm. L'aereo era dotato di 32 serbatoi, otto in fusoliera e 24, 12 per ogni lato, nell'ala. Un'altra caratteristica avanzata del progetto era il carrello triciclo anteriore, dotato di un elemento anteriore posto sotto la cabina di pilotaggio con movimento retrattile verso coda e altri quattro posteriori, posizionati sotto i quattro motori centrali e che si ritraevano nelle loro gondole con movimento inverso al primo.\nIl massimo carico di bombe sarebbe stato di 24 t. Con un peso totale di 80,27 tonnellate, il Ta 400 con motori DB 603 fu stimato avrebbe avuto una autonomia di 12\u00a0000\u00a0km nel ruolo di ricognitore, con una velocit\u00e0 di crociera a 325\u00a0km/h. Le due versioni del bombardiere avrebbero avuto 76,07 tonnellate e 80,87 tonnellate di peso lordo stimato con autonomia di 4\u00a0500\u00a0km e 10\u00a0600\u00a0km, rispettivamente. Le stime per la versione a propulsione mista, dotata anche dei motori Jumo 004 a getto, ritenevano il modello in grado di possedere un'autonomia massima di 14\u00a0000\u00a0km per la versione ricognitore e 13\u00a0000\u00a0km per quella da bombardamento. Poich\u00e9 non \u00e8 mai stato costruito un prototipo, le prestazioni e l'autonomia sono basate unicamente sulle stime di progetto.\nIl Ta 400 fu essenzialmente una modifica del Me 264 ma progetto richiedeva pi\u00f9 materiali e lavoro del Me 264 e l'RLM neg\u00f2 ogni ulteriore sviluppo del Ta\u00a0400, informando l'azienda con un dispaccio del 15 ottobre 1943 in cui si informava che il programma doveva essere interrotto."}
{"id": "2202558", "revid": "260676", "url": "https://it.wikipedia.org/wiki?curid=2202558", "title": "Conflux", "text": "Conflux \u00e8 un set di del gioco di carte collezionabili \"\". In vendita in tutto il mondo a partire dal 6 febbraio 2009, \u00e8 il secondo set di tre del \"blocco di Alara\", che comprende anche \"Frammenti di Alara\" e \"Rinascita di Alara\".\nAmbientazione.\nAlara \u00e8 divisa in cinque parti: i frammenti che vivono secondo le loro regole e i loro tre colori di mana. Essi sono Grixis, Naya, Bant, Esper e Jund. Ma nessuno sa che essi si stanno lentamente avvicinando. Questo avvenimento \u00e8 chiamato \"congiunzione\", e il caos \u00e8 gi\u00e0 cominciato: Naya si \u00e8 fuso da un lato con Bant e dall'altro con Jund. Bant si \u00e8 invece scontrato con Naya ed Esper. Esper si \u00e8 unito a Bant e Grixis che si \u00e8 congiunto con Esper e Jund; quest'ultimo, infine, si \u00e8 avvicinato tanto a Grixis quanto a Naya. Una creatura sapeva per\u00f2 cosa stava succedendo, ma \u00e8 rimasta nascosta, aspettando l'ora giusta: il drago Nicol Bolas, un antico e potente viandante dimensionale, dopo la lacerazione riusc\u00ec a fuggire da Dominaria, perdendo per\u00f2 i forti poteri che possedeva. Ma ora sta approfittando di questo caos, anche se rimane sempre qualche ostacolo. Ajani ed Elspeth non permetteranno che l'abbia vinta, e vorranno difendere il loro frammento.\nCaratteristiche.\n\"Conflux\" \u00e8 composta da 145 carte, stampate a bordo nero, cos\u00ec ripartite:\nIl simbolo dell'espansione \u00e8 uno scudetto/stemma diviso in cinque parti, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare. Le rare mitiche, introdotte nella precedente espansione, presentano anche in questa il simbolo color bronzo.\n\"Conflux\" \u00e8 disponibile in bustine da 15 carte casuali e in 5 \"intro pack\", che comprendono ciascuno una bustina da 15 carte casuali e un mazzo tematico precostituito da 41 carte:\n\"Conflux\" fu presentata in tutto il mondo durante i tornei di prerelease il 31 gennaio 2009, in quell'occasione venne distribuita una speciale carta olografica promozionale: il drago demone leggendario \"Malfegor\", che presentava un'illustrazione alternativa rispetto alla carta che si poteva trovare nelle bustine.\nRistampe.\nNel set sono state ristampate le seguenti carte da precedenti:\nNovit\u00e0.\n\"Conflux\" non presenta nuove abilit\u00e0 per le carte, ma ne riprende e sviluppa due vecchie: \"ciclo\" e \"dominio\", oltre a riprendere le tematiche del set precedente. Conflux introduce inoltre il \"Progenitus\", una creatura leggendaria Avatar Idra che presenta la dicitura \"protezione da tutto\". \u00c8 la prima volta che viene stampata una carta con una simile abilit\u00e0, che in pratica impedisce al Progenitus di essere bloccato dalle creature dell'avversario e di essere bersagliato da qualsiasi magia o abilit\u00e0 delle carte, comprese quelle controllate da chi l'ha evocato, inoltre tutto il danno inflitto alla creatura da qualsiasi fonte viene prevenuto. Infine in questo set fa la sua comparsa un nuovo viandante dimensionale (nonch\u00e9 il primo viandante dimensionale appartenente a ben tre colori diversi).\nNuove abilit\u00e0.\nCicloterra base.\nL'abilit\u00e0 \"Cicloterra base\" \u00e8 una variante dell'abilit\u00e0 \"Ciclo\" introdotta nell'espansione \"Saga di Urza\". Pagando un dato costo di attivazione, \u00e8 possibile scartare la carta dalla propria mano e cercare una terra terra base nel proprio grimorio e aggiungerla alla mano, (a differenza della normale abilit\u00e0 \"Ciclo\" che prevede di pescare la prima carta del mazzo in modo casuale).\nDominio.\n\"Dominio\" non \u00e8 il nome di un'abilit\u00e0 specifica, ma \u00e8 un termine che indica che una carta tiene conto del numero di tipi di terra base controllati dal giocatore. I tipi di terra base sono: Pianura, Isola, Palude, Montagna e Foresta; questo significa che possono essere in gioco da zero a cinque tipi di terra base. Le carte con Dominio hanno un effetto potenziato quanti pi\u00f9 tipi di terra base controlla chi ha lanciato la magia, ma l'effetto \u00e8 differente per ogni carta.\nLe prime carte con Dominio risalgono al set di \"Invasione\", ma all'epoca questa parola chiave non era usata per identificarle. Le carte del blocco di \"Invasione\" di questo tipo che sono state ristampate dopo l'uscita di \"Conflux\" invece contengono questo termine.\nNuovi viandanti.\nNicol Bolas, Planeswalker.\nNicol Bolas \u00e8 con tutta probabilit\u00e0 l'essere vivente pi\u00f9 antico e potente dell'intero multiverso. Appartenente alla stirpe degli antichi draghi, \u00e8 sopravvissuto ad innumerevoli guerre e cataclismi fra cui la Lacerazione, l'evento che uccise centinaia di viandanti dimensionali mutando la natura stessa degli universi. Fuggito da Dominaria per scampare allo sterminio, Bolas \u00e8 alla ricerca dei cinque frammenti di Alara, che gli permetterebbero di riguadagnare il potere di viandante mutaforma perduto in seguito alla Lacerazione. Il motivo per cui \u00e8 in cerca dei frammenti, per la cui ricerca si serve di un gran numero di agenti e servitori (fra cui i planeswalker Tezzeret, Sarkhan Vol e, per breve tempo, Jace Beleren), \u00e8 la convergenza dei frammenti stessi in un unico piano dimensionale, cosa che porter\u00e0 allo scoppio di una guerra cosmica senza precedenti."}
{"id": "2202569", "revid": "729019", "url": "https://it.wikipedia.org/wiki?curid=2202569", "title": "Nervo piccolo occipitale", "text": "Il nervo piccolo occipitale \u00e8 un nervo cutaneo che origina dall'ansa cervicale media del plesso cervicale. \u00c8 costituito da fibre provenienti da C2.\nIl nervo raggiunge il margine posteriore dello sternocleidomastoideo e si fa ascendente seguendo il margine stesso, fino a farsi superficiale e distribuirsi alla cute delle regioni mastoidea e occipitale. Si anastomizza con il grande occipitale, il grande auricolare e con l'auricolare posteriore del nervo facciale."}
{"id": "2202571", "revid": "486946", "url": "https://it.wikipedia.org/wiki?curid=2202571", "title": "Rupert del Reno", "text": ""}
{"id": "2202572", "revid": "1543377", "url": "https://it.wikipedia.org/wiki?curid=2202572", "title": "Municipalit\u00e0 locale di Moqhaka", "text": " \nMoqhaka \u00e8 una municipalit\u00e0 locale (in inglese Moqhaka Local Municipality) appartenente alla municipalit\u00e0 distrettuale di Fezile Dabi della provincia di Free State in Sudafrica. \nIn base al censimento del 2001 la sua popolazione \u00e8 di 167.892 abitanti.\nLa sede amministrativa e legislativa \u00e8 la citt\u00e0 di Kroonstad e il suo territorio si estende su una superficie di ed \u00e8 suddiviso in 25 circoscrizioni elettorali (\"wards\"). Il suo codice di distretto \u00e8 FS201.\nGeografia fisica.\nConfini.\nLa municipalit\u00e0 locale di Moqhaka confina a nord con quelle di City of Motlosana e Tlokwe (Dr Kenneth Kaunda/Nordovest), a est con quelle di Nketoana (Thabo Mofutsanyane) e Ngwathe, a sud con quella di Setsoto (Thabo Mofutsanyane) e a ovest con quelle di Matjhabeng e Nala (Lejweleputswa)."}
{"id": "2202578", "revid": "247672", "url": "https://it.wikipedia.org/wiki?curid=2202578", "title": "Cappella di Santa Caterina da Siena", "text": ""}
{"id": "2202579", "revid": "1431409", "url": "https://it.wikipedia.org/wiki?curid=2202579", "title": "Ezra Hendrickson", "text": "Carriera.\nGiocatore.\nClub.\nDopo aver giocato nelle giovanili del Drake Bulldogs Men's Soccer, nel 1994 gioca per il Des Moines Menace. Nel 1995 si trasferisce al New Orleans. Gioca la stagione 1997 prima con il New York Metrostars, con cui colleziona 8 presenze, e poi con il Los Angeles Galaxy, in cui milita fino al 2003. Con il Los Angeles Galaxy vince la MLS (nel 2002), due MLS Supporters' Shield (nel 1998 e nel 2002), l'US Open Cup (nel 2001) e la CONCACAF Champions' Cup 2000. Nel 2003 si trasferisce al Dallas, con cui vince la MLS. Sempre nel 2003 si trasferisce al Charleston Battery. Nel 2004 si trasferisce al D.C. United. Nel 2005 gioca per il Chivas USA. Gioca le ultime due stagioni della sua carriera al Columbus Crew, con cui vince, nel 2008, la MLS e la MLS Supporters' Shield. Si ritira nel 2008.\nNazionale.\nDebutta in Nazionale nel 1995. Ha collezionato in totale, con la maglia della Nazionale 123 presenze e 2 reti.\nAllenatore.\nNel 2009 viene nominato vice-allenatore del Seattle Sounders. Nel 2015 diventa l'allenatore del Seattle Sounders 2. A seguire fa da vice allenatore per la propria nazionale, al e dal 2019 \u00e8 assistente del ."}
{"id": "2202580", "revid": "121836", "url": "https://it.wikipedia.org/wiki?curid=2202580", "title": "Carlo Ludovico e Rupert, principi palatini", "text": ""}
{"id": "2202581", "revid": "729019", "url": "https://it.wikipedia.org/wiki?curid=2202581", "title": "Nervo grande auricolare", "text": "Il nervo grande auricolare \u00e8 un nervo cutaneo che origina dall'ansa cervicale media del plesso cervicale. \u00c8 costituito da fibre provenienti da C2 e C3.\nIl nervo aggira il margine posteriore dello sternocleidomastoideo, per poi dirigersi obliquamente in alto e in avanti sulla superficie del muscolo stesso fino a raggiungere il padiglione auricolare. Innerva la cute delle regioni parotidea e mastoidea e parte del padiglione auricolare e la fascia parotidea (la struttura fibrosa che riveste la ghiandola parotide in loggia parotidea).Emette rami che si anastomizzano con il grande occipitale, il piccolo occipitale e con l'auricolare posteriore del nervo facciale."}
{"id": "2202595", "revid": "709565", "url": "https://it.wikipedia.org/wiki?curid=2202595", "title": "Pocahontas (serie animata)", "text": "Pocahontas, anche noto come Pocahontas \u2013 La principessa degli Indiani d'America, \u00e8 un cartone animato italiano in 26 puntate prodotto da Mondo TV. In Italia \u00e8 stato trasmesso su Italia 1 nel 2000. La serie \u00e8 ispirata al personaggio realmente esistito di Pocahontas.\nTrama.\nPocahontas, assieme al suo amico Hopi-Ho, intraprende un lungo pellegrinaggio dall'Oceano Pacifico all'Atlantico per visitare tutte le trib\u00f9 indiane del continente americano e portare il messaggio di speranza del Grande Spirito: \"passeranno secoli di sconfitte e mortificazioni, ma un giorno l'uomo ritorner\u00e0 a vivere in armonia con la natura\". Durante il viaggio i due ragazzi arriveranno a conoscere le varie culture e gli usi e costumi delle trib\u00f9 degli indiani d'America.\nSigle.\nPer la trasmissione televisiva: \"Pocahontas\", interpretata da Cristina D'Avena; musica di Gianfranco Fasano, testo di Alessandra Valeri Manera\nPer la pubblicazione su Internet: \"L'inno di Pocahontas\", interpretata da Alice Renzi; musica di John Sposito, testo di Paola Granatelli"}
{"id": "2202598", "revid": "93556", "url": "https://it.wikipedia.org/wiki?curid=2202598", "title": "TK-210", "text": "Il TK-210 avrebbe dovuto essere il settimo SSBN della classe Typhoon. Il sottomarino fu impostato alla fine degli anni ottanta presso il cantiere Sevmash di Severodvinsk, ma non fu mai ultimato. Venne demolito nel 1990.\nLetteratura e cinema.\nLa classe Typhoon divenne particolarmente conosciuta in Occidente in seguito al libro di Tom Clancy \"La grande fuga dell'Ottobre Rosso\" (1984), da cui venne poi tratto il film \"Caccia a Ottobre Rosso\" (1990, con Sean Connery ed Alec Baldwin). Nel film, il capitano della Marina Sovietica Marko Ramius decide di disertare con il suo sottomarino. Questo viene identificato dall'US Navy come settimo esemplare della classe Typhoon. Tale battello, l\"'Ottobre Rosso\", \u00e8 un Typhoon modificato con un particolare tipo di propulsione silenziosa, chiamata magnetoidrodinamica.\nIn realt\u00e0, al momento in cui venne scritto il libro, solo due esemplari erano entrati in servizio operativo con la VMF. Inoltre, non vi sono indicazioni n\u00e9 sul fatto che il \"vero\" Typhoon-7, il \"TK-210\", avesse qualche differenza rispetto agli altri sei esemplari di serie, n\u00e9 su un eventuale \"nome\" aggiuntivo."}
{"id": "2202604", "revid": "729019", "url": "https://it.wikipedia.org/wiki?curid=2202604", "title": "Nervi sopraclavicolari", "text": "I nervi sopraclavicolari sono tre nervi cutanei che originano con un tronco comune dall'ansa cervicale inferiore del plesso cervicale. Sono costituiti da fibre provenienti da C3 e C4.\nIl tronco si divide nelle tre branche (anteriore, media e posteriore) in corrispondenza del margine posteriore dello sternocleidomastoideo. I tre nervi si portano verso il basso facendosi superficiali vicino alla clavicola e distribuendosi alla cute della regione sopraclavicolare e della parte superiore della regione pettorale."}
{"id": "2202606", "revid": "22989", "url": "https://it.wikipedia.org/wiki?curid=2202606", "title": "Pizza a metro", "text": ""}
{"id": "2202610", "revid": "547034", "url": "https://it.wikipedia.org/wiki?curid=2202610", "title": "Sci alpino ai XX Giochi olimpici invernali - Slalom gigante maschile", "text": "Tra le competizioni dello sci alpino ai XX Giochi olimpici invernali di lo slalom gigante maschile si disput\u00f2 luned\u00ec 20 febbraio sulla pista Sises di Sestriere; l'austriaco Benjamin Raich vinse la medaglia d'oro, il francese Jo\u00ebl Chenal quella d'argento e l'austriaco Hermann Maier quella di bronzo.\nDetentore uscente del titolo era l'austriaco Stephan Eberharter, che aveva vinto la gara dei XIX Giochi olimpici invernali di disputata sul tracciato di Park City precedendo lo statunitense Bode Miller (medaglia d'argento) e il norvegese Lasse Kjus (medaglia di bronzo); il campione mondiale in carica era Maier, vincitore a Bormio/Santa Caterina Valfurva 2005 davanti a Raich e allo statunitense Daron Rahlves.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\n1\u00aa manche:\nOre: 10.30 (UTC+1)\nPista: Sises\nPartenza: 2\u00a0480\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 450\u00a0m\nPorte: 52\nTracciatore: Du\u0161an Gra\u0161i\u010d (Canada)\n2\u00aa manche:\nOre: 13.45 (UTC+1)\nPista: Sises\nPartenza: 2\u00a0480\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 450\u00a0m\nPorte: \nTracciatore: Michael Morin (Stati Uniti)"}
{"id": "2202617", "revid": "161374", "url": "https://it.wikipedia.org/wiki?curid=2202617", "title": "Pinocchio (cartone animato)", "text": ""}
{"id": "2202620", "revid": "287204", "url": "https://it.wikipedia.org/wiki?curid=2202620", "title": "Un mostro in vacanza", "text": "Un mostro in vacanza (\"The Horror at Camp Jellyjam\") \u00e8 il trentatreesimo numero della serie horror per ragazzi \"Piccoli brividi\", scritta da R. L. Stine.\nTrama.\nLa protagonista del racconto \u00e8 una dodicenne di nome Wendy, che \u00e8 in vacanza con suo fratello Elliot e i suoi genitori. Mentre stanno viaggiando in auto, i due ragazzi, che si stanno annoiando a morte, chiedono il permesso di poter proseguire il viaggio nella roulotte che si stanno portando dietro. I genitori acconsentono e i due vi entrano, per\u00f2 appena il viaggio riprende la roulotte si sgancia e percorre un grande tratto di strada all'indietro.\nAppena la roulotte si ferma, i due vengono soccorsi da Buddy, l'animatore capo del \"Centro vacanze sportive di Re Viscigommolo\" (\"King Jellyjam's sports camp\") che si trova nelle vicinanze. Buddy, li invita a fermarsi al centro vacanze, mentre lui e gli altri animatori avrebbero cercato di rintracciare i loro genitori. Wendy ed Elliot, appena entrano, si trovano davanti un sacco di manifesti che raffigurano la mascotte del campo, Re Viscigommolo, una specie di gomma da masticare usata di colore viola con una corona dorata in testa. Wendy entra nel dormitorio delle ragazze e incontra le sue compagne di stanza, Dierdre, Ivy e Jan, che le spiegano che nel centro vacanze \u00e8 obbligatorio partecipare a delle competizioni sportive negli sport pi\u00f9 disparati, al vincitore delle quali viene assegnata una \"Medaglia Reale di Re Viscigommolo\". Con sei medaglie reali \u00e8 possibile partecipare alla \"Marcia dei Campioni\", una sfilata nella quale i ragazzi pi\u00f9 bravi sfoggiano le proprie medaglie reali. Quel giorno, Dierdre vince la sua sesta medaglia dopo aver battuto Wendy in una gara di nuoto (che per\u00f2 l'aveva lasciata vincere apposta notando la sua furia) e partecipa alla marcia, che si tiene la notte, verso le dieci. Wendy, Jan e Ivy aspettano la loro compagna di stanza per festeggiare, ma Dierdre non rientra. \nLa mattina dopo, Buddy le riferisce che Dierdre se n'\u00e8 andata. Wendy prova controvoglia a cimentarsi in altri sport, su esortazione degli animatori, ma senza mai vincere. Elliot invece vince una medaglia reale dopo l'altra. La sera dopo anche Jeff, un amico di Elliot e una ragazza che aveva battuto Wendy a tennis, partecipano alla marcia. Anche essi poi spariscono nel nulla. Wendy chiede a Buddy dove siano finiti e anche stavolta lui le dice che se ne sono andati. Wendy per\u00f2 non si fida pi\u00f9 di lui e sospetta che in realt\u00e0 nessuno abbia mai provato a contattare i suoi genitori. Qualche sera pi\u00f9 tardi quindi, Wendy dopo la marcia decide di cercare le persone scomparse. Scopre che in un edificio seminascosto Buddy ipnotizza tutti gli altri animatori, e che lui stesso \u00e8 stato ipnotizzato da qualcuno. Poi, nei sotterranei dell'edificio, scopre che tutti i ragazzi scomparsi sono costretti a pulire nientemeno che Re Viscigommolo in persona, un gigantesco pallone che puzza in maniera cos\u00ec tremenda che nemmeno lui pu\u00f2 resistere all'odore emanato dal proprio corpo e per questo costringe i migliori ragazzi del centro vacanze a pulirlo. Wendy decide di fare qualcosa e il mattino successivo, dopo aver impedito a Elliot di vincere la sua sesta medaglia in una gara di corsa, lo porta nella cantina dell'edificio. Alla fine i due riescono a sconfiggere il mostro convincendo gli altri ragazzi a smettere di lavarlo e a sdraiarsi per terra, cos\u00ec che non possa afferrarli. In questo modo infatti, il Re Viscigommolo viene soffocato dalla sua stessa puzza. I ragazzi sono liberi e l'ipnosi degli animatori cessa. Tutti vengono poi soccorsi dalle forze dell'ordine accorse sul posto, allertate dal fortissimo odore. Tornati a casa, un giorno, Buddy si presenta per consegnare la sesta medaglia reale a Elliot, che senza l'intervento della sorella avrebbe sicuramente vinto. Subito dopo, i due fratelli avvertono un odore disgustoso, ma \u00e8 solo la loro madre che sta cucinando dei cavoletti di Bruxelles. Per una volta, la beffa finale si rivela un falso allarme."}
{"id": "2202632", "revid": "1149807", "url": "https://it.wikipedia.org/wiki?curid=2202632", "title": "Principessa dai capelli blu", "text": " \u00e8 un anime giapponese prodotto in 26 episodi da Nippon Animation nel 1986. La serie \u00e8 stata trasmessa per la prima volta in Giappone dal network Yomiuri TV a partire dal 6 ottobre 1986 e in Italia a partire dal 24 maggio 1988 da Italia 1 ogni marted\u00ec, gioved\u00ec e sabato alle ore 20:00 con un totale di 21 dei 26 episodi trasmessi. \u00c8 stata replicata su Rete 4 per due estati consecutive. La serie si \u00e8 ispirata ai volumi fantasy \"Le storie del bosco\" dell'illustratore Italiano Tony Wolf.\nTrama.\nLa storia \u00e8 ambientata in un tempo e in un luogo indefiniti. La missione della giovane principessa Lucilla\u00a0\u00e8 quella di ritornare al suo villaggio di Fountainland che \u00e8 stato occupato dalle forze del male capeggiate da un mostro nero chiamato Scorpion, prima dell'eclissi totale di Sole. Se infatti la principessa riuscir\u00e0 a sedersi sul trono prima dell'eclissi, si former\u00e0 una potente fontana da cui sgorgher\u00e0 l'acqua della vita che avr\u00e0 il potere di annientare gli invasori e sar\u00e0 molto importante per tutti gli esseri viventi della Terra.\nPer evitare che tutto ci\u00f2 accada, la piccola Lucilla \u00e8 stata rapita da un misterioso essere chiamato Mantonero (un mostro dalla carnagione azzurra e ammantato di nero, che vola a bordo di una grande nave volante denominata \"Scorpion\", in onore del suo supremo capo) e dai suoi due maldestri aiutanti, (il gatto Jack e il pirata Franz) il cui scopo \u00e8 di tenerla lontana dal suo villaggio fino al termine dell'eclissi. Ma la principessa riesce a liberarsi con l'aiuto della rana\u00a0Cra Cra, della lontra Posapiano e della tartaruga Tutty che a bordo della loro aeronave denominata \"Bosco\" accorrono in suo aiuto (sono stati trovati grazie a Speaky, il corvo robot della principessina). Da quel momento Lucilla diventer\u00e0 a tutti gli effetti un membro dell'aeronave e assieme ai suoi nuovi amici vivr\u00e0 numerose avventure per sconfiggere i nemici e per riportare la gioia nel villaggio, anche a costo della propria vita. Li si vedr\u00e0 agire contro i soldati di Damia, una donzella al servizio di Scorpion nelle puntate in cui i nostri eroi arriveranno a Fountainland, ma ella si ribeller\u00e0 alla fine. La principessina dovr\u00e0 restituire vita alla Terra; per riuscire nel suo intento, dovr\u00e0 sacrificarsi e rinunciare alla propria identit\u00e0 e alla fine della serie, infatti la protagonista muore fisicamente allo spettatore, diventando un tutt'uno con la fontana dell'acqua della vita, circondandosi da un anello di energia (che dar\u00e0 vita anche al corvo robot Speaky, facendolo diventare in carne ed ossa) e diventando invisibile nell'ultima puntata.\nLa protagonista lascia solo un ricordo sfumato di s\u00e9, che dovrebbe essere compensato dal medaglione lasciato nelle mani della rana a lei affezionata, Cra Cra. Ma il medaglione non galleggia, sprofonda nelle lacrime dei protagonisti che salutano l'amica principessa dissolta nella fonte.\nLa Bosco si allontana dal villaggio, ma lo fa mestamente, come alla fine di un sogno. Non rimane altro che tornare alla vita di sempre, che non sar\u00e0 la stessa. Ai tre membri dell'aeronave, infatti, mancher\u00e0 la loro pi\u00f9 cara compagna di viaggio.\nAlla fine di ogni puntata ci sono dei personaggi minori (in realt\u00e0 abitanti del villaggio originario di Cra Cra, Tutty e Posapiano) che commentano le avventure della serie e tentano di trasmetterne un significato.\nDoppiaggio.\nIl doppiaggio italiano \u00e8 stato eseguito presso lo Studio P.V. di Milano sotto la direzione di Enrico Carabelli. La traduzione dall'originale giapponese \u00e8 di Tiziana Tosolini e i dialoghi italiani sono di Enrica Minini\nEpisodi.\nNell'edizione italiana sono stati trasmessi solamente 21 dei 26 episodi originali. Dei restanti 5 episodi, 3 non sono mai stati doppiati, mentre i n\u00ba 5 e 15 hanno una loro traduzione che si pu\u00f2 ritrovare nei DVD della serie, anche se quest'ultimo presenta un doppiaggio parziale dove vengono saltati i primi minuti.\nLa serie \u00e8 stata trasmessa per la prima volta su Italia 1 alle 20.00 ogni marted\u00ec, gioved\u00ec e sabato nell'estate del 1988 in coppia con un altro cartone animato (\"Maple Town - Un nido di simpatia\"). Nell'occasione sono stati trasmessi solamente 24 episodi divisi a met\u00e0 della durata di 12 minuti circa a puntata per un totale di 48 semi-episodi."}
{"id": "2202634", "revid": "1718925", "url": "https://it.wikipedia.org/wiki?curid=2202634", "title": "Diartrosi", "text": "Con diartrosi, detta anche articolazione sinoviale o diartrodiale, si indica un tipo di articolazione che riguarda superfici ossee che scivolano su cartilagine articolare.\nIl termine deriva dal greco \"diarthrosis\" che significa \u00abarticolazione\u00bb (\u00abattraverso\u00bb un \u00abarto\u00bb).\nAnatomia.\nTutte le diartrosi presentano tre elementi in comune, ovvero:\nLa cavit\u00e0 articolare \u00e8 delimitata dalle due superfici articolari e dalla membrana interna della capsula, detta membrana sinoviale. Se le superfici articolari non sono perfettamente sovrapponibili, nella cavit\u00e0 vi possono essere dei dispositivi di cartilagine fibrosa che fanno coincidere perfettamente i margini ossei, rendendoli congruenti. Un esempio di ci\u00f2 \u00e8 dato dai menischi dell'articolazione femoro-tibiale.\nTipologia.\nIn base alla forma delle superfici articolari, si riconoscono diversi tipi di diartrosi."}
{"id": "2202652", "revid": "729019", "url": "https://it.wikipedia.org/wiki?curid=2202652", "title": "Ansa cervicale", "text": "L'ansa cervicale \u00e8 una struttura nervosa derivata dall'unione di 2 radici provenienti dal plesso cervicale. \u00c8 costituita da fibre provenienti da C1, C2 e C3. Si trova adagiata al davanti del fascio vascolonervoso del collo e innerva parte dei muscoli sottoioidei.\nTerritorio di innervazione.\nDalla convessit\u00e0 dell'ansa originano fibre per i muscoli omoioideo, sternoioideo e sternotiroideo."}
{"id": "2202655", "revid": "125180960", "url": "https://it.wikipedia.org/wiki?curid=2202655", "title": "Una sirenetta fra noi", "text": " \u00e8 un anime giapponese prodotto in 48 episodi da Toei Animation nel 1970 e che trae spunto nella sua parte iniziale e per il personaggio principale dalla fiaba \"La sirenetta\" di Hans Christian Andersen. La serie \u00e8 stata trasmessa per la prima volta dal network giapponese TV Asahi a partire da novembre 1970 e in Italia da Italia 1 nel 1988 e in seguito replicata da Rete 4, Junior TV e da emittenti locali.\nTrama.\nLa storia \u00e8 ambientata ai nostri giorni. Una sirenetta quindicenne di nome Ginny (Mako in originale), nonostante le leggi del mare lo proibiscano, \u00e8 molto attratta dalla superficie del mare e dagli esseri umani.\nUn giorno durante una terribile tempesta, si allontana dal fondo del mare e raggiunge la superficie dove vede Alex, un giovane marinaio che si trova in pericolo di vita e lo salva dal naufragio della nave su cui viaggiava. Innamoratasi perdutamente, decide di trasformarsi in una ragazza per poterlo rivedere ancora. Il padre \u00e8 contrario, ma ormai Ginny \u00e8 grande e deve decidere da sola della sua vita.\nLa giovane sirena, con l'aiuto della vecchia Strega del Mare, si trasforma quindi in una splendida fanciulla e andr\u00e0 ad abitare presso il vecchio nonno Savio che vede in lei la figlia morta annegata tanti anni prima. Di fronte all'inevitabile il Re dei Sette Mari che non ha smesso di amare la figlia, le dona lo \"\"Spirito delle Sirene\", un gioiello dai poteri magici che la terr\u00e0 in contatto con i suoi genitori, la protegger\u00e0 dal mondo ostile degli uomini e le permetter\u00e0 di aiutare il prossimo in difficolt\u00e0. Questo gioiello non funziona senza la luce del Sole o della Luna (nell'episodio 32 durante un incendio il fumo nasconde il sole e per questo Ginny non riesce ad aiutare una bambina, che si salva solo per l'intervento della sua cagna sanbernardo di nome Lul\u00f9, che si sacrifica per lei).\nDa quel momento iniziano le avventure sulla terraferma di Ginny, che s'inserisce nella societ\u00e0 umana, frequenta la scuola, incontra tanti amici ed impara a conoscere le grandezze e le bassezze a cui pu\u00f2 arrivare l'animo umano.\nCon l'aiuto dei suoi nuovi amici, tra cui i due piccoli gemelli Ghiri e Goro, la loro scimmietta Chico ed il loro orso Bombolone, inizier\u00e0 la ricerca di Alex, per scoprire alla fine che anche lui la sta cercando ed \u00e8 innamorato di lei.\nGenesi del personaggio.\nIn Giappone, la fiaba \"La sirenetta\" dello scrittore danese Hans Christian Andersen, pubblicata nel 1836 \u00e8 molto popolare, tanto che la trama \u00e8 alla base di numerosi anime, tra cui \"Una sirenetta innamorata\" (1992) e \"Mermaid Melody - Principesse sirene\" (2003).\nAnche \"Una sirenetta tra noi\" apparentemente \u00e8 ispirata alla fiaba, ma l'anime ambienta la storia ai giorni nostri ed aggiunge numerosi episodi che mostrano l'inizialmente ingenua Ginny alle prese con la scuola ed il mondo moderno. In definitiva la serie \u00e8 un classico Mah\u014d sh\u014djo e i riferimenti alla fiaba di Andersen si esauriscono praticamente tutti nel primo episodio.\nPersonaggi.\nPersonaggi minori.\nQuesti personaggi compaiono in uno o al massimo due episodi della serie. Sono elencati in ordine di comparizione con il numero dell'episodio indicato tra parentesi.\nSigle.\nNell'edizione Junior TV degli anni novanta sono state riproposte le sigle originali giapponesi, mentre nel 1997, su alcune TV locali (ad es. l'emittente TV7 Triveneta) e su Super Six \u00e8 stata ripristinata la sigla di Cristina D'Avena.\nCensure nell'edizione italiana.\nLa serie animata alterna episodi leggeri e divertenti con altri dove vengono trattati argomenti decisamente problematici, tutto ci\u00f2 ha dato adito nell'edizione italiana a numerosissimi interventi censori (la serie \u00e8 del 1970 ma in Italia \u00e8 arrivata nel 1988 quando sulle reti Mediaset si cominciavano ad intensificare le censure sugli anime). L'episodio con pi\u00f9 tagli in assoluto \u00e8 il n. 13 - \"Una giornata con pap\u00e0\", apparentemente spensierato e divertente, ma che contiene numerose allusioni alla sessualit\u00e0 di Ginny che sta sbocciando, quasi del tutto eliminate dalla censura italiana. Inoltre gli adattatori italiani, tagliando il finale dell'episodio 11 - \"Jim il marinaio\" e modificandone i dialoghi, ne hanno stravolto il senso che nell'originale \u00e8 senza speranza.\nAltri media.\nIn italia, in concomitanza della messa in onda, \u00e8 stata pubblicata \"Corriere dei Piccoli\" una serie a fumetti realizzata con i fotogrammi della serie televisiva.\nCuriosit\u00e0.\nQuesta serie \u00e9 in parte basata sulla \"La sirenetta\" dello scrittore danese Hans Christian Andersen ma c'\u00e8 una cosa che manca della fiaba ed che Ginny no perde la voce quando diventa umana come invece succede alla sirenetta."}
{"id": "2202658", "revid": "183613", "url": "https://it.wikipedia.org/wiki?curid=2202658", "title": "Nervi sovraclavicolari", "text": ""}
{"id": "2202660", "revid": "287204", "url": "https://it.wikipedia.org/wiki?curid=2202660", "title": "Inchinnan", "text": "Inchinnan (\"Innis Fhionghain\" in gaelico scozzese) \u00e8 un villaggio della Scozia, nel Regno Unito. Fa parte dell'area amministrativa del Renfrewshire. La sua popolazione \u00e8 di circa 1.600 abitanti (2004). Sorge tra Renfrew e Greenock, appena a sud di Erskine.\nStoria.\nInchinnan fu teatro di un importante episodio della ribellione di Monmouth contro Giacomo II d'Inghilterra: il 18 giugno 1685 una colonna di ribelli, guidata da Archibald Campbell, conte di Argyll, fu intercettata a Inchinnan dalle forze realist. Il conte fu catturato e tradotto a Edimburgo, dove venne condannato a morte per tradimento il 30 giugno."}
{"id": "2202666", "revid": "183613", "url": "https://it.wikipedia.org/wiki?curid=2202666", "title": "Nervo cervicale discendente", "text": ""}
{"id": "2202670", "revid": "33689", "url": "https://it.wikipedia.org/wiki?curid=2202670", "title": "Guerra turco-russa (1877 - 1878)", "text": ""}
{"id": "2202674", "revid": "268849", "url": "https://it.wikipedia.org/wiki?curid=2202674", "title": "Copa Libertadores 2009", "text": ""}
{"id": "2202676", "revid": "830939", "url": "https://it.wikipedia.org/wiki?curid=2202676", "title": "Un regno magico per Sally", "text": " \u00e8 un anime prodotto da Toei Animation in 88 episodi, seguito del pi\u00f9 celebre \"Sally la maga\", del quale viene ripresa la storia dal punto in cui si era interrotta. \u00c8 stato trasmesso in Giappone per la prima volta a partire dal 9 ottobre 1989 dal network TV Asahi e in Italia su Italia 1 a partire da giugno 1996.\nTrama.\nSally, che nell'ultimo episodio della serie precedente era ritornata nel Regno della Magia, viene mandata di nuovo dai genitori sulla Terra per proseguire il suo periodo di apprendistato dove ritrova quindi tutti i suoi vecchi amici."}
{"id": "2202681", "revid": "339392", "url": "https://it.wikipedia.org/wiki?curid=2202681", "title": "Rete bibliotecaria di Romagna", "text": ""}
{"id": "2202692", "revid": "300067", "url": "https://it.wikipedia.org/wiki?curid=2202692", "title": "Atletica leggera ai Giochi della IX Olimpiade - 100 metri piani maschili", "text": "L'eccellenza mondiale.\nGli statunitensi qualificatisi ai Trials (100 metri) sono nell'ordine: Frank Wykoff (10\"6), Robert McAllister (10\"7e), Henry Russell (10\"7e) e Claude Bracey (10\"7e).\nLa gara.\nIl neozelandese Arthur Porritt, medaglia di bronzo a Parigi 1924, viene sorprendentemente eliminato in batteria.\nTutti i migliori passano i Quarti. La pista tiene: i vincitori delle 6 serie corrono tutti in 10\u201d8. L'unica eccezione \u00e8 il ventenne canadese Percy Williams, praticamente sconosciuto a livello internazionale, che segna addirittura 10\u201d6, eguagliando il record olimpico.\nSemifinale \u2013 Si pronostica che la finale sar\u00e0 disputata unicamente da americani (3 o 4) e tedeschi (3 o 2), invece le cose vanno diversamente. Tra gli americani, solo McAllister vince la sua semifinale, regolando di misura Williams, mentre Russell e Bracey giungono entrambi ultimi. La seconda semifinale \u00e8 appannaggio del britannico di colore London su Lammers, che \u00e8 l'unico tedesco dei tre ancora presenti che si qualifica.\nFinale - Gli americani non sono pi\u00f9 gli unici favoriti per il titolo. Oltre a McAllister, infatti, possono vincere anche il canadese Williams e il britannico London. I concorrenti si allineano cos\u00ec alla partenza: 3. Legg; 4. Lammers; 5. Williams; 6. London; 7. McAllister; 8. Wykoff. Le prime due corsie non vengono occupate perch\u00e9 solitamente sono pi\u00f9 deteriorate delle altre.\nCronaca: Legg fa una falsa partenza, imitato poi da Wykoff. Al terzo via tutti i concorrenti scattano insieme. McAllister \u00e8 leggermente davanti a tutti, ma a venti metri dal traguardo \u00e8 vittima di un infortunio alla coscia destra e finisce barcollando.\nWilliams regola tutto il gruppo, precedendo di circa mezzo metro London e Lammers.\nRisultati.\nQuarti di finale.\nI tempi tra parentesi sono stimati\nFinale.\n\"\u00c8 ufficializzato solo il tempo del primo classificato\"."}
{"id": "2202693", "revid": "599013", "url": "https://it.wikipedia.org/wiki?curid=2202693", "title": "Eremo del Deserto", "text": "L'eremo del Deserto \u00e8 un edificio religioso sito in posizione isolata immerso nei boschi dell'entroterra di Varazze, in provincia di Savona.\nStoria e descrizione.\nL'eremo risale alla met\u00e0 del XVII secolo (fondazione tra il 1614 e il 1618) ed \u00e8 dedicato a San Giuseppe. La struttura si sviluppa attorno al chiostro centrale rettangolare sul cui lato ovest si sviluppa il corpo di fabbrica a due piani che costituisce l'ingresso e la facciata esterna dell'eremo (con refettorio, cucina, etc.). Davanti ad esso si apre un piazzale da cui si accede alla strada di collegamento con Varazze e la frazione cogoletese di Sciarborasca.\nSui lati nord e sud del chiostro si sviluppano le dieci celle dei monaci (cinque per lato), ognuna dotata di orto. Sul lato est, infine, sorge la chiesa, aperta anche ai pellegrini, nella cui cripta \u00e8 sepolto il cardinale Anastasio Alberto Ballestrero. L'eremo \u00e8 circondato da diversi ettari di bosco di propriet\u00e0, chiusi da un muro alto circa 3 metri e lungo alcuni chilometri.\nAll'interno di quest'area si sviluppano un orto botanico (il \"Percorso Botanico dell'Eremo del Deserto\", creato nel 1992 dall'allora Comunit\u00e0 montana del Giovo, gestito direttamente dall'Ente Parco del Beigua) e alcuni romitori isolati, esterni all'eremo, talvolta utilizzati dai monaci o da chi desiderasse un isolamento maggiore per alcuni giorni.\nL'eremo \u00e8 attualmente retto dai frati dell'ordine dei carmelitani scalzi, rientrati nel sito religioso nel 1921, e funge da supporto soprattutto per i novizi provenienti dal santuario del Bambino Ges\u00f9 di Praga di Arenzano."}
{"id": "2202694", "revid": "287204", "url": "https://it.wikipedia.org/wiki?curid=2202694", "title": "Peso salvadoregno", "text": "Il peso \u00e8 stata la valuta di El Salvador tra il 1877 e il 1919.\nStoria.\nIl \"peso\" sostitu\u00ec il \"real\" salvadoregno e il \"real\" della Repubblica Federale del Centroamerica al cambio di 8 \"reales\" = 1 \"peso\". Le banconote furono emesse a partire dal 1877. Nel 1889 El Salvador decimalizz\u00f2 la valuta suddividendo il \"peso\" in 100 \"centavos\", e inizi\u00f2 a coniare le monete. Il \"peso\" fu inizialmente agganciato al franco francese al cambio di 1 \"peso\" = 5 franchi. Il \"peso\" fu rimpiazzato nel 1919 dal \"col\u00f3n\" alla pari.\nMonete.\nLe prime monete decimali salvadoregne furono coniate nel 1889. Erano monete in cupro-nichel da 1 e 3 \"centavos\". Il 28 agosto 1892 venne fondata la zecca salvadoregna ed ebbe inizio la produzione di monete d'argento e oro denominate in \"centavos\" e in \"pesos\". Oltre alle monete in rame da 1 \"centavo\", c'erano quelle in argento da 5, 10 e 20 \"centavos\" e 1 \"peso\", e quelle d'oro da 2\u00bd, 5, 10 and 20 \"pesos\", sebbene le monete d'oro furono coniate solamente in pochissimi esemplari. Nel 1909 furono emesse monete di bronzo da \u00bc \"real\" in risposta al continuo utilizzo del sistema valutario basato del \"real\" in alcune parti del paese. Le monete da 25 \"centavos\" furono introdotte nel 1911. La produzione delle monete d'argento fu sospesa nel 1914.\nBanconote.\nIl governo emise banconote denominate in \"pesos\" nel 1877, in tagli da 1, 2, 5, 10, 25, 50, 100 e 500 \"pesos\". In seguito a ci\u00f2, diverse banche private emisero banconote fino a dopo che il \"peso\" fu rimpiazzato dal \"col\u00f3n\". Tra queste il \"Banco Agricola Comercial\", il \"Banco de Ahuachapam\", il \"Banco de Centro America y Londres\", il \"Banco Industrial del Salvador\", il \"Banco Internacional del Salvador\", il \"Banco Nacional del Salvador\", il \"Banco Occidental\" e il \"Banco Salvadore\u00f1o\". Le banconote furono emesse in tagli da 1, 2, 5, 10, 25, 50, 100 e 500 \"pesos\"."}
{"id": "2202695", "revid": "3732", "url": "https://it.wikipedia.org/wiki?curid=2202695", "title": "Atletica leggera ai Giochi della IX Olimpiade - 200 metri piani", "text": "L'eccellenza mondiale.\nGli americani qualificatisi ai Trials (220 yarde in rettilineo) sono nell'ordine: Charles Borah (21\u201d 4), Charles Paddock (21\u201d 5e), Jackson Scholz (21\u201d 5e) e Henry Cumming (21\u201d 7e).\nLa gara.\nPer la prima volta dal 1896 \u00e8 presente il campione in carica (Jackson Scholz, oro a Parigi).\nNei turni eliminatori il tedesco Helmut K\u00f6rnig eguaglia il record olimpico con 21\"6.\nNella prima semifinale giunge inattesa l'eliminazione di Charles Paddock. Era stato finalista sia ad Anversa 1920 che a Parigi 1924. Sfuma quindi la sua terza finale consecutiva.\nIl connazionale Scholz invece ce la fa: \u00e8 il primo campione in carica dei 200 metri che pu\u00f2 ripetersi a quattro anni di distanza.\nLa finale \u00e8 dominata dal canadese Percy Williams, che scatta nettamente in prima posizione e mantiene il vantaggio fino alla fine.\nI giudici assegnano il terzo posto a pari merito al tedesco K\u00f6rnig e all'americano Scholz. Ma la Germania presenta reclamo allegando una foto dell'arrivo presa dall'alto in cui si vede chiaramente che il tedesco \u00e8 davanti all'americano. La giuria accoglie il reclamo e modifica l'ordine d'arrivo.\nRisultati.\nFinale.\n\"\u00c8 ufficializzato solo il tempo del primo classificato\".\nAd Amsterdam si verifica un fatto senza precedenti nella storia dell'atletica ai Giochi: gli Stati Uniti non salgono sul podio n\u00e9 sui 100 n\u00e9 sui 200. Nel XX secolo \u00e8 stata l'unica volta in cui \u00e8 successo.\nIl canadese Williams \u00e8 invece il terzo dal 1896 a realizzare la doppietta su 100 e 200. In tutto il XX secolo, gli atleti non statunitensi ad aver realizzato questo exploit alle Olimpiadi sono solo due: l'altro \u00e8 Valerij Borzov."}
{"id": "2202698", "revid": "3732", "url": "https://it.wikipedia.org/wiki?curid=2202698", "title": "Atletica leggera ai Giochi della IX Olimpiade - 400 metri piani", "text": "La competizione dei 400 metri piani di atletica leggera ai Giochi della IX Olimpiade si tenne i giorni 2 e 3 agosto 1928 allo Stadio Olimpico di Amsterdam.\nRisultati.\nFinale.\nLo statunitense Ray Barbuti conduce tutta la gara in testa, ma negli ultimi metri \u00e8 in riserva di energie. Mentre si avvicina al traguardo si accorge che il canadese James Ball sta rinvenendo in piena corsa. Il finale \u00e8 drammatico: Barbuti si getta disperato sulla linea e cade frontalmente sbattendo con la faccia sulla pista. La vittoria \u00e8 sua con un margine stimato in 20\u201330\u00a0cm.\nQuello di Barbuti \u00e8 l'unico oro individuale vinto da un atleta USA nelle gare su pista di Amsterdam. Di certo, l'apparizione meno brillante della squadra americana su un palcoscenico olimpico.\n\"\u00c8 ufficializzato solo il tempo del primo classificato\"."}
{"id": "2202700", "revid": "767487", "url": "https://it.wikipedia.org/wiki?curid=2202700", "title": "Darker Days (Time Again)", "text": "Darker Days \u00e8 il secondo album studio della band street punk californiana Time Again, pubblicato il 19 febbraio 2008."}
{"id": "2202701", "revid": "3732", "url": "https://it.wikipedia.org/wiki?curid=2202701", "title": "Atletica leggera ai Giochi della IX Olimpiade - 800 metri piani maschili", "text": "La competizione degli 800 metri piani di atletica leggera ai Giochi della IX Olimpiade si tenne i giorni dal 29 al 31 luglio 1928 all'Olympisch Stadion.\nRisultati.\nFinale.\nIl britannico Lowe, campione olimpico in carica, controlla la gara e scatta sul rettifilo finale facendo il vuoto tra s\u00e9 e gli avversari. Vince con un distacco di un secondo sulla medaglia d'argento.\n\"\u00c8 ufficializzato solo il tempo del primo classificato\".\nAlla fine della stagione, Lowe, appagato dai due successi olimpici consecutivi, si ritira dalle competizioni."}
{"id": "2202703", "revid": "3732", "url": "https://it.wikipedia.org/wiki?curid=2202703", "title": "Atletica leggera ai Giochi della IX Olimpiade - 1500 metri piani", "text": "La competizione dei 1500 metri piani di atletica leggera ai Giochi della IX Olimpiade si tenne i giorni dal 1\u00b0 al 2 agosto 1928 allo Stadio Olimpico di Amsterdam.\nRisultati.\nFinale.\nIl favorito \u00e8 il francese Ladoum\u00e8gue. Ma il finnico Larva, vincitore delle selezioni del proprio Paese in 3'52\"6, lo beffa con una volata ben sostenuta nel rettilineo finale superandolo di un'incollatura a 20 metri dal traguardo.\n\"\u00c8 ufficializzato solo il tempo del primo classificato\"."}
{"id": "2202705", "revid": "3732", "url": "https://it.wikipedia.org/wiki?curid=2202705", "title": "Atletica leggera ai Giochi della IX Olimpiade - 5000 metri piani", "text": "La competizione dei 5000 metri piani di atletica leggera ai Giochi della IX Olimpiade si tenne i giorni 31 luglio e 3 agosto 1928 allo Stadio Olimpico di Amsterdam.\nRisultati.\nFinale.\n\u00c8 l'occasione per Ritola di ottenere la rivincita da Nurmi, che l'ha sconfitto sui 10.000\nRitola studia l'avversario per tutta la gara e lo infila prima del rettilineo finale, vincendo con 12 metri di vantaggio.\n\"\u00c8 ufficializzato solo il tempo del primo classificato\"."}
{"id": "2202706", "revid": "3732", "url": "https://it.wikipedia.org/wiki?curid=2202706", "title": "Atletica leggera ai Giochi della IX Olimpiade - 10000 metri piani", "text": "La competizione dei 10000 metri piani di atletica leggera ai Giochi della IX Olimpiade si tenne il giorno 29 luglio 1928 allo Stadio Olimpico di Amsterdam.\nLa gara.\n\u00c8 una sfida tra stelle di prima grandezza, i finlandesi Nurmi e Ritola. Ancora una volta Nurmi riesce ad imporre la sua superiorit\u00e0 sul rivale, distaccandolo all'arrivo. Stabilisce anche il nuovo record olimpico.\nNurmi \u00e8 il primo campione che vince due titoli consecutivi sui 10.000 metri.\nPer il finlandese \u00e8 il nono oro olimpico per Nurmi. Nel XX secolo nessuno in atletica \u00e8 riuscito a fare di pi\u00f9.\nClassifica finale.\n\"\u00c8 ufficializzato solo il tempo del primo classificato\"."}
{"id": "2202707", "revid": "729019", "url": "https://it.wikipedia.org/wiki?curid=2202707", "title": "Metropolitana del Tyne and Wear", "text": "La metropolitana del Tyne and Wear (in inglese: \"Tyne and Wear Metro\"), conosciuta localmente anche solo con il nome di Metro, \u00e8 una rete di metropolitana leggera del Nord Est dell'Inghilterra che serve Newcastle upon Tyne, Gateshead, South Tyneside, North Tyneside e Sunderland nella regione del Tyne and Wear. Questa metropolitana \u00e8 anche descritta come il primo sistema moderno di metropolitana leggera del Regno Unito.\nFu aperta nel 1980 e nel 2007\u20142008 ha effettuato 40 milioni di viaggi sulla rete di 74,5\u00a0km. \u00c8 la seconda maggiore rete delle tre metropolitane del Regno Unito, dopo la metropolitana di Londra.\nStoria.\nProgetto e costruzione.\nI progetti per la Metro furono redatti per la prima volta nel 1973 dalla \"Tyne and Wear Passenger Transport Authority\" (oggi conosciuta come \"Nexus\"). I piani includevano la conversione della rete ferroviaria esistente, che si estendeva per 42\u00a0km ed era in disuso, in un sistema di metropolitana elettrificata, con 13\u00a0km di nuove infrastrutture per collegarla efficientemente. Questo sistema sarebbe divenuto parte di una rete integrata di trasporti, con gli autobus utilizzati come navette verso i punti di interscambio. I lavori di costruzione ebbero inizio nel 1974, e la rete originale fu aperta a tratti tra il 1980 e il 1984. Da allora, sono state costruite alcune estensioni rispetto allo schema originale, tra cui una per l'aeroporto di Newcastle nel 1991. Nel 2002 fu aperta una tratta di 18,5\u00a0km per Sunderland.\nPercorso.\nQuando il sistema inizi\u00f2 ad operare nel 1980, era la seconda ferrovia moderna del Regno Unito, dopo la Merseyrail, ad utilizzare le precedenze per creare una rete moderna di metropolitana leggera, collegandola tramite gallerie costruite appositamente sotto il centro di Newcastle e Gateshead. Esempi precedenti di questo utilizzo delle infrastrutture per il trasporto urbano sono la District, Central e Northern line nella metropolitana di Londra e il RER a Parigi; esempi successivi includono il Metrolink di Manchester e il Tramlink di Croydon.\nGran parte della rete oggi esistente era parte di uno dei primi sistemi al mondo di ferrovia urbana elettrificata, che apr\u00ec nel 1904 come Tyneside Electric.\nLa geometria della Metro include quasi tutte le due ferrovie per il trasporto passeggeri pi\u00f9 antiche del mondo: la Newcastle &amp; North Shields Railway (Metro tra Chillingham Road e North Shields) e la Brandling Junction Railway (tra Gateshead e Monkwearmouth, presso lo Stadium of Light). Entrambe aprirono nel 1839, rendendo Metro uno dei pi\u00f9 antichi sistemi di trasporto ferroviario locale del mondo. Eccetto nei periodi di lavori di ammodernamento, come ad esempio quando sono state convertite nel sistema Metro, le due linee effettuano continuativamente il servizio passeggeri da oltre 170 anni.\nNel caso della stazione Chichester fu scelto come percorso della ferrovia l'itinerario di una ferrovia mineraria, invece del precedente percorso ferroviario, dato che passava attraverso una zona pi\u00f9 densamente popolata rispetto alla precedente stazione High Shields. Questa rappresenta anche la sezione pi\u00f9 antica della rete Metro, dato che risale al 1834.\nPrima che iniziassero le opere per realizzare il tunnel sotto Newcastle e Gateshead dovettero essere riempite diverse miniere in disuso, alcune risalenti a secoli prima. Il Victoria Tunnel, che aveva permesso il trasporto del carbone sotto la citt\u00e0 nel periodo dal 1842 al 1860, dovette essere ispezionato, anche se era in disuso. Non tutto il tunnel \u00e8 stato preservato, ma alcune sezioni sono state rafforzate e puntellate per permettere lo scavo dei tunnel della metropolitana al di sopra.\nDistanze.\nLa metropolitana del Tyne and Wear \u00e8 stata la prima ferrovia del Regno Unito ad operare utilizzando il sistema metrico; tutte le velocit\u00e0 e le distanze sono quotate solamente nel sistema metrico.\nIntegrazione.\nQuando la Metro apr\u00ec, venne presentata come il primo centro di trasporto pubblico con orario cadenzato. La rete metropolitana doveva coprire la parte principale del viaggio, mentre i bus vennero riorganizzati in itinerari pi\u00f9 brevi e locali, integrati con l'orario della Metro, per portare i passeggeri da e verso le stazioni, utilizzando un sistema tariffario integrato. Molte opere furono realizzate nelle principali stazioni di interscambio della Metro, come Four Lane Ends e Regent Centre, con la costruzione di parcheggi di interscambio con la rete autobus e Metro. Alcuni passeggeri si lamentarono del fatto che l'integrazione con la metropolitana era stata realizzata con troppo zelo, in quanto ad esempio i bus per Newcastle upon Tyne sarebbero stati obbligati a fermarsi presso la Metro a Gateshead, obbligando i passeggeri a utilizzare la Metro, piuttosto che avere una linea continua fino alla citt\u00e0. L'integrazione dur\u00f2 fino alla deregolamentazione delle linee degli autobus nel 1986. Ancora oggi \u00e8 possibile acquistare biglietti \"Transfare\" che permettono di combinare un viaggio in Metro con uno in autobus.\nStazioni.\nMetro speriment\u00f2 l'utilizzo della musica classica in alcune stazioni come deterrente al vandalismo. Nel 1998 l'opera \"Incidental Music to Hassan\" di Frederick Delius fu scelta da Metro per essere utilizzata come sottofondo negli annunci audio e come deterrente per i vandali. Nel 2005 anche la Metropolitana di Londra inizi\u00f2 a seguire l'esempio.\nSviluppi.\nI tornelli furono dismessi verso la fine degli anni '80. Le barriere furono rimosse da quasi tutte le stazioni, ma in alcuni casi rimangono in uso (permanentemente aperti) come aiuto nel controllo delle folle.\nCon l'inaugurazione della tratta verso Sunderland nel 2002, Metro divenne la prima rete nel Regno Unito ad utilizzare una forma di modello Karlsruhe, utilizzando binari condivisi con i treni della linea principale sulla tratta tra Pelaw e Sunderland. La tratta da Sunderland a South Hylton era stata in passato parte della linea da Sunderland a Durham, chiusa poi agli inizi della ristrutturazione del servizio negli anni '60, e fu il secondo segmento della Metro ad essere costruito su una linea ferroviaria in disuso: l'estensione fino all'aeroporto di Newcastle fu costruita perlopi\u00f9 sull'ex linea diretta a Ponteland.\nLa stazione pi\u00f9 recente della rete, Simonside, apr\u00ec il 17 marzo 2008. Cost\u00f2 3,2 milioni di sterline, in parte finanziati dal Fondo Europeo per lo Sviluppo Regionale, e serve una grande area commerciale e residenziale a South Shields. Nel maggio 2009 il numero di passeggeri sal\u00ec oltre i 40 milioni per la prima volta in oltre 15 anni.\nLa flotta di Metro era inizialmente dipinta in due toni, con una livrea in giallo cadmio e bianco che si adattava al design delle stazioni e alla livrea delle flotte dei bus del Tyne and Wear fino al 1986. Nel 1996 fu introdotto un nuovo schema di colori, in rosso pastello, verde o blu con una con un cuneo giallo ad ogni angolo e triangoli gialli sulle porte.\nLa flotta dei treni fu rinnovata tra il 2011 e il 2015, con mezzi adatti all'utilizzo con sedie a rotelle, e migliore illuminazione e arredo. I treni rimodernati sono dipinti in argento e nero, con giallo sui fronti.\nRete.\nLa metropolitana consiste di due linee, la verde, che effettua servizio tra l'aeroporto di Newcastle e South Hylton (passando per il centro di Newcastle, Gateshead e Sunderland), e la linea gialla, che effettua servizio tra St James e South Shields (passando per North Shields, Tynemouth e Whitley Bay), per poi chiudere l'anello dirigendosi verso sud passando per il centro, Gateshead e Jarrow).\nElenco delle stazioni (\"le stazioni in grassetto indicano i capolinea\"):\nIn origine vi era anche una \"linea rossa\" tra Heworth (poi Pelaw) e Benton e una \"linea blu\" tra St James e North Shields. Su queste linee effettuavano servizio ulteriori treni durante le ore di punta, per aumentare la frequenza presso le stazioni pi\u00f9 frequentate. Molti di questi servizi addizionali operano ancora sulla \"linea gialla\".\nForma e distanze.\nLa metropolitana del Tyne and Wear era l'unico sistema di trasporto pubblico veloce al mondo con una configurazione a forma di brezel, in cui una linea si interseca con se stessa e i treni passano per la stessa stazione due volte su banchine differenti, come fa la linea gialla alla stazione Monument. Nel 2006 anche la metropolitana di Vancouver in Canada e la rete dei tram RandstadRail nei Paesi Bassi ne hanno seguito l'esempio. Anche la metropolitana di Toronto aveva in precedenza sperimentato la configurazione a brezel nel 1966.\nLe distanze sulla rete sono misurate a partire da un punto fisso situato a South Gosforth. Il sistema \u00e8 metrico, con distanze in chilometri e metri. Le linee sono designate come \"In\" (\"verso l'interno\") e \"Out\" (\"verso l'esterno\"). La linea \"In\" corre da St. James a South Shields passando per l'anello interno (linea gialla); la linea \"Out\" va in senso opposto. Con le estensioni delle linee, la linea \"In\" va dall'aeroporto a South Gosforth, e da Pelaw a Sunderland e South Hylton. I cartelli indicanti le distanze sono montati su tutti i sostegni delle linee aeree di alimentazione. Normalmente si trovano diverse distanze tra le stazioni, a seconda se la direzione \u00e8 \"In\" o \"Out\".\nLa parte dell'estensione verso Sunderland posseduta da Network Rail \u00e8 segnalata sia in unit\u00e0 metriche che in miglia. Il punto di confine tra i due sistemi \u00e8 presso la stazione di Pelaw. Le stazioni pi\u00f9 vicine tra loro sono St Peter's e Sunderland; le pi\u00f9 distanti tra loro sono Pelaw e Fellgate."}
{"id": "2202713", "revid": "3732", "url": "https://it.wikipedia.org/wiki?curid=2202713", "title": "Atletica leggera ai Giochi della IX Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della IX Olimpiade si tenne i giorni 1\u00b0 e 4 agosto 1928 allo Stadio Olimpico di Amsterdam.\nLa gara.\nIn batteria Paavo Nurmi sbatte malamente contro la riviera e finisce nell'acqua. Il francese Duquesne si ferma per aiutare il grande fondista, che lo ricompensa facendogli da gregario per il resto della gara. I due rimontano e si qualificano.\nIl 4 agosto, giorno della finale, \u00e8 l'occasione della vita per Toivo Loukola, il terzo miglior fondista della Finlandia, che quasi un mese prima dei Giochi ha stabilito la migliore prestazione mondiale sulla distanza. I due pesi massimi del fondo finlandese, Nurmi e Ville Ritola, hanno gi\u00e0 corso il giorno prima una dura finale dei 5000.\nRitola, il campione olimpico in carica, si ritira nella prima met\u00e0 della gara, rimangono gli altri tre finlandesi a condurre. Ai 2000 metri Nurmi, mentre \u00e8 in testa, non passa bene la barriera. Loukola ne approfitta e lancia l'allungo con tutte le sue forze. Accumula presto un distacco di 30 metri e taglia il traguardo ancora in spinta: vince con il nuovo record olimpico.\nRisultati.\nFinale.\nIl tempo di Loukola costituisce la migliore prestazione mondiale di tutti i tempi. Non \u00e8 omologato, sebbene regolare, poich\u00e9 la specialit\u00e0 non \u00e8 ancora stata standardizzata. L'altezza delle barriere e la distanza tra di esse variano da pista a pista. La cronologia ufficiale del record mondiale delle siepi comincer\u00e0 solo nel 1954.\n\"\u00c8 ufficializzato solo il tempo del primo classificato\"."}
{"id": "2202714", "revid": "729019", "url": "https://it.wikipedia.org/wiki?curid=2202714", "title": "Coppa panamericana di pallavolo femminile 2005", "text": "La IV Coppa panamericana di pallavolo femminile si \u00e8 svolta dall'8 al 19 giugno 2005 a Santo Domingo, nella Repubblica Dominicana. Al torneo hanno partecipato 12 squadre nazionali nordamericane e sudamericane e la vittoria finale \u00e8 andata per la terza volta, la seconda consecutiva, a Cuba, la quale si \u00e8 qualificata di diritto al World Grand Prix 2006, insieme al Brasile, prima squadra sudamericana classificata e Repubblica Dominicana e Stati Uniti, rispettivamente seconda e terza squadra nordamericana classificata.\nPodio.\nCampione.\nCuba(Terzo titolo)\nSecondo posto.\nRepubblica Dominicana\nTerzo posto.\nBrasile"}
{"id": "2202716", "revid": "287204", "url": "https://it.wikipedia.org/wiki?curid=2202716", "title": "Analizzatore automatico", "text": "Un analizzatore automatico, \u00e8 uno strumento del laboratorio di analisi (medico) che esegue in maniera automatica un processo (metodo analitico, o saggio o protocollo) di analisi su un campione biologico opportunamente preparato e confezionato.\nI risultati delle analisi prodotti dagli analizzatori automatici devono essere sempre sottoposti al vaglio di un laureato che, dopo i controlli (che possono includere eventuali ripetizioni o l'esecuzione di esami collaterali di conferma) valida e firma il referto finale.\nFunzionamento.\nSolitamente gli analizzatori automatici vengono caricati con provette contenenti il campione, da cui prelevano una aliquota usata per il processo di analisi, e conservato in una cuvette di reazione. Il protocollo prevede spesso l'aggiunta di uno o pi\u00f9 reagenti, una fase di incubazione, la misura vera e propria e la conversione del risultato in unit\u00e0 metriche.\nNegli analizzatori pensati per alti volumi di produzione (pi\u00f9 di 100 campioni al giorno) \u00e8 presente un lettore di codice a barre che tenta di identificare una etichetta con codice a barre sul campione. Il codice alfanumerico che contrassegna la provetta viene usato dall'analizzatore come \"chiave\" per risalire alle informazioni sulle analisi da fare. Prima del 2000 era comune che le informazioni sui test da eseguire fossero inserite in maniera pi\u00f9 o meno manuale, e che i risultati prodotti venissero stampati su carta e poi trascritti nel Laboratory Information System (LIS), ossia il gestionale di laboratorio. La prassi comune oggi \u00e8 invece che l'analizzatore sia dotato di un collegamento seriale (porta seriale, RS232) con il computer del programma gestionale e che il software che gestisce l'analizzatore sia in grado di scambiare dati con il gestionale. In questo caso, quando ha \"letto\" la provetta l'analizzatore interroga il gestionale sui test da eseguire per quella specifica provetta, e quando ha eseguito i test trasferisce i risultati.\nI risultati possono essere costituiti da uno o pi\u00f9 valori numerici (es. glucosio, ferro o ferritina) o essere una serie di conteggi (es. globuli rossi, globuli bianchi) o addirittura essere delle immagini o dei grafici, nel caso di misure multidimensionali (nel tempo, o nello spazio).\nGli analizzatori della serie \"Vitros\", sviluppati in origine dalla Kodak, dispongono di una interessante variazione sulla tecnologia di analisi, usando lastrine di preparato (reagente) secco, sulle quali viene appoggiata una goccia della sostanza da analizzare. La tecnologia a secco, rispetto ai reagenti liquidi, assicura nel tempo una stabilit\u00e0 del reagente e una ripetibilit\u00e0 del test molto superiore. Per questo motivo venivano usati nelle navi della marina militare americana. Per contro, lo sviluppo dei reagenti su lastrina ha dei tempi molto lunghi, risultando poco competitivo dal punto di vista commerciale.\nTra le fasi importanti di lavoro con un analizzatore automatico, vi sono la\nSettori di utilizzo.\nVi sono analizzatori automatici per:\nProduttori.\nTra i grossi produttori di analizzatori automatici per il laboratorio vi sono:\nIn realt\u00e0, la maggior parte degli analizzatori vengono prodotte da ditte giapponesi o da piccole ditte di automazione per poi essere marchiate e commercializzate dalle multinazionali produttrici dei reagenti.\nTra le aziende italiane del settore vi sono la Menarini e la Diasorin."}
{"id": "2202717", "revid": "3732", "url": "https://it.wikipedia.org/wiki?curid=2202717", "title": "Atletica leggera ai Giochi della IX Olimpiade - Maratona", "text": "La competizione della Maratona di atletica leggera ai Giochi della IX Olimpiade si tenne il giorno 5 agosto 1928 allo Stadio Olimpico di Amsterdam.\nClassifica.\nNella fase iniziale della corsa i giapponesi fanno l'andatura. \u00c8 una novit\u00e0 assoluta nella maratona ai Giochi vedere in testa degli atleti asiatici. Verso met\u00e0 gara rinviene il finlandese Marttelin, seguito dal franco-algerino El Ouafi e dal cileno Plaza. Plaza ed El Ouafi erano arrivati rispettivamente sesto e settimo a Parigi 1924. Qui le cose vanno diversamente. Al 39\u00b0 chilometro i due si trovano in testa, insieme al giapponese Yamada, che per\u00f2 \u00e8 stremato. In vista del traguardo El Ouafi produce lo sforzo decisivo e stacca il rivale, mentre per il terzo posto Yamada si fa rimontare e superare da Marttelin.\nBough\u00e9ra El Ouafi \u00e8 il primo atleta nordafricano a vincere un oro olimpico."}
{"id": "2202718", "revid": "62004", "url": "https://it.wikipedia.org/wiki?curid=2202718", "title": "Atletica leggera ai Giochi della IX Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della IX Olimpiade si tenne i giorni 31 luglio e 1\u00ba agosto 1928 allo Stadio Olimpico di Amsterdam.\nRisultati.\nIn batteria il sudafricano George Weightman-Smith eguaglia il record del mondo con 14\"8. Addirittura lo migliora in semifinale con 14\"6. Ma in finale \u00e8 solo quinto.\nLa finale sorride al connazionale Atkinson, argento a Parigi 1924. Quattro anni prima aveva perso l'oro per pochi centimetri. Ad Amsterdam si rif\u00e0 vincendo di un'incollatura davanti all'americano Anderson.\nFinale.\n\"\u00c8 ufficializzato solo il tempo del primo classificato\"."}
{"id": "2202719", "revid": "196390", "url": "https://it.wikipedia.org/wiki?curid=2202719", "title": "Societ\u00e0 privata", "text": ""}
{"id": "2202720", "revid": "228587", "url": "https://it.wikipedia.org/wiki?curid=2202720", "title": "Atletica leggera ai Giochi della IX Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della IX Olimpiade si tenne i giorni 29 e 30 luglio 1928 allo Stadio Olimpico di Amsterdam.\nRisultati.\nIl favorito \u00e8 il campione uscente Morgan Taylor.\nNelle batterie l'olimpionico batte il record olimpico con 53\u201d4.\nMa in finale non si ripete. Il titolo va all'inglese David Burghley, che eguaglia anche il suo record.\nFinale.\n\"\u00c8 ufficializzato solo il tempo del primo classificato\".\nLord Burghley avr\u00e0 una brillante carriera da dirigente sportivo, arrivando alla carica di presidente dell'IAAF e vicepresidente del CIO.\nFrank Cuhel avr\u00e0 invece un destino avverso: morir\u00e0 nel 1943 nell'affondamento di una nave sul fiume Tago, in Portogallo."}
{"id": "2202721", "revid": "3732", "url": "https://it.wikipedia.org/wiki?curid=2202721", "title": "Atletica leggera ai Giochi della IX Olimpiade - Salto in alto maschile", "text": "La competizione del salto in alto maschile di atletica leggera ai Giochi della IX Olimpiade si tenne il giorno 29 luglio 1928 allo Stadio Olimpico di Amsterdam.\nL'eccellenza mondiale.\nHarold Osborn \u00e8 il primo campione olimpico del Salto in alto che si ripresenta quattro anni dopo in pedana.\nRisultati.\nTurno eliminatorio.\nDiciotto atleti ottengono la misura richiesta.\nFinale.\nRobert King \u00e8 l'unico a saltare 1,94 metri. Per le posizioni tra la seconda e la quinta sono necessari i salti di spareggio. L'asticella viene abbassata ben cinque volte.\nKing terminer\u00e0 il 1928 imbattuto."}
{"id": "2202723", "revid": "3732", "url": "https://it.wikipedia.org/wiki?curid=2202723", "title": "Atletica leggera ai Giochi della IX Olimpiade - Salto con l'asta", "text": "La competizione del salto con l'asta di atletica leggera ai Giochi della IX Olimpiade si tenne il giorno 1\u00ba agosto 1928 allo Stadio Olimpico di Amsterdam.\nL'eccellenza mondiale.\nLee Barnes \u00e8 il primo campione olimpico del Salto con l'asta che si ripresenta quattro anni dopo in pedana.\nRisultati.\nTurno eliminatorio.\nNove atleti ottengono la misura richiesta.\nFinale.\nIl campione in carica, Lee Barnes, arriva solo quinto con 3,95."}
{"id": "2202724", "revid": "300067", "url": "https://it.wikipedia.org/wiki?curid=2202724", "title": "Atletica leggera ai Giochi della IX Olimpiade - Salto in lungo", "text": "L'eccellenza mondiale.\nL'americano Edward Hamm stabilisce ai Trials il nuovo record del mondo. Si presenta ad Amsterdam come favorito.\nRisultati.\nTutti gli iscritti hanno diritto a tre salti. I primi sei disputano la finale (tre ulteriori salti).\nI sei finalisti si portano dietro i risultati della qualificazione.\nTurno eliminatorio.\nAlla seconda prova Edward Hamm atterra a 7,73: \u00e8 il nuovo record dei Giochi. Conferma il suo stato di forma con 7,68 alla terza prova. Il connazionale DeHart, il campione in carica, si ferma a 7,11.\nL'haitiano Silvio Cator salta 7,58 e si accredita come maggior rivale dell'americano. Il fresco primatista europeo, Rudolf Dobermann (10 giugno), viene eliminato con 6,91.\nFinale.\nNei tre salti di finale ci si aspetta un duello tra i due dominatori. Hamm esegue un altro buon salto a 7,66; Cator invece non va oltre i 7,22.\nNote.\nSilvio Cator \u00e8 l'unico haitiano ad aver vinto una medaglia olimpica in atletica leggera nel XX secolo.\nIl 9 settembre 1928 batter\u00e0 il record del mondo di Hamm con 7,93."}
{"id": "2202725", "revid": "327653", "url": "https://it.wikipedia.org/wiki?curid=2202725", "title": "Repubblica di Bolivia", "text": ""}
{"id": "2202726", "revid": "21730456", "url": "https://it.wikipedia.org/wiki?curid=2202726", "title": "Tyne and Wear Metro", "text": ""}
{"id": "2202727", "revid": "3732", "url": "https://it.wikipedia.org/wiki?curid=2202727", "title": "Atletica leggera ai Giochi della IX Olimpiade - Salto triplo", "text": "La competizione del salto triplo di atletica leggera ai Giochi della IX Olimpiade si tenne il giorno 2 agosto 1928 allo Stadio Olimpico di Amsterdam.\nRisultati.\nTurno eliminatorio.\nTutti gli iscritti hanno diritto a tre salti. I primi sei disputano la finale (tre ulteriori salti).\nI sei finalisti si portano dietro i risultati della qualificazione.\nIl campione in carica, l'australiano Winter, fallisce clamorosamente arrivando solo 12\u00ba con 14,15.\nI due giapponesi, Mikio Oda e Chuhei Nanbu, sono invece lanciatissimi. Conducono la classifica dopo tre salti, unici ad aver superato i 15 metri.\nFinale.\nI due giapponesi conducono la gara appaiati. Si profila una clamorosa doppietta asiatica. All'ultima prova Levi Casey e Vilho Tuolos sopravanzano Nanbu e si issano, rispettivamente, al secondo e terzo posto.\nNote.\nOda \u00e8 il primo campione olimpico dell'Asia in atletica; la sua vittoria rappresenta anche il primo oro olimpico giapponese ai Giochi."}
{"id": "2202730", "revid": "3732", "url": "https://it.wikipedia.org/wiki?curid=2202730", "title": "Atletica leggera ai Giochi della IX Olimpiade - Getto del peso", "text": "La competizione del getto del peso di atletica leggera ai Giochi della IX Olimpiade si tenne il giorno 29 luglio 1928 allo Stadio Olimpico di Amsterdam.\nL'eccellenza mondiale.\nIn maggio il tedesco Emil Hirschfeld ha portato il record del mondo a 15,79 metri. Durante la stagione \u00e8 rimasto imbattuto.\nHerman Brix, vincitore dei Trials americani con 15,54, \u00e8 il rivale pi\u00f9 accreditato.\nRisultati.\nTurno di qualificazione.\nTutti i 22 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nHerman Brix (USA) ed Emil Hirschfeld (Ger) eseguono due ottimi lanci al primo turno: 15,75 e 15,72, poco sotto il tetto del mondo.\nFinale.\nI due atleti sono i favoriti per la vittoria finale. Ma alla quinta prova il connazionale Kuck (terzo ai Trials) stupisce tutti con un lancio che gli vale il nuovo record del mondo e la vittoria.\nNote.\nDopo le Olimpiadi Brix si dar\u00e0 alla carriera di attore. Sceglier\u00e0 il nome d'arte di Bruce Bennett e diventer\u00e0 famoso come interprete di un film nel ruolo di \u00abTarzan\u00bb."}
{"id": "2202732", "revid": "3732", "url": "https://it.wikipedia.org/wiki?curid=2202732", "title": "Atletica leggera ai Giochi della IX Olimpiade - Lancio del disco maschile", "text": "La competizione del lancio del disco maschile di atletica leggera ai Giochi della IX Olimpiade si tenne il giorno 1\u00ba agosto 1928 allo Stadio Olimpico di Amsterdam.\nRisultati.\nTurno eliminatorio.\nTutti gli iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nAl secondo turno Jim Corson lancia a 47,00, guadagnandosi l'accesso alla finale e ipotecando una medaglia. Clarence Houser esordisce con due nulli. Ma al terzo lancio di qualificazione spara una bordata a 47,32 m, che gli vale il nuovo record olimpico.\nFinale.\nIl capolista non si migliora nei tre lanci di finale. Al quarto turno Antero Kivi sale a 46,00 e al quinto lancio arriva a 47,23, a soli 9\u00a0cm dall'oro. Tenta il tutto per tutto all'ultimo lancio, ma il disco si spegne a 42 metri. Corson si migliora di 10\u00a0cm, ma non gli bastano per l'argento."}
{"id": "2202734", "revid": "3732", "url": "https://it.wikipedia.org/wiki?curid=2202734", "title": "Atletica leggera ai Giochi della IX Olimpiade - Lancio del martello", "text": "La competizione del lancio del martello di atletica leggera ai Giochi della IX Olimpiade si tenne il giorno 30 luglio 1928 allo Stadio Olimpico di Amsterdam.\nRisultati.\nTurno eliminatorio.\nTutti i 16 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nAl termine del terzo turno \u00e8 in testa Ossian Ski\u00f6ld (Swe) con 51,29. Lo svedese \u00e8 l'unico ad aver lanciato oltre i 50 metri.\nFinale.\nNessuno si occupa dell'irlandese O'Callaghan, alla sua prima uscita internazionale. Terzo dopo la qualificazione, al quinto lancio supera tutti con 51,39 e vince l'oro.Giunge quarto Armando Poggioli con 48,37.\nCon la vittoria di O'Callaghan sono cinque i titoli vinti dai martellisti irlandesi sui sei assegnati dal 1896."}
{"id": "2202736", "revid": "3732", "url": "https://it.wikipedia.org/wiki?curid=2202736", "title": "Atletica leggera ai Giochi della IX Olimpiade - Lancio del giavellotto", "text": "La competizione del lancio del giavellotto di atletica leggera ai Giochi della IX Olimpiade si tenne il giorno 2 agosto 1928 allo Stadio Olimpico di Amsterdam.\nRisultati.\nTurno di qualificazione.\nTutti i 28 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nDopo i primi tre turni \u00e8 in testa lo svedese Erik Lundkvist, con 66,60, nuovo record olimpico. Lo segue B\u00e9la Szepes (Hun) con 65,26.\nFinale.\nNei tre lanci di finale le prime posizioni non subiscono nessuna modifica."}
{"id": "2202739", "revid": "3732", "url": "https://it.wikipedia.org/wiki?curid=2202739", "title": "Atletica leggera ai Giochi della IX Olimpiade - Decathlon", "text": "La competizione del decathlon di atletica leggera ai Giochi della IX Olimpiade si tenne i giorni 3 e 4 agosto 1928 allo Stadio Olimpico di Amsterdam.\nL'eccellenza mondiale.\nIn cima alle graduatorie mondiali \u00e8 Paavo Yrj\u00f6l\u00e4, che ha vinto le selezioni olimpiche finlandesi con 7.846 punti.\nRisultati.\nAl termine della prima giornata \u00e8 in testa lo svedese Jansson con 4179 punti, davanti al finlandese J\u00e4rvinen.\nNella seconda giornata J\u00e4rvinen prende il comando della gara con un buon 15\"6 sui 110 ostacoli. Ma subito dopo Yrj\u00f6l\u00e4 e Stewart (USA) lo superano grazie alla migliore tecnica nel disco; l'asta non modifica la classifica. Il giavellotto premia i due finlandesi, che confermano i primi due posti, e John Doherty, primo dei non finnici, che si issa al terzo posto.\nDisputando un eccellente 1500, Yrj\u00f6l\u00e4 agguanta anche il record mondiale sfondando per primo il muro degli 8.000 punti."}
{"id": "2202741", "revid": "729019", "url": "https://it.wikipedia.org/wiki?curid=2202741", "title": "Antonio Fonda Savio", "text": "Ufficiale degli alpini, partigiano combattente, personalit\u00e0 della cultura della Venezia Giulia, Dalmata e Istriana. \nA lui e ai suoi figli \u00e8 stato intitolato un rifugio nel Gruppo dei Cadini di Misurina, il rifugio Fonda-Savio.\nBiografia.\nNacque a Trieste nel 1895, e dopo essersi arruolato come ufficiale di complemento nel Regio Esercito all\u2019atto dell\u2019entrata in guerra dell\u2019Italia, avvenuta il 24 maggio 1915, fu assegnato all'arma di artiglieria. Ottenne una promozione a capitano per merito di guerra nel 1917, dopo essere stato assegnato alla specialit\u00e0 bombardieri, fu decorato con una Medaglia d'argento al valor militare per azioni compiute nel corso della battaglia del solstizio nel giugno 1918.\nNel corso del 1919 spos\u00f2 Letizia, figlia dello scrittore Italo Svevo e di Livia Veneziani, che gli diede tre figli, Paolo, nato nel 1920, Pietro, nato nel 1921, e Sergio, nato nel 1924. Amante dei libri frequent\u00f2 per anni una libreria situata in via San Nicol\u00f2 a Trieste.\nI figli Paolo e Pietro caddero durante la seconda guerra mondiale, quando in forza all\u2019ARMIR parteciparono alla campagna di Russia dove furono fatti prigionieri nel marzo 1943, morendo di stenti qualche mese dopo.\nCon il grado di tenente colonnello e comandante partigiano (col nome di battaglia \"Manfredi\") del Corpo Volontari della Libert\u00e0 triestino, legato al CLNAI, guid\u00f2 assieme ad Edoardo Marzari l'insurrezione cittadina di Trieste del 30 aprile 1945 contro gli occupanti tedeschi. In quella occasione perse la vita anche il terzo figlio, Sergio, colpito da una granata durante i combattimenti.\nDopo il 1\u00ba maggio dello stesso anno, occupata la citt\u00e0 dalle milizie comuniste jugoslave, si adoper\u00f2 attivamente a rischio della propria incolumit\u00e0 in difesa dell'italianit\u00e0 di Trieste, contro le mire annessionistiche del vicino stato.\nNel dopoguerra Fonda Savio fu per parecchi lustri presidente della Societ\u00e0 Ginnastica Triestina e del Circolo della cultura e delle arti e poi vicepresidente della Telve e consigliere superiore della Banca d'Italia a Roma, nonch\u00e9 vicepresidente del Lloyd Triestino. Promosso colonnello e divenuto Cavaliere di gran croce dell\u2019Ordine al merito della Repubblica Italiana, si spense a Trieste il 17 agosto 1973. Il 2 maggio 2006 gli fu conferita la Medaglia d'oro al merito civile alla memoria.\nGli \u00e8 stato dedicato un ricreatorio comunale, quello di Opicina, cos\u00ec come una piazza a Trieste."}
{"id": "2202742", "revid": "3732", "url": "https://it.wikipedia.org/wiki?curid=2202742", "title": "Atletica leggera ai Giochi della IX Olimpiade - Staffetta 4\u00d7100 metri maschile", "text": "La competizione della staffetta 4\u00d7100 metri maschile di atletica leggera ai Giochi della IX Olimpiade si tenne i giorni 4 e 5 agosto 1928 allo Stadio Olimpico di Amsterdam.\nBatterie.\nSi disputarono il giorno 4 agosto. Le prime due squadre si qualificarono per la finale\nFinale.\n\"\u00c8 ufficializzato solo il tempo del primo classificato\".\nLa staffetta canadese viene squalificata per il mancato passaggio del testimone tra il terzo frazionista e il campione olimpico di 100 e 200 Percy Williams."}
{"id": "2202745", "revid": "3732", "url": "https://it.wikipedia.org/wiki?curid=2202745", "title": "Atletica leggera ai Giochi della IX Olimpiade - Staffetta 4\u00d7400 metri", "text": "La competizione della staffetta 4\u00d7400 metri maschile di atletica leggera ai Giochi della IX Olimpiade si tenne i giorni 4 e 5 agosto 1928 allo Stadio Olimpico di Amsterdam.\nBatterie.\nSi disputarono il giorno 4 agosto. Le prime due squadre si qualificarono per la finale\nFinale.\n\"\u00c8 ufficializzato solo il tempo del primo classificato\".\nIl tempo della Germania, seconda classificata, costituisce la migliore prestazione europea. Non \u00e8 record ufficiale poich\u00e9 la squadra non ha vinto la gara. "}
{"id": "2202755", "revid": "21730742", "url": "https://it.wikipedia.org/wiki?curid=2202755", "title": "Saggio (procedura)", "text": ""}
{"id": "2202756", "revid": "484362", "url": "https://it.wikipedia.org/wiki?curid=2202756", "title": "Aerei civili", "text": ""}
{"id": "2202768", "revid": "71583", "url": "https://it.wikipedia.org/wiki?curid=2202768", "title": "HNWI", "text": ""}
{"id": "2202774", "revid": "2005288", "url": "https://it.wikipedia.org/wiki?curid=2202774", "title": "Falkland Palace", "text": "Falkland Palace \u00e8 un antico palazzo reale dei re scozzesi, situato a Falkland, nel Fife. \u00c8 gestito dal National Trust for Scotland e aperto al pubblico.\nStoria.\nLa Corona scozzese acquist\u00f2 il Castello di Falkland dai MacDuff di Fife nel XIV secolo. Nel 1402 il duca Robert Stewart vi imprigion\u00f2 suo nipote David Stewart, Duca di Rothesay, figlio maggiore del re Roberto III di Scozia, che mor\u00ec di fame e trascuratezza.\nTra 1501 e 1541 i re Giacomo IV e Giacomo V trasformarono il vecchio castello in un lussuoso palazzo reale, uno dei migliori esempi di architettura rinascimentale in Scozia. Giacomo V, gi\u00e0 ammalato, mor\u00ec a Falkland nel dicembre del 1542 dopo la notizia che sua moglie aveva dato alla luce una figlia - Maria, Regina di Scozia.\nFalkland divenne un luogo di riposo molto usato dai monarchi Stuart, che vi praticavano la falconeria e la caccia a cervi e cinghiali nelle foreste circostanti.\nIl vicino Myres Castle \u00e8 la residenza ereditaria dei Royal Macers e Sergeants at Arms che hanno servito al Falkland Castle almeno dal XVI secolo.\nLa tenuta fu utilizzata come ritiro anche dopo l'Unione delle Corone, da Giacomo VI e I dove in una delle occasioni nacque Elisabetta Stuart, da Carlo I e da Carlo II.\nL'esercito invasore di Cromwell incendi\u00f2 il palazzo, che cadde velocemente in rovina. Nel 1887 John Crichton-Stuart, III marchese di Bute inizi\u00f2 il restauro del palazzo.\nI Crichton-Stuart, eredi del palazzo, al tempo guidati dal Quinto Marchese di Bute decisero all'inizio degli anni cinquanta, di affidarlo alle cure del National Trust for Scotland, pur rimanendo di propriet\u00e0 della famiglia.\nDescrizione.\nL'ala sud contiene la Cappella Reale, mentre l'ala est la stanza da letto del Re e la stanza della Regina. I visitatori possono anche vedere i Keeper's Apartments nella Gatehouse. Nei giardini si trova il campo di pallacorda, costruito nel 1539, il pi\u00f9 antico ancora in uso e sede del Falkland Palace Royal Tennis Club."}
{"id": "2202785", "revid": "104458", "url": "https://it.wikipedia.org/wiki?curid=2202785", "title": "Atletica leggera ai Giochi della IX Olimpiade - 100 metri piani femminili", "text": "La competizione dei 100 metri piani femminili di atletica leggera ai Giochi della IX Olimpiade si tenne i giorni 30 e 31 luglio 1928 allo Stadio Olimpico di Amsterdam.\nLa gara.\nLa vincitrice delle selezioni americane, Elta Cartwright (12\u201d4), si ammala durante il viaggio in nave attraverso l'Atlantico. Indebolita, arriva solo quarta in semifinale.\nAlla partenza della finale si vivono momenti drammatici. La canadese Cook, codetentrice del record mondiale, viene squalificata dopo essere incorsa in due partenze false. La nordamericana si accascia accanto alla linea di partenza e scoppia a piangere. Dopo due infrazioni, anche la tedesca Schmidt viene esclusa dalla gara. Reagisce furente, mostrando allo starter (un giudice olandese di riserva) il pugno e accusandolo di incompetenza.\nAl quinto tentativo le finaliste rimaste in gara sono tesissime. Betty Robinson (seconda ai Trials USA) \u00e8 la pi\u00f9 fredda alla partenza e vince per un decimo di secondo.\nRisultati.\nBatterie.\nSi disputarono il 30 luglio. Le prime due classificate accedevano alle semifinali.\nSemifinali.\nSi disputarono il 30 luglio. Le prime due classificate accedevano alla finale.\nFinale.\n\"\u00c8 ufficializzato solo il tempo della prima classificata\"."}
{"id": "2202791", "revid": "3732", "url": "https://it.wikipedia.org/wiki?curid=2202791", "title": "Atletica leggera ai Giochi della IX Olimpiade - 800 metri piani femminili", "text": "La competizione degli 800 metri piani femminili di atletica leggera ai Giochi della IX Olimpiade si tenne i giorni 1\u00b0 e 2 agosto 1928 allo Stadio Olimpico di Amsterdam.\nLa gara.\nIl limite mondiale appartiene alla tedesca Lina Radke (2'19\"6), che si presenta con il ruolo di favorita.\nIn finale le tedesche fanno gara di squadra. La pi\u00f9 debole, Elfiede Wever, si porta in testa al gruppo e fissa il ritmo. Inga Gentzel capisce tutto e la scavalca dopo 200 metri. La svedese termina il primo giro in 64\"2, ad un passo che le permetterebbe di battere il record del mondo di 10 secondi.Dopo la curva Lina Radke supera la svedese, che non reagisce e si fa superare, sulla retta finale, anche dalla giapponese Hitomi. La Radke vince con la migliore prestazione mondiale.La canadese Fanny Rosenfeld, argento sui 100 metri, giunge brillantemente al quinto posto, a meno di 3 secondi dal podio.\nLa corsa viene seguita dagli organizzatori con palese pregiudizio e, anche se nessuna finalista accusa dei malesseri nel dopo-gara, bastano i commenti allarmati di alcuni organi influenti per bandire la distanza dal programma olimpico.\nGli 800 metri ritorneranno solo a Roma 1960.\nRisultati.\nBatterie.\nSi disputarono il 1\u00ba agosto. Le prime tre furono ammesse alla finale.\nFinale.\n\"\u00c8 ufficializzato solo il tempo della prima classificata\"."}
{"id": "2202794", "revid": "767487", "url": "https://it.wikipedia.org/wiki?curid=2202794", "title": "Zombie Strippers", "text": "Zombie Strippers \u00e8 una commedia horror del 2008 diretta da Jay Lee.\nTrama.\nIn un futuro prossimo gli Stati Uniti sono governati ancora da George W. Bush al suo quarto mandato. Sono in guerra con diverse nazioni e per fare fronte a tutte le guerre in corso sviluppano un virus che faccia risorgere i soldati morti sotto forma di zombie. Ovviamente l'esperimento va male, anche per il motivo che il virus d\u00e0 il meglio di s\u00e9 solo sui soggetti di sesso femminile. Durante l'incursione di un reparto speciale dell'esercito un soldato ferito fugge e si rifugia in uno strip club. Qui assale e uccide la spogliarellista pi\u00f9 amata del locale, dagli avventori, e odiata, dalle colleghe. La spogliarellista risorge e torna sul palco, con una carica sexy ancor pi\u00f9 forte. Il pubblico va in delirio e il proprietario del club decide di monetizzare la cosa e lascia fare.\nTra le altre spogliarelliste c'\u00e8 chi decide di seguirla, facendosi zombizzare, e chi decide di contrastarla. Parte una girandola di spogliarelli e di uccisioni degli avventori che si fanno sempre pi\u00f9 splatter. Alla fine la situazione degenera. Tra una sparatoria, una battaglia tra spogliarelliste zombie e altre sottostorie, come quella della spogliarellista che lo fa per pagare un'operazione alla nonna ma alla fine si scopre portata per quel lavoro, fa irruzione ancora l'esercito e mette fine all'invasione. Ma nel finale si scopre che uno dei tecnici del laboratorio \u00e8 il colpevole dell'epidemia."}
{"id": "2202795", "revid": "3732", "url": "https://it.wikipedia.org/wiki?curid=2202795", "title": "Atletica leggera ai Giochi della IX Olimpiade - Salto in alto femminile", "text": "La competizione del salto in alto femminile di atletica leggera ai Giochi della IX Olimpiade si tenne il giorno 5 agosto 1928 allo Stadio Olimpico di Amsterdam.\nL'eccellenza mondiale.\nL'idolo di casa Carolina Gisolf, all'inizio di luglio, ha tolto con 1,585 il primato mondiale alla canadese Ethel Catherwood (1,58). Negli stessi giorni la Catherwood ha risposto con 1,60 ai campionati nazionali, ma il record non \u00e8 omologabile.\nGara.\nAlla gara finale accedono 19 delle 20 atlete partecipanti, si parte da 1,37. A 1,54 rimangono in tre: Gisolf, Catherwood e la statunitense Mildred Wiley (personale di 1,57). La Catherwood passa la misura alla prima prova, le avversarie devono ricorrere al secondo tentativo. Lo stesso, curiosamente, succede a 1,56.\nA 1,58 solo la Catherwood valica l'asticella: \u00e8 medaglia d'oro. Dopo essersi assicurata il titolo olimpico, la canadese chiede che l'asticella sia posta a 1,60, nuovo record del mondo. Al terzo tentativo ce la fa. La Gisolf, a pari misura con l'americana Wiley, vince l'argento al terzo salto di spareggio. Dopo la fine della gara l'altezza dell'asticella viene rimisurata per l'omologazione: ci si accorge che la misura esatta \u00e8 1,595 m.\nAl quarto posto nella classifica compare anche la giovanissima Jean Shiley, con 1,51: sar\u00e0 protagonista delle olimpiadi di Los Angeles 1932.\nQuella della Catherwood rimane l'unica medaglia d'oro vinta da un'atleta canadese alle Olimpiadi nel XX secolo. Tra l'altro la vincitrice era anche specialista del lancio del giavellotto (personale di 36,17), ma la gara femminile non faceva parte del programma olimpico (verr\u00e0 introdotta nel 1932).\nRisultati.\nTurno eliminatorio.\nDomenica 5 agosto 1928.\nFinale.\nDomenica 5 agosto 1928."}
{"id": "2202796", "revid": "3732", "url": "https://it.wikipedia.org/wiki?curid=2202796", "title": "Atletica leggera ai Giochi della IX Olimpiade - Lancio del disco femminile", "text": "La competizione del lancio del disco femminile di atletica leggera ai Giochi della IX Olimpiade si tenne il giorno 31 luglio 1928 allo Stadio Olimpico di Amsterdam.\nL'eccellenza mondiale.\nLa polacca Halina Konopacka ha stabilito, tra il 1925 e il 1927, cinque record mondiali: l'ultimo a Varsavia con 39,18 m.Ad Amsterdam \u00e8 la favorita per il titolo.\nRisultati.\nTurno eliminatorio.\nTutte le iscritte hanno diritto a tre lanci. Le prime sei disputano la finale (tre ulteriori lanci).\nLe sei finaliste si portano dietro i risultati della qualificazione.\nHalina Konopacka mette paura alle avversarie con 39,17, a soli 5\u00a0cm dal suo record.\nFinale.\nLa polacca non ha rivali e si migliora ulteriormente stabilendo il nuovo record del mondo.\nNote.\nLa Konopacka vince alle 15,10 del 31 luglio 1928. Essendo stato il lancio del disco la gara d'apertura del programma-orario, la polacca\n\u00e8 la prima campionessa olimpica della storia dell'atletica leggera."}
{"id": "2202797", "revid": "104458", "url": "https://it.wikipedia.org/wiki?curid=2202797", "title": "Atletica leggera ai Giochi della IX Olimpiade - Staffetta 4\u00d7100 metri femminile", "text": "La competizione della staffetta 4\u00d7100 metri femminile di atletica leggera ai Giochi della IX Olimpiade si tenne i giorni 4 e 5 agosto 1928 allo Stadio Olimpico di Amsterdam.\nRisultati.\nBatterie.\nSi disputarono il giorno 4 agosto. Le prime tre squadre si qualificarono alla finale.\nFinale.\n\"\u00c8 ufficializzato solo il tempo del primo classificato\"."}
{"id": "2202798", "revid": "28592", "url": "https://it.wikipedia.org/wiki?curid=2202798", "title": "Isola di Terranova", "text": ""}
{"id": "2202806", "revid": "123607386", "url": "https://it.wikipedia.org/wiki?curid=2202806", "title": "Thatched House Lodge", "text": "Thatched House Lodge \u00e8 una residenza reale nel London Borough of Richmond upon Thames a Londra, Inghilterra.\nDescrizione.\nLa casa principale ha sei sale d'udienza, sei camere da letto e occupa quattro acri di terreno (16.000 m\u00b2). I giardini includono una d\u00e9pendance estiva del XVIII secolo con due stanze, che ha dato il nome a tutto il complesso. Dal 1963 \u00e8 la residenza della Principessa Alexandra. Fu acquisita in prestito dalla Crown Estate da suo marito Angus Ogilvy dopo il matrimonio.\nStoria.\nIl complesso fu costruito come due case separate nel 1673 per due custodi del Richmond Park, come Aldridge Lodge. Fu ampliata nel 1727 e unita in un'unica casa col nome attuale nel 1771 da Sir John Soane. Era stata nota anche come Burkitt's Lodge.\nLa casa \u00e8 stata usata nel tempo da vari membri della Casa Reale, tra cui i Generali Sir Edward Bowater e Lynedoch Gardiner, rispettivamente scudiero del Principe Consorte e della Regina Vittoria. In seguito Thatched House Lodge ospit\u00f2 Sir Louis Greig (scudiero di Giorgio VI quando era Duca di York), e il Duca di Sutherland. Durante la Seconda guerra mondiale \u00e8 stata la residenza di Dwight D. Eisenhower. "}
{"id": "2202808", "revid": "115583354", "url": "https://it.wikipedia.org/wiki?curid=2202808", "title": "Mercedes-Benz M100", "text": "Il Mercedes-Benz M100 (o Daimler-Benz M100) \u00e8 un motore a scoppio prodotto dal 1963 al 1980 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nDal punto di vista storico, il motore M100 ha avuto l'onore di riportare un motore ad 8 cilindri sotto una vettura con il marchio della Stella a tre punte. Tale assenza perdurava dal 1939. Ma non si tratta della sola novit\u00e0: il motore \"M100\", infatti, \u00e8 anche il primo motore V8 nella storia della Mercedes-Benz, mentre i precedenti motori ad 8 cilindri erano disposti in linea.\nAl suo debutto, il motore \"M100\" \u00e8 stato anche il pi\u00f9 grande motore Mercedes-Benz in termini di cilindrata. Esso \u00e8 stato infatti proposto inizialmente in versione da 6.3 litri, per poi aumentare qualche anno dopo fino a 6.9 litri. Si tratta in ogni caso di un motore destinato a modelli di classe assai elevata.\nLe caratteristiche in comune nelle due versioni del motore \"M100\" erano:\nDi seguito vengono descritte le caratteristiche di ognuna delle due versioni del motore \"M100\".\nM100E63.\nQuesta sigla identifica il motore \"M100\" da 6.3 litri. Tale motore ha debuttato nel 1963 ed \u00e8 sempre rimasto in produzione fino al 1981: l'altra versione, quella da 6.9 litri non ha sostituito la prima, ma ha proseguito parallelamente ad essa, anch'essa fino al 1980.\nIl 6.3 \"M100\" possiede le seguenti caratteristiche:\nM100E69.\nIl motore \"M100\" da 6.9 litri ha esordito nel 1975 e nasce dalla rialesatura dell'unit\u00e0 da 6.3 litri. Il diametro dei cilindri \u00e8 stato infatti portato da 103 a 107 mm, portando cos\u00ec la cilindrata a 6834 cc. Leggermente inferiore il rapporto di compressione, sceso ad 8.8:1, mentre la potenza massima \u00e8 salita a 286 CV a 4250 giri/min. Migliorata anche l'erogazione della coppia, il cui picco \u00e8 salito fino a 550 N\u00b7m a 3000 giri/min.\nQuesto motore \u00e8 stato montato sulla Mercedes-Benz 450SEL 6.9 W116 (1975-80)."}
{"id": "2202811", "revid": "827882", "url": "https://it.wikipedia.org/wiki?curid=2202811", "title": "Ninja Gaiden 2", "text": "Ninja Gaiden 2, stilizzato Ninja Gaiden II, \u00e8 un videogioco d'avventura dinamica del 2008 per Xbox 360. Sequel di \"Ninja Gaiden\", \u00e8 stato sviluppato dal Team Ninja e pubblicato da Microsoft.\nModalit\u00e0 di gioco.\nCome il titolo predecessore, anche il tipo di gioco del nuovo lavoro del Team Ninja risulta essere ancora esclusivamente single player offline. La modalit\u00e0 principale su cui verte tutto il videogioco \u00e8 una \"modalit\u00e0 storia\", su cui si sviluppa tutta la trama e quasi tutta la longevit\u00e0 del prodotto, relegando le potenzialit\u00e0 del sistema Xbox Live alla sola integrazione di contenuti aggiuntivi scaricabili per il gioco (tra cui un ulteriore modalit\u00e0 single player che si aggiunge allo story mode gi\u00e0 presente). Il sistema di combattimento del gioco risulta migliorato sotto vari aspetti tra cui fluidit\u00e0 e movimenti dei personaggi, ma soprattutto una molto complessa \"IA\" degli avversari che il giocatore si trover\u00e0 ad affrontare, costringendolo a pianificare con molta strategia ogni singolo combattimento per poter procedere nell'avventura.\nUn'ulteriore miglioria ai combattimenti \u00e8 stata introdotta grazie alla possibilit\u00e0 di indebolire gli avversari durante gli scontri, amputando intere parti del loro corpo, in modo da rallentarli e dare la possibilit\u00e0 al giocatore di sfoltire i nemici rimasti per poi finire i malcapitati in un secondo momento. Seguendo i suggerimenti che erano stati mossi al Team Ninja riguardanti i problemi su \"Ninja Gaiden\", i programmatori hanno deciso di aumentare la difficolt\u00e0 generale del gioco, ma anche di dare la possibilit\u00e0 al personaggio di curarsi automaticamente ad ogni punto di salvataggio durante lo svolgimento della modalit\u00e0 storia, prevenendo cos\u00ec (come accadeva molto spesso durante le partite sul primo Ninja Gaiden) il quasi obbligo per il giocatore di far scorta di un numero molto alto di oggetti curativi per poter sopravvivere. Il parco armi \u00e8 stato migliorato ed ampliato; oltre alla classica katana, si potr\u00e0 equipaggiare il personaggio con B\u014d, artigli ninja, falce, tonfa, nunchaku e kusarigama, oltre ad armi fittizie create ad hoc per il gioco.\nOltre alle tecniche di combattimento in mischia, il personaggio protagonista Ryu Hayabusa, pu\u00f2 assorbire le \"essenze\" vicine in combattimento. Queste sfere di energia colorate sono rilasciate dai corpi dei nemici uccisi, e vengono assorbite da Ryu quando si avvicina ad esse. Le essenze hanno un ruolo determinante in \"Ninja Gaiden 2\"; possono curare la salute di Ryu, aumentare il suo Ki (per lanciare attacchi magici) e sono anche la moneta di scambio per l'acquisto di armi, potenziamenti e oggetti. Inoltre, possono essere utilizzate per lanciare attacchi da mischia molto potenti in grado di annientare pi\u00f9 nemici contemporaneamente o avversari particolarmente ostici con un solo attacco.\nSe durante i combattimenti viene inferto danno, l'indicatore di salute di Ryu scende secondo due indici: la barra di salute provvisoria (di colore blu), che indica il livello di salute momentaneo ancora a disposizione, e la barra di danno permanente (di colore rosso) che si forma lentamente ogni volta che Ryu viene colpito; dopo che sono stati eliminati tutti i nemici da una certa area (area di combattimento) il livello di salute di Ryu (indicatore blu) si ricarica automaticamente fino al punto di incontro con l'indicatore di danno permanente (rosso). Per annullare tutto il danno permanente accumulato durante i combattimenti \u00e8 necessario arrivare ai punti di salvataggio, che curano il livello di salute di Ryu al massimo possibile.\nTrama.\nUn anno dopo gli avvenimenti di \"Ninja Gaiden\", troviamo il mastro fabbro Muramasa che ha un negozio a Tokyo. Riceve la visita di un agente della CIA di nome Sonia, la quale chiede informazioni su dove si potrebbe trovare Ryu Hayabusa; improvvisamente dei membri del clan ninja del Ragno Nero fanno irruzione nel negozio e la rapiscono. Ryu fa la sua comparsa a questo punto, non riesce a impedire ai ninja rivali di rapire l'agente e si vede costretto ad inseguirli per tutta la citt\u00e0 finch\u00e9 non riesce a strapparla dalle mani dei rapitori. Sonia a questo punto informa Ryu che il suo villaggio \u00e8 stato attaccato dal clan del Ragno Nero. Essi vogliono impossessarsi della \"statua del demone\" che la famiglia di Ryu custodisce.\nEgli ritorna al suo villaggio dove trova suo padre, Joe Hayabusa, in duello con Genshin, il capo del clan ninja Ragno Nero e Eliz\u00e9bet, la regina dei demoni maggiori. N\u00e9 Ryu n\u00e9 suo padre riescono a impedire ai due di impadronirsi della statua e Ryu \u00e8 incaricato di riprenderla a qualsiasi costo. Inizia cos\u00ec il suo viaggio insieme a Sonia all'inseguimento della statua, un viaggio ostacolato in ogni momento da legioni di ninja, demoni di ogni sorta e creature mitiche. Pur di fermare l'avanzata dell'erede del clan ninja Hayabusa vengono chiamati all'appello da Eliz\u00e9bet anche gli altri tre demoni maggiori: Alexei, signore dei fulmini; Volf, il signore delle tempeste; e Zedonious, signore delle fiamme.\nRyu riesce a inseguire Eliz\u00e9bet fino in Sud America, la quale offre la statua del demone all'Alto Sacerdote Infernale Dagra Dai, con l'ordine di risvegliare il potente arcidemone, Vazdah. Eliz\u00e9bet combatte con Ryu e viene sconfitta anche se annuncia un suo futuro ritorno. Genshin avverte Ryu che il risveglio dell'arcidemone avverr\u00e0 sul Fuji e lo sfida a presentarsi sulla vetta per una duello mortale. Ryu raccoglie la chiamata e poco prima di incamminarsi verso la cima riceve da Ayane la pietra del drago che, una volta inserita sull'impugnatura della katana di Ryu, la render\u00e0 la \"Vera Spada del Drago\". Una volta raggiunta la sommit\u00e0 della montagna i due ninja si scontrano a morte in un duello che vedr\u00e0 sconfitto Genshin e Ryu incamminarsi nelle profondit\u00e0 della montagna in cerca di Dagra Dai.\nIl ninja Drago, ormai calato in un mondo infernale, combatte orde di demoni, sconfigge Alexei, Volf e Zedonius, e libera l'imprigionata Sonia. Riesce a sconfiggere nuovamente Eliz\u00e9bet nella sua forma demoniaca, e finalmente si trova al cospetto di Dagra Dai intento a completare il rituale di resurrezione dell'arcidemone. I due si confrontano e Ryu esce vittorioso ma non riesce a impedire l'evocazione. Lo scontro per sconfiggere il grande arcidemone sembra facile per Ryu che si incammina insieme a Sonia verso la superficie ma, durante il cammino, una goccia del suo sangue spillata da una ferita cade sull'arcidemone dando modo all'entit\u00e0 di trasformarsi nella sua vera forma ed esplodere verso la cima del monte obbligano Ryu al duello finale per il destino del mondo..\nPresentazione e demo.\nIl gioco fu presentato ufficialmente al \"Tokyo Game Show 2007\", dove ne fu mostrato il trailer ufficiale e annunciata l'esclusiva per la console Xbox 360.\nUna demo giocabile di \"Ninja Gaiden 2\" fu pubblicata sul circuito Xbox Live il 31 maggio in Giappone e l'8 giugno in Europa e Stati Uniti. La demo non prevedeva alcun costo per essere giocata.\nPersonaggi.\nUmani.\nl doppiaggio del personaggio \u00e8 affidato a Keone Young per l'inglese e Norio Wakamoto per il giapponese.\nDoppiata da Kari Wahlgren in inglese e Mariko Suzuki in giapponese.\nDoppiato da Paul Eiding in inglese e Takeshi Aono in giapponese.\nContinua nella sua ricerca nel ritrovare Ryu. In questo capitolo non riuscir\u00e0 ad incontrarlo essendo impegnata a difendere la citt\u00e0 dai demoni ma incontrer\u00e0 Ayane che riferir\u00e0 di dire a Ryu che i demoni si stanno manifestando in grande quantit\u00e0 nel mondo umano.\nAyane ha la voce di Janice Kawaye in inglese e Wakana Yamazaki in giapponese\nDemoni.\nIl doppiaggio \u00e8 affidato a Grey DeLisle per l'inglese e Hiromi Tsuru per il giapponese.\nHa la voce di Daran Norris in inglese e Daisuke Gouri in giapponese.\nDoppiato da Robin Atkin Downes in inglese e Hikaru Midorikawa in giapponese.\nDoppiaggio inglese di Steven Blum e giapponese di Hidekatsu Shibada.\nVoci: Peter Renaday (inglese) e Sh\u014dz\u014d Iizuka (giapponese).\nAccoglienza.\n\"Ninja Gaiden 2\" ha ricevuto nel complesso critiche positive alla sua uscita sul mercato, dimostrando di non deludere le aspettative soprattutto dopo l'incredibile successo del primo titolo. Il gioco \u00e8 stato ancora criticato per il sistema della visuale in-game, che soffre ancora dei problemi del primo Ninja Gaiden (poca intuitivit\u00e0 e impossibilit\u00e0, in certi momenti di gioco, a rendere una visione chiara della situazione al giocatore) e secondo analisi del frame rate, esso non produrrebbe una qualit\u00e0 di immagine 1080p (dichiarata) costante.\nAnche la trama ha ricevuto diverse critiche, secondo le quali sarebbe troppo priva di senso comparata a quella del primo titolo, considerata da molti il motivo del grande successo del videogioco."}
{"id": "2202815", "revid": "38120", "url": "https://it.wikipedia.org/wiki?curid=2202815", "title": "Hego (rapper)", "text": ""}
{"id": "2202818", "revid": "1123217", "url": "https://it.wikipedia.org/wiki?curid=2202818", "title": "Reoviridae", "text": "Reoviridae \u00e8 una famiglia di virus a doppio filamento di RNA che possono colpire il sistema gastrointestinale (come \"Rotavirus\") e il tratto respiratorio."}
{"id": "2202829", "revid": "6923", "url": "https://it.wikipedia.org/wiki?curid=2202829", "title": "Hypochaeris maculata", "text": "La costolina macchiata (nome scientifico Hypochaeris maculata ) \u00e8 una pianta erbacea, perenne a fiori gialli e dalle caratteristiche foglie chiazzate di nero, appartenente alla famiglia delle Asteraceae.\nEtimologia.\nL'etimologia del nome generico (\"Hypochaeris\") \u00e8 piuttosto dubbia e si perde lontano nel tempo; potrebbe derivare da due parole greche \"Hypo\" (= sottoterra) e \"choeros\" (= maiale); infatti le radici della specie \"Hypochaeris radicata\" sono molto ricercate dai maiali che per cibarsene scavano la terra col loro \u201cgrufo\u201d per trovarle. \u00c8 comunque Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, che introdusse il nome di questo genere nella sistematica vegetale nel 1754; mentre invece L'epiteto specifico (\"maculata\") fa riferimento alle macchie delle sue foglie.\nGli inglesi chiamano questa pianta con il nome di \"Spotted Cat's-ear\"', ma anche \"Spotted hawkweed\"; i francesi la chiamano \"Porcelle tachet\u00e9e\"; i tedeschi: \"Geflecktes Ferkelkraut\".\nMorfologia.\nQueste piante sono pi\u00f9 o meno pelose. La loro altezza media \u00e8 di 30 \u2013 (massima anche 1 metro). La forma biologica della specie \u00e8 emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, e con le foglie disposte a formare una rosetta basale.\nRadici.\nLa radice \u00e8 del tipo a fittone.\nFusto.\nI fusti sono cilindrici, debolmente pubescenti, ingrossati all'apice e monocefali (raramente a due capolini); la sua superficie \u00e8 profondamente solcata.\nInfiorescenza.\nL'infiorescenza \u00e8 formata da grandi capolini emisferici. La struttura dei capolini \u00e8 quella tipica delle \"Asteraceae\" : un peduncolo, mediamente ingrossato sotto il capolino (meno di 5\u00a0mm di diametro), sorregge un involucro cilindrico formato da pi\u00f9 squame acuminate (sono pelose e all'apice sono scure) che fanno da protezione al ricettacolo sul quale s'inseriscono due tipi di fiori: quelli esterni ligulati e quelli interni tubulosi (in questo caso sono assenti). Il colore dei fiori ligulati \u00e8 giallo-limone (lievemente arrossato verso l'esterno-basso del capolino). Il ricettacolo si presenta con diverse pagliette poste alla base dei fiori, mentre l'involucro \u00e8 formato da pi\u00f9 serie di squame disposte in modo embricato. Diametro dei capolini : 4 \u20135\u00a0cm. Dimensioni dell'involucro: larghezza 13\u00a0mm; altezza: 13 \u2013 . Lunghezza delle squame : 12 \u2013 .\nFiori.\nI fiori sono ermafroditi, zigomorfi, tetra-ciclici (calice \u2013 corolla \u2013 androceo \u2013 gineceo) e pentameri (a 5 elementi). In questa specie i fiori tubulosi non sono presenti.\nFrutti.\nIl frutto \u00e8 un achenio con becco (sono delle nucule tutte molto uguali fra di loro), sormontato da un pappo uniseriato (un unico ordine di setole) a setole tutte ugualmente piumose. Dimensione del frutto: 10\u00a0\u2013 17\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia delle Asteraceae \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nLa \"Hypochaeris maculata\" appartiene a un genere (\"Hypochaeris\") non molto numeroso comprendente non pi\u00f9 di una trentina di specie, diffuse soprattutto nell'emisfero boreale (zone temperate), delle quali almeno 8 sono proprie della flora italiana.\nLe Asteraceae sono suddivise in tre sottofamiglie; la specie di questa scheda appartiene alla sottofamiglia delle \"Liguliflorae\" (sinonimo = \"Cichorioideae\") caratterizzata dall'avere capolini con soli fiori ligulati, quelli periferici qualche volta sono unisessuali e con canali laticiferi.\nVariabilit\u00e0.\nQui di seguito \u00e8 indicata una sottospecie di \"Hypochaeris maculata\" :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nSui nostri prati \u00e8 possibile trovare la specie della nostra scheda assieme alla \"Hypochaeris uniflora\"; questo per\u00f2 soltanto a quote medie (1500 - quota alla quale le due specie possono convivere). Si distinguono comunque per le foglie macchiate la \"Hypochaeris maculata\" e per il capolino rigorosamente unico della specie \"Hypochaeris uniflora\".\nUsi.\nCucina.\nLe giovani foglie di questa pianta, in Siberia (ma in tempi di carestia), vengono consumate come insalata. In altre zone vengono cotte in brodo."}
{"id": "2202831", "revid": "339392", "url": "https://it.wikipedia.org/wiki?curid=2202831", "title": "Libert\u00e0 Irachena", "text": ""}
{"id": "2202838", "revid": "339392", "url": "https://it.wikipedia.org/wiki?curid=2202838", "title": "Prince of Persia Classic", "text": ""}
{"id": "2202839", "revid": "61051", "url": "https://it.wikipedia.org/wiki?curid=2202839", "title": "Euploea sylvester", "text": "Euploea sylvester (), \u00e8 una farfalla della famiglia Nymphalidae, sottofamiglia Danainae. Si trova in sud Asia, Asia sudorientale e parte dell'Australia.\nBiologia.\nLe larve si nutrono delle foglie di piante di diverse famiglie tra cui Apocynaceae (\"Ichnocarpus frutescens\"), Asclepiadaceae (\"Gymnema sylvestre\") e Moraceae (\"Ficus\u00a0eugenioides\", \"Ficus\u00a0microcarpa\", \"Ficus\u00a0racemosa\")."}
{"id": "2202849", "revid": "767487", "url": "https://it.wikipedia.org/wiki?curid=2202849", "title": "Djanggawul", "text": "Nella mitologia Yolngu, i Djanggawul sono tre fratelli, due femmine e un maschio, che hanno creato l'Australia e l'hanno ricoperto di flora. Venivano dall'isola di Baralku e alla fine furono mangiati da Galeru.\nIl mito di Djanggawul riguarda soprattutto il gruppo di persone che fanno parte del clan Dua, incluso circa un terzo dei clan che vivevano nel nord-est della Terra di Arnhem. Gli umani nati dalle due sorelle sono gli antenati dei clan Dua, gli animali creati dalle sorelle sono gli animali totem di quei clan, ed i luoghi visitati dalle sorelle sono i santuari del clan.\nQueste tre divinit\u00e0 erano venute sulla terra in esilio, perch\u00e9 cacciate dal dio Walu a causa del loro incesto. Ne parla L.A.Allen in \"Time before Morning\" (1975) come miti aborigeni di creazione che descrivono l'incesto."}
{"id": "2202851", "revid": "154893", "url": "https://it.wikipedia.org/wiki?curid=2202851", "title": "Palazzetto Dello Sport di Milano", "text": ""}
{"id": "2202852", "revid": "697352", "url": "https://it.wikipedia.org/wiki?curid=2202852", "title": "Until You Come Back to Me (That's What I'm Gonna Do)", "text": "Until You Come Back to Me (That's What I'm Gonna Do) \u00e8 una canzone soul registrata dalla cantante statunitense Aretha Franklin. La canzone fu scritta da Stevie Wonder, Clarence Paul e Morris Broadnax. Il brano fu prodotto da Jerry Wexler, Tom Dowd, Arif Mardin e dalla stessa Franklin, ed originariamente fu inserito nell'album del 1973 \"Let Me in Your Life\".\nCover.\nStevie Wonder registr\u00f2 il brano gi\u00e0 nel 1966, quindi prima della stessa Franklin, tuttavia la sua versione non apparve mai in nessuna pubblicazione prima del 1977. Nel 1984 il brano \u00e8 stato registrato anche da Luther Vandross ,nel 1990 da Basia nell'album London Warsaw New York, e nel 2004 da Cyndi Lauper."}
{"id": "2202853", "revid": "339392", "url": "https://it.wikipedia.org/wiki?curid=2202853", "title": "Re degli Stregoni di Angmar", "text": ""}
{"id": "2202854", "revid": "339392", "url": "https://it.wikipedia.org/wiki?curid=2202854", "title": "Raisn' hell with friends", "text": ""}
{"id": "2202855", "revid": "154893", "url": "https://it.wikipedia.org/wiki?curid=2202855", "title": "Sub Tuum Praesidium", "text": ""}
{"id": "2202867", "revid": "1005847", "url": "https://it.wikipedia.org/wiki?curid=2202867", "title": "Lodovico Caldesi", "text": "Biografia.\nAllievo di Filippo Parlatore prima e di Giuseppe De Notaris poi, altern\u00f2 lo studio della botanica, che lo aveva portato a specializzarsi sulle briofite, sulle spermatofite e sulle alghe, ad un'intensa attivit\u00e0 politica, durante il Risorgimento.\nDi ideali liberali, partecip\u00f2, infatti, ai moti del 1848, venendo eletto l'anno successivo all'Assemblea costituente della Repubblica Romana. Dopo l'Unit\u00e0, e in particolare dal 1866, venne eletto, invece, deputato del Regno d'Italia.\nSi occup\u00f2 di redigere, per la raccolta sulla \"Flora italiana\" di Parlatore, la sezione relativa alle primulacee. Gli altri suoi studi sulla flora, raccolti sotto il titolo di \"Florae Faventinae Tentamen\", vennero prevalentemente pubblicati, a dispense, sul \u00abNuovo Giornale Botanico Italiano\u00bb. Don\u00f2 il suo erbario all'Orto botanico dell'Universit\u00e0 di Bologna, che tuttora lo conserva. La sua biblioteca, che comprende oltre 1.400 volumi di botanica e scienze naturali, forma il fondo a lui intitolato presso la Biblioteca comunale Manfrediana di Faenza."}
{"id": "2202870", "revid": "1924342", "url": "https://it.wikipedia.org/wiki?curid=2202870", "title": "I'm in Love (Bobby Womack)", "text": "I'm in Love \u00e8 una canzone scritta da Bobby Womack negli anni sessanta, La canzone fu inizialmente registrata da Wilson Pickett, e la sua versione entr\u00f2 nella top ten della classifica \"Billboard R&amp;B Chart\" nel 1968. Tuttavia la versione del brano ad ottenere maggior successo fu quella registrata da Aretha Franklin nel 1974, che raggiunse la vetta della R&amp;B Chart ed entr\u00f2 nella top 20 della \"Billboard Hot 100\"."}
{"id": "2202872", "revid": "2056951", "url": "https://it.wikipedia.org/wiki?curid=2202872", "title": "La trib\u00f9 del calcio (saggio)", "text": "La trib\u00f9 del calcio (\"The Soccer Tribe\") \u00e8 un saggio dell'etologo e zoologo inglese Desmond Morris.\nContenuto.\nIl saggio cerca di spiegare il comportamento violento e aberrante delle tifoserie sportive inglesi e non. Nel suo volume, ormai un classico sociologico, Morris mette a confronto i comportamenti, i riti, le mitologie del football con quelle tribali. Quali sono i motivi, si chiede Morris, per cui gli Hooligans hanno acquisito un comportamento cos\u00ec particolare, violento e atipico rispetto ai tifosi di altri sport?\nGli individui umani, nel lungo cammino dell'evoluzione, si sono trasformati da \"cacciatori\" a \"calciatori\", passando attraverso attivit\u00e0 sempre meno sanguinarie. Oggi i calciatori sono i nuovi gladiatori e, in quanto tali, in ogni caso, eccitano il livello emozionale primordiale e ancestrale della folla. Non cambia per\u00f2, per Morris, il significato di caccia rituale, in cui l'arma \u00e8 la palla e la preda \u00e8 la porta.\nLa folla della Curva non \u00e8 un branco disorganizzato, ma un gruppo ben strutturato, i cui membri si riconoscono fra loro attraverso la comunicazione simbolica espressa dai loro abiti, dalle bandiere, dai cori, dalle liturgie, che, in una sorta di rito collettivo, sanciscono e rafforzano l'identit\u00e0 del branco dei tifosi. Ovviamente, Morris si riferisce, in genere, a quella parte della tifoseria che vive senza orizzonti di senso, nell'emarginazione sociale, per cui essi necessitano di una riaggregazione sociale, data proprio dall'appartenenza ad un gruppo sportivo, a dei colori specifici."}
{"id": "2202874", "revid": "793215", "url": "https://it.wikipedia.org/wiki?curid=2202874", "title": "Gaochang", "text": "Gaochang (in cinese ), chiamata anche Karakhoja, Qara-hoja, Kara-Khoja, \u00e8 un'antica citt\u00e0 costruita nel I secolo a.C. nel Deserto di Taklamakan nella provincia dello Xinjiang in Cina. \nLa citt\u00e0 si svilupp\u00f2 come centro commerciale lungo la via della seta; venne abbandonata verso la fine del XV secolo. A 6\u00a0km circa dall'antica citt\u00e0 si trovano le tombe di Astana, una serie di tombe sotterranee utilizzate dagli abitanti di Gaochang per circa 600 anni, dal 200 all'800."}
{"id": "2202876", "revid": "367445", "url": "https://it.wikipedia.org/wiki?curid=2202876", "title": "Anniviers", "text": "Anniviers (toponimo francese) \u00e8 un comune svizzero di 2\u00a0719 abitanti del Canton Vallese, nel distretto di Sierre.\nGeografia fisica.\nAnniviers comprende tutta la Val d'Anniviers.\nStoria.\nIl comune di Anniviers \u00e8 stato istituito 2009 con la fusione dei comuni soppressi di Ayer, Chandolin, Grimentz, Saint-Jean, Saint-Luc e Vissoie; capoluogo comunale \u00e8 Vissoie.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "2202878", "revid": "213136", "url": "https://it.wikipedia.org/wiki?curid=2202878", "title": "Ludovico Caldesi", "text": ""}
{"id": "2202881", "revid": "123177950", "url": "https://it.wikipedia.org/wiki?curid=2202881", "title": "A New Day...", "text": "A New Day... \u00e8 un residency show di grande successo interpretato da C\u00e9line Dion nell'arena Colosseum presso il Caesars Palace di Las Vegas. Lo show \u00e8 stato creato e diretto da Franco Dragone. Inizialmente il contratto di C\u00e9line Dion prevedeva 3 anni di show, ma in seguito \u00e8 stato ampliato grazie al notevole successo con due anni aggiuntivi. C\u00e9line si \u00e8 esibita in oltre 700 show, divisi in 5 anni di esibizioni. Lo show \u00e8 stato rieseguito in seguito da Cher e Bette Midler's in \"The Showgirl Must Go On\".\nInformazioni sullo show.\nL'idea originale per lo show \u00e8 nata quando C\u00e9line e suo marito Ren\u00e9 Ang\u00e9lil visitarono Las Vegas nel 2000, nello stesso momento in cui lei pensava di metter su famiglia, guardando lo spettacolo \"O\" del Cirque du Soleil al Bellagio Hotel. La Dion \u00e8 rimasta molto impressionata dallo show al punto che ha insistito per andare nel backstage al fine di conoscere meglio gli attori. Dragone, regista di tale spettacolo, venne a sapere di questa idea di C\u00e9line, e alcune settimane dopo, gli scrisse una lettera offrendogli la sua collaborazione. Angelil chiam\u00f2 Dragone e abbozzarono le linee principali dello spettacolo.\nC\u00e9line inizialmente intendeva chiamare lo show 'Muse', ma la banda omonima aveva gi\u00e0 registrato il marchio per il suo Tour. La Dion offr\u00ec $50,000 per i diritti, ma la band declin\u00f2 l'offerta, spiegando che non volevano che la gente pensasse che erano degli attori del ritorno di C\u00e9line Dion.\nL'arena The Colosseum venne costruita usando delle tecniche di costruzione veloce, che permisero di completare l'opera in circa 140 giorni. Il palcoscenico \u00e8 stato designato con un angolo di 5.7 gradi rispetto all'auditorium, per ottimizzare al massimo la qualit\u00e0 degli effetti sonori nel teatro circolare. Questa scelta \u00e8 stata estremamente dura per i ballerini, che subiranno diversi infortuni durante lo show, alcuni anche di media entit\u00e0 e che costringeranno diversi elementi ad abbandonare lo spettacolo per infortunio.\nIl piano originale per il retro del palcoscenico era di usare un proiettore gigante, ma il designer dell'illuminazione, Yves Aucoin, obiett\u00f2 sostenendo che questa scelta avrebbe creato delle ombre inaccettabili quando i ballerini gli avrebbero danzato davanti. Angelil decise quindi di andare da Phil Anschutz, che con AEG Live sottoscriveva la produzione, e lo persuase a contribuire con un extra di 10 milioni di dollari per la costruzione di uno dei pi\u00f9 grandi schermi LED, per interno, esistenti al mondo.\nBroadcast e Registrazioni.\nLa data originale programmata per l'uscita del DVD \u00e8 stata posposta a causa dei cambiamenti dagli incentivi iniziali alle riprese. Un CD Live \u00e8 stato pubblicato nel giugno 2004.\"A New Day...\" in alta qualit\u00e0 \u00e8 stato rifilmato dal 17 al 21 giugno, ed \u00e8 stato pubblicato in DVD il 7 dicembre 2007 e in Blu-ray Disc il 5 febbraio 2008. La confezione contiene due dischi, con oltre 5 ore di scene dal backstage mai viste prima, e tre esclusivi documentari: Because You Loved Me (A Tribute to the Fans),\" A New Day: All Access\" and \"A New Day: the Secrets.\"."}
{"id": "2202882", "revid": "287204", "url": "https://it.wikipedia.org/wiki?curid=2202882", "title": "Holguin", "text": ""}
{"id": "2202887", "revid": "339392", "url": "https://it.wikipedia.org/wiki?curid=2202887", "title": "Oliver Twist (cartone animato)", "text": ""}
{"id": "2202888", "revid": "773636", "url": "https://it.wikipedia.org/wiki?curid=2202888", "title": "Chiesa di Santa Maria a Colonna", "text": "La chiesa di Santa Maria a Colonna era un edificio religioso situato nella parte settentrionale del territorio comunale di Cinigiano. La sua esatta ubicazione era in localit\u00e0 \"Poggio Colonna\", nell'area collinare a nord di Porrona, ove attualmente si trova un complesso agricolo.\nStoria e descrizione.\nDi origini medievali, la chiesa era una suffraganea della non lontana Pieve di Santa Maria ad Oppiano, anch'essa scomparsa nel corso dei secoli. L'esistenza di questo edificio religioso \u00e8 accertata sia in epoca tardomedievale che all'inizio del periodo rinascimentale. In particolare, la sua funzionalit\u00e0 viene ricordata fino a tutto il Quattrocento, epoca in cui inizi\u00f2 l'abbandono di numerose chiese della zona a vantaggio di pievi e chiese parrocchiali di riferimento. L'edificio religioso fu pertanto abbandonato nel corso dei secoli successivi, andando incontro ad un lento ma inesorabile degrado che ha portato alla sua definitiva scomparsa.\nDella chiesa di Santa Maria a Colonna si \u00e8 perduta ogni traccia, pur essendo identificabile con precisione il luogo in cui era ubicata grazie al toponimo."}
{"id": "2202893", "revid": "1428919", "url": "https://it.wikipedia.org/wiki?curid=2202893", "title": "Klaus Hildebrand", "text": "Hildebrand, che insegna storia presso l'Universit\u00e0 di Bonn, \u00e8 uno specialista di storia diplomatica del XIX e XX secolo.\nNel dibattito storiografico sul nazismo che vede contrapposte le tesi funzionaliste e quelle intenzionaliste, Hildebrand ha sostenuto quest'ultime."}
{"id": "2202898", "revid": "3115", "url": "https://it.wikipedia.org/wiki?curid=2202898", "title": "Eingana", "text": "Eingana chiamata anche Madre Eingana, \u00e8 secondo i nativi australiani la dea creatrice del mondo, di tutte le acque, della terra, degli animali e dei canguri.\nViene rappresentata come un enorme serpente, privo di organo sessuale e in continua crescita poich\u00e9 i figli da lei generati crescerebbero esclusivamente al suo interno. Soffrendo per la sua gravidanza cominci\u00f2 a rotolare e strisciare intorno a se stessa. Il dio Barraiya vedendo la sua agonia con una lancia cre\u00f2 un taglio vicino all'ano della madre, facendo uscire tutte le creature, che diedero quindi vita al mondo.\nEingana \u00e8 anche la madre della morte poich\u00e9 attaccato a lei rimane il cordone ombelicale di tutte le sue creature. Quando si spezza il cordone, la vita del figlio giunge alla fine. Se lei dovesse morire, tutto cesserebbe di esistere.\nSecondo il mito vivrebbe ancora oggi nella dimensione del \"tempo del sogno\", e passerebbe di tanto in tanto per creare altra vita."}
{"id": "2202903", "revid": "71583", "url": "https://it.wikipedia.org/wiki?curid=2202903", "title": "UHNWI", "text": ""}
{"id": "2202912", "revid": "486946", "url": "https://it.wikipedia.org/wiki?curid=2202912", "title": "Il ritorno di D'artacan", "text": ""}
{"id": "2202928", "revid": "287204", "url": "https://it.wikipedia.org/wiki?curid=2202928", "title": "Football Club Sangiuseppese", "text": "La Football Club Sangiuseppese \u00e8 stata una societ\u00e0 calcistica di San Giuseppe Vesuviano (NA), esistita formalmente fino al 2008 ma \"de facto\" fino al 2006, quando un gruppo di imprenditori ne rilev\u00f2 il titolo sportivo per la neo costituita societ\u00e0 denominata Football Club Neapolis con l'intenzione di spostarlo a Napoli.\nDopo due anni la Lega Nazionale Dilettanti riconobbe ufficialmente il nuovo cambio di denominazione e concesse alla societ\u00e0 e alla squadra di giocare a Mugnano di Napoli. Da allora la Sangiuseppese scomparve dalla scena calcistica e al momento la massima espressione calcistica della cittadina vesuviana \u00e8 la \"Polisportiva San Giuseppe Vesuviano\", militante in Promozione.\nStoria.\nGli inizi.\nLa squadra fu fondata con il nome di Football Club Sangiuseppese nel 1936 a San Giuseppe Vesuviano. I colori sociali erano il giallo e il blu. Nello stesso anno della fondazione prese parte al campionato di \"Terza Divisione\". In queste prime stagioni la squadra non andava bene e di solito arrivava ultima in classifica.\nLa Sangiuseppese venne promossa in \"Seconda Divisione\" nel 1939. Per un breve periodo, dopo la seconda guerra mondiale, la squadra milit\u00f2 in Serie C nelle stagioni 1946-47 e 1947-48, dopodich\u00e9, inizi\u00f2 un lungo periodo di crisi tanto che la squadra per qualche anno non fu iscritta a nessun campionato.\nNel 1956-57 la squadra locale riapparve con il nome di Pasquale Scudieri, in memoria di un giovane ragazzo prematuramente deceduto. Quell'anno disput\u00f2 il campionato di Terza Categoria. Ma gi\u00e0 nel 1957-58 la squadra riassunse l'originaria denominazione di Sangiuseppese.\nNegli anni successivi, assunse anche il nome di G.S. Iride Sangiuseppese (certamente per l'anno 1964-65).\nNel 1970-71 la squadra vinse il campionato di Seconda Categoria e venne promossa in Prima Categoria. Quattro anni dopo la squadra venne promossa in Promozione Campania.\nNel 1976 il club gioc\u00f2 la finale di Coppa Italia Dilettanti. Essa fu giocata allo Stadio Giuseppe Meazza di Milano e fu vinta dal Casteggio per 2-0.\nNel 1980-81 la Sangiuseppese venne ripescata in Interregionale e prima di retrocedere nel 1983 affront\u00f2 squadre come Crotone, Juve Stabia e . Rest\u00f2 nelle serie minori fino al termine della stagione 1988-89, anno in cui ritorn\u00f2 in Serie D.\nLa Serie C2 e la Pro Sangiuseppese.\nNella stagione successiva la Sangiuseppese venne promossa in Serie C2 per la prima volta. Nella stagione successiva sfior\u00f2 addirittura la promozione in Serie C1 terminando il campionato al terzo posto dietro Ischia e Acireale.\nNelle successive due stagioni pur non lottando per la promozione il club si piazz\u00f2 comunque nella parte alta della classifica. A partire dal 1994 la societ\u00e0 inizi\u00f2 un periodo di crisi che la port\u00f2 un anno dopo alla retrocessione in Serie D (CND a quel tempo). Nel 1996 la Sangiuseppese fall\u00ec.\nTuttavia nel 1997 la squadra venne rifondata sotto il nome di Pro Sangiuseppese dopo che una squadra cittadina chiamata Scalese cambi\u00f2 nome in Pro Sangiuseppese; la Pro Sangiuseppese gioc\u00f2 la sua prima stagione in \"Promozione Campania\" che riusc\u00ec poi a vincere nella stagione 1997-98. Un anno dopo vinse anche il campionato di Eccellenza Campania e torn\u00f2 in Serie D.\nNella stagione 1999-00 la Sangiuseppese arriv\u00f2 4\u00ba in Serie D. Anche se la squadra non riusc\u00ec a conquistare la promozione, negli anni 2000 la squadra termin\u00f2 il campionato tra le prime 10 per 7 stagioni consecutive.\nLa fine della Sangiuseppese (2006-2008).\nQuando la Sangiuseppese vendette il titolo, nel 2006, Mario Moxedano e Ezio Bouch\u00e8 diventarono i nuovi proprietari del club il cui nome fu cambiato in via non ufficiale prima in \"Football Club Neapolis\" e poi in \"Football Club Sporting Neapolis\". Anche se i proprietari del club decisero di cambiare il nome e spostare il titolo sportivo a Napoli, per la FIGC la societ\u00e0 continu\u00f2 a denominarsi Sangiuseppese e molti dei vecchi giocatori della Sangiuseppese rimasero nel club.\nNella stagione 2006-07 la Sangiuseppese vinse la Serie D e venne promossa in Serie C2 per l'anno 2007-08, dalla quale per\u00f2 retrocesse classificandosi all'ultimo posto con 33 punti, maggior numero di sconfitte, peggior difesa e peggior differenza reti. La Lega di Serie C non riconobbe il cambio di denominazione da Football Club Sangiuseppese a Sporting Neapolis, con una regola che avrebbe obbligato i partenopei a giocare a San Giuseppe Vesuviano.\nNel 2008, la Lega rivide la propria posizione accettando il cambio di denominazione in Neapolis Mugnano e concedendo alla societ\u00e0 l'utilizzo del \"Comunale\" di Mugnano.\nAllenatori e presidenti.\n2019= antonio annuziata\nTifoseria.\nErano attivi gli \"Ultr\u00e0 Sangiuseppese\" e \"I Fedelissimi\"."}
{"id": "2202936", "revid": "80030", "url": "https://it.wikipedia.org/wiki?curid=2202936", "title": "Marina di Montemarciano", "text": ""}
{"id": "2202938", "revid": "628767", "url": "https://it.wikipedia.org/wiki?curid=2202938", "title": "Mariel", "text": "Mariel \u00e8 un comune di Cuba, situato nella provincia di Artemisa.\nGeografia fisica.\nDista circa 40 chilometri dalla capitale ed \u00e8 situata a sudest della baia cui d\u00e0 il nome.\nIl lato orientale della baia ospita il porto e una centrale elettrica mentre il lato occidentale, precedentemente sede di una base sottomarina, \u00e8 diventato una free trade zone.\nStoria.\nQuello di Mariel \u00e8 il porto cubano pi\u00f9 vicino agli Stati Uniti. Nel 1980 quasi 125.000 Cubani lasciarono Mariel per dirigersi negli USA durante quello che \u00e8 ricordato come l'esodo di Mariel."}
{"id": "2202939", "revid": "1543377", "url": "https://it.wikipedia.org/wiki?curid=2202939", "title": "Focione", "text": "Biografia.\nFiglio di Foco, fabbricante di pestelli, Focione fu allievo di Platone e in et\u00e0 adulta frequent\u00f2 il filosofo platonico Senocrate. Sotto il comando di Cabria, partecip\u00f2, nel 376 a.C., alla battaglia di Nasso, nella quale Atene riusc\u00ec a sconfiggere Sparta per la prima volta dopo la fine della guerra del Peloponneso, e alla guerra sociale. Dopo avere servito Artaserse III di Persia come mercenario dal 351-349 a.C. contro i Ciprioti, torn\u00f2 ad Atene dove fu uno dei capi del partito aristocratico e si prodig\u00f2 per salvaguardare l'indipendenza di Atene dalla Macedonia. Nel 348 a.C. riusc\u00ec a mettere in salvo un esercito ateniese in difficolt\u00e0 nell'Eubea. Accorse in aiuto di Megara (343 a.C.) e Bisanzio (340 a.C.) contro Filippo II di Macedonia, ma all'incirca attorno a questo periodo cominci\u00f2 a giudicare inarrestabile l'avanzata macedone in Grecia e avvi\u00f2 relazioni diplomatiche con i Macedoni per evitare la completa sottomissione di Atene. Dopo la morte di Alessandro Magno (323 a.C.) si oppose alla guerra lamiaca; guid\u00f2 tuttavia la difesa contro un'incursione macedone in territorio ateniese. Inviato per trattare la pace l'anno successivo, riusc\u00ec a ridurre i risarcimenti della sua citt\u00e0 ma fu costretto ad accettare l'occupazione del porto di Atene, il Pireo.\nFocione govern\u00f2 ad Atene con grande moderazione e onest\u00e0 personale, ma il suo governo di fatto fu collaborazionista della Macedonia. Nella lotta di potere dopo la morte del reggente Antipatro (319 a.C.), comunque Focione fu deposto, condannato per tradimento, e giustiziato dagli ateniesi che speravano di ripristinare la democrazia.\nTale era l'odio nei suoi confronti, che nessun uomo libero os\u00f2 partecipare ai suoi funerali, il suo corpo fu gettato fuori dai confini di Atene, a Eleusina, dove venne arso; una donna di Megara raccolse pietosamente le sue ossa e le port\u00f2 nella sua abitazione. L'anno dopo, salito al potere Demetrio Falereo, gli ateniesi decretarono una sepoltura pubblica e l'erezione di una statua in suo onore. Le vicissitudini del cadavere di Focione, narrate da Cornelio Nepote e soprattutto da Plutarco, ispirarono nel XVII secolo il pittore Nicolas Poussin.\nConsiderazioni.\nClaudio Eliano, nella sua \"Varia historia\", cita spesso Focione, non tanto come esempio del generale perfetto, quanto di un uomo la cui rettitudine, la cui probit\u00e0 e umilt\u00e0 costituiscono solo oggetto di vanto. Tale era la sua semplicit\u00e0 nella vita, che Eliano lo considera \u00abuno tra i migliori greci che visse in povert\u00e0\u00bb. La sua onest\u00e0 gli aveva valso il soprannome de \"l'Onesto\" per antonomasia.\nFocione sentiva come parte di s\u00e9 la sua patria; fino all'ultimo fu sempre ligio ai suoi doveri e fece di tutto per dare il meglio di s\u00e9 ad Atene. Eliano evidenzia bene e a pi\u00f9 riprese questa sua posizione; le frasi che, secondo l'autore, sarebbero state pronunciate dallo stratego, appaiono tutte molto simili e non fanno altro che mettere in luce le qualit\u00e0 di Focione. L'esemplificazione perfetta del pensiero di Claudio si trova in questa frase (pronunciata dallo stesso stratego in assemblea):"}
{"id": "2202942", "revid": "21733444", "url": "https://it.wikipedia.org/wiki?curid=2202942", "title": "Marcianella", "text": ""}
{"id": "2202945", "revid": "1457847", "url": "https://it.wikipedia.org/wiki?curid=2202945", "title": "Campionato del mondo di scacchi 1891", "text": "Il campionato del mondo di scacchi 1891 fu giocato tra il campione in carica Wilhelm Steinitz e Isidor Gunsberg a New York tra il dicembre 1890 e il gennaio 1891.\nStoria.\nGunsberg fu scelto come sfidante di Steinitz dopo il forte\nTorneo di New York 1889. Sebbene fosse arrivato solo terzo in quel torneo, Gunsberg fu scelto come sfidante in quanto n\u00e9 Mikhail Chigorin (che aveva perso due anni prima un match con Steinitz) n\u00e9 Max Weiss, che erano arrivati primi a pari merito, accettarono di giocare un match contro Steinitz.\nRisultati.\nIl campionato fu giocato al meglio delle 20 partite o delle 10 vittorie; in effetti dur\u00f2 solo 19 partite (con sei vittorie da parte di Steinitz), perch\u00e9 Gunsberg non avrebbe potuto ribaltare la situazione nell'ultima partita."}
{"id": "2202946", "revid": "547034", "url": "https://it.wikipedia.org/wiki?curid=2202946", "title": "Ain't Nothing like the Real Thing", "text": "Ain't Nothing like the Real Thing \u00e8 un brano musicale scritto da Ashford &amp; Simpson e registrato da Marvin Gaye e Tammi Terrell per la Tamla nel 1968. Il brano ebbe un ragguardevole successo, raggiungendo la posizione numero otto della \"Billboard Hot 100\" e la numero uno della \"Billboard Hot Soul Singles\", e diventando il primo singolo al numero uno del duo Gaye/Terrell. Il brano in seguito divenne oggetto di numerose cover.\nVersione di Aretha Franklin.\nNel 1974, Aretha Franklin registr\u00f2 \"Ain't Nothing Like the Real Thing\", e pubblic\u00f2 il singolo sulla scia del successo del precedente \"Until You Come Back to Me (That's What I'm Gonna Do)\", entrambi estratti dall'album \"Let Me in Your Life\"."}
{"id": "2202947", "revid": "34119", "url": "https://it.wikipedia.org/wiki?curid=2202947", "title": "Grugnaletto", "text": ""}
{"id": "2202950", "revid": "543975", "url": "https://it.wikipedia.org/wiki?curid=2202950", "title": "Sorelle Materassi", "text": ""}
{"id": "2202956", "revid": "773636", "url": "https://it.wikipedia.org/wiki?curid=2202956", "title": "Chiesa di San Martino (Cinigiano)", "text": "La chiesa di San Martino era un edificio religioso situato nella parte orientale del territorio comunale di Cinigiano. La sua esatta ubicazione era in localit\u00e0 \"La Pieve\", lungo la strada che dal capoluogo comunale conduce verso Monticello Amiata.\nStoria.\nDi origini medievali, la chiesa \u00e8 citata in vari documenti risalenti al XII secolo. La sua esistenza \u00e8 ancora accertata nella seconda met\u00e0 del Quattrocento, epoca in cui entr\u00f2 a far parte della diocesi di Montalcino, in seguito confluita nell'Arcidiocesi di Siena-Colle di Val d'Elsa-Montalcino; anche durante il Cinquecento il luogo di culto risultava ancora frequentato per varie funzioni religiose. Il suo abbandono risale al tardo Seicento ed il suo degrado fu notevolmente accelerato dal recupero dei materiali di costruzione durante i secoli successivi: Emanuele Repetti la ricordava sotto forma di ruderi, in localit\u00e0 \"La Pieve\", agli inizi dell'Ottocento.\nDell'edificio religioso di epoca medievale sono state perse completamente le tracce, mentre il luogo di ubicazione \u00e8 stato possibile identificarlo con certezza grazie alla descrizione del Repetti"}
{"id": "2202970", "revid": "1048993", "url": "https://it.wikipedia.org/wiki?curid=2202970", "title": "Andrea Bruno Savelli", "text": "Biografia.\nHa al suo attivo come attore numerosi spettacoli teatrali con la regia di Angelo Savelli, Luca Ronconi, Eugenio Cappuccio e alcuni film, come \"El Alamein - La linea del fuoco\" e \"Radio West\" e di fiction televisive come \"Don Matteo\".\nCome autore ha scritto un romanzo di notevole successo \"Nove\" e molti testi teatrali e un paio di sceneggiature per il cinema.\nRegista di diverse commedie teatrali per attori quali Pino Quartullo, Gianfranco Monti, Luca Barbareschi e Carlo Monni, ha debuttato alla regia cinematografica con il film \"Viola di rabbia e d'amore\" e poi ha co-diretto con Andrea Muzzi la commedia \"Piove sul bagnato\".\nIl 6 febbraio 2015 ha presentato al teatro Dante-Monni di Campi Bisenzio \"Attaccante nato\", lavoro teatrale tratto dall'omonimo libro dedicato alla vita del calciatore Stefano Borgonovo che Andrea Bruno Savelli ha scritto, diretto e interpretato. Alla prima era presente il ministro Maria Elena Boschi, sua ex fidanzata."}
{"id": "2202988", "revid": "161374", "url": "https://it.wikipedia.org/wiki?curid=2202988", "title": "Tram a Lione", "text": ""}
{"id": "2203015", "revid": "1721238", "url": "https://it.wikipedia.org/wiki?curid=2203015", "title": "Nodo semplice", "text": "Il nodo semplice (o nodo singolo o collo), come dice il nome, \u00e8 uno dei pi\u00f9 facili nodi da imparare e pi\u00f9 veloce da realizzare.\nAppartiene alla tipologia di nodi d'arresto e costituisce la base da cui partire per la costruzione di nodi pi\u00f9 complessi.\nCon lo stesso nome ci si riferisce anche ad un nodo della cravatta (detto in inglese \"four in hand\"), il quale ha una modalit\u00e0 di esecuzione differente dal nodo semplice utilizzato in marineria.\nModalit\u00e0 di esecuzione.\nPer realizzare un nodo semplice si esegue un \"collo\" (ovvero un giro completo della corda), quindi si inserisce il \"corrente\" (ovvero l'estremit\u00e0 della corda che viene fatta girare) nel collo e infine si serra il nodo tirando con forza le due estremit\u00e0 in direzioni opposte.\nUtilizzi del nodo semplice.\nIn passato il nodo semplice veniva utilizzato dalle civilt\u00e0 precolombiane del Per\u00f9 per costruire i quipu, che consisteva in una forma di rappresentazione numerica.\nUna delle applicazioni comuni del nodo semplice consiste nel fermare il filo da cucito nella cruna di un ago.\nIn marineria, il nodo semplice (cos\u00ec come gli altri nodi d'arresto) viene utilizzato durante le manovre dell'imbarcazione.\nViene disposto nelle funi di salvataggio a intervalli regolari, allo scopo di favorire l'arrampicata.\nIn arrampicata e alpinismo vengono utilizzate molte evoluzioni del nodo semplice, che hanno lo scopo di legare le corde, per esempio il nodo semplice copiato (o nodo fettuccia), il nodo inglese, l'otto inseguito o il nodo galleggiante . Talvolta il nodo semplice viene utilizzato come nodo di blocco di sicurezza sul ramo di una corda che fuoriesce da un altro nodo al fine di impedirne lo scioglimento accidentale."}
{"id": "2203021", "revid": "287204", "url": "https://it.wikipedia.org/wiki?curid=2203021", "title": "Real salvadoregno", "text": "Il real \u00e8 stata la valuta di El Salvador fino al 1877.\nStoria.\nSia il \"real\" coloniale spagnolo, sia il \"real\" della Repubblica Federale del Centroamerica circolavano in El Salvador. Tra il 1828 e il 1835 furono coniate monete specifiche per El Salvador e, dal 1830, furono contromarcate diverse monete straniere per essere utilizzate nel paese. Nel 1877 vennero introdotte banconote denominate in \"pesos\", al cambio di 8 \"reales\" = 1 \"peso\". Il \"real\" cess\u00f2 di essere utilizzato nel 1889, quando El Salvador decimalizz\u00f2 la valuta.\nMonete.\nTra il 1828 e il 1835 furono emesse monete d'argento in tagli da \u00bd, 1, 2 e 4 \"reales\". Tutte riportavano il disegno di una montagna su una faccia, con l'iscrizione \"Moneda Provisional\" (in italiano: \"Moneta Provvisoria\"). In addition, vennero contromarcate alcune monete straniere. La maggior parte erano denominate in \"real\", incluse monete da \u00bd, 1, 2, 4 e 8 \"reales\", ma anche alcune monete britanniche da 6 \"pence\" e da 1 \"shilling\" furono contromarcate."}
{"id": "2203030", "revid": "125675956", "url": "https://it.wikipedia.org/wiki?curid=2203030", "title": "Torre Alfina", "text": "Torre Alfina \u00e8 una frazione del comune di Acquapendente in provincia di Viterbo nel Lazio.\nGeografia.\nSituato sul margine settentrionale dell'altopiano dell'Alfina, Torre Alfina si trova a circa 12\u00a0km di distanza dal capoluogo Acquapendente, a 602 , con una popolazione di 345 abitanti (dati Istat 2001) e classificato tra i borghi pi\u00f9 belli d'Italia. Il borgo \u00e8 posizionato a ridosso del confine con l'Umbria e molto vicino alla Toscana.\nConfina con la Riserva naturale Monte Rufeno e con il bosco monumentale del Sasseto, al quale si accede dai giardini pubblici del borgo.\nToponimo.\nLa sua storia si identifica con quella del suo castello, a cui deve probabilmente parte del nome, costruito nel medioevo intorno ad una torre di avvistamento dalle quale proviene il sostantivo \"Torre\".\n\"Alfina\" secondo alcuni deriverebbe dal latino \"ad fines,\" che indicherebbe la sua collocazione ai confini (\"fines\") dell'altopiano rispetto al territorio comunale di Orvieto che la dominava, mentre secondo altri l'appellativo \"Alfina\" sarebbe stato aggiunto per identificarla con la collocazione geografica sull'omonimo altopiano e per distinguerla dalla vicina Torre di San Severo.\nStoria.\nNon si hanno notizie certe che l'area fosse abitata in epoca etrusca e nemmeno in quella romana, anche se la vicinanza con l'insediamento etrusco di Velzna e il fatto che l'altopiano fosse attraversato dalla via Traiana lo lascia supporre. Le prime notazioni storiche riguardo all'esistenza di una torre d'avvistamento le abbiamo nei \"Commentari Istorici\" di Monaldo Monaldeschi della Cervara, che parla di una torre fortificata trasformata in castello durante il regno longobardo di Re Desiderio (VIII secolo). E proprio la famiglia dei Monaldeschi prima, e il suo ramo \"della Cervara\" poi, saranno signori del castello e proprietari di molte delle terre intorno, dal 1200 al 1700.\nIl castello pass\u00f2, per via ereditaria, ai marchesi Bourbon del Monte in seguito al matrimonio di Gia' Mattia del Monte con Anna Maria Monaldeschi, nella seconda met\u00e0 del Seicento. Il borgo di Torre Alfina, nel frattempo, intorno alla met\u00e0 del '400 aveva raggiunto una certa autonomia amministrativa costituendosi in comune rurale dipendente da Orvieto.\nLa rivoluzione francese lasci\u00f2 il segno anche sul piccolo comune che, nel 1809, con il riassetto territoriale fu assegnato al circondario di Todi e al cantone di Acquapendente e poco dopo, a causa del calo demografico (contava solo 300 abitanti), fu addirittura soppresso e il suo territorio aggregato al comune di Acquapendente. L'assetto amministrativo deciso dai francesi verr\u00e0 confermato anche dal nuovo Regno d'Italia, facendo diventare Torre Alfina una frazione del comune di Acquapendente.\nDurante la spedizione garibaldina nell'agro romano, del 1867, il generale Giovanni Acerbi la scelse come suo quartier generale, in virt\u00f9 della sua posizione geografica favorevole, da dove proclam\u00f2 la prodittatura.\nIl castello e la sua tenuta rimasero propriet\u00e0 dei Bourbon del Monte fino al 1880 circa quando furono acquistati da un ricco banchiere ebreo belga, Edoardo Cahen d'Anvers (1832-1894), che, gi\u00e0 conte (titolo ereditato dal padre Giuseppe Mayer, gi\u00e0 nobilitato da Vittorio Emanuele II per ringraziarlo di essere stato l'unico banchiere europeo a finanziare il Risorgimento), fu nominato marchese nel 1885 da Umberto I e si fregi\u00f2 del titolo di \"Marchese di Torre Alfina,\" dando il via alla ristrutturazione del palazzo come oggi appare, secondo il progetto affidato all'architetto senese Giuseppe Partini. A Edoardo successe Teofilo Rodolfo Cahen, che continu\u00f2 l'opera di ristrutturazione. Passato di mano per eredit\u00e0 nel 1959, il castello fu acquistato da Alfredo Baroli, passando poi al discusso Luciano Gaucci. In seguito al fallimento del il Castello \u00e8 stato pignorato e messo all'asta. In attesa di un nuovo compratore \u00e8 stato affittato alla famiglia di ristoratori romana Boscolo."}
{"id": "2203053", "revid": "773636", "url": "https://it.wikipedia.org/wiki?curid=2203053", "title": "Chiesa di San Donato a Cortecchio", "text": "La chiesa di San Donato a Cortecchio era un edificio religioso situato nel territorio comunale di Civitella Paganico. La sua esatta ubicazione era nelle vicinanze della frazione di Casale di Pari, presso la localit\u00e0 di \"San Donato\".\nStoria e descrizione.\nDi origini medievali, la chiesa \u00e8 citata in vari documenti del XII secolo, il primo dei quali datato 1143, in cui viene ricordata la sua dipendenza dall'Abbazia di San Lorenzo al Lanzo. Rimasta in funzione almeno fino a tutto il Quattrocento, inizi\u00f2 a decadere nel corso delle epoche successive, tanto che durante il Cinquecento fu costruita la nuova chiesa di San Donato a Casal di Pari, la cui intitolazione fu scelta per ricordare la pi\u00f9 antica chiesa oramai abbandonata.\nDell'antica chiesa, di cui sembravano perse completamente le tracce, sono stati identificati alcuni resti negli anni settanta del secolo scorso, proprio nella localit\u00e0 di \"San Donato\" che era gi\u00e0 stata accertata come esatta ubicazione dell'edificio religioso di origini medievali: secondo alcune ipotesi, tra cui quelle del Petri, questi resti apparterrebbero alla perduta chiesa."}
{"id": "2203054", "revid": "287204", "url": "https://it.wikipedia.org/wiki?curid=2203054", "title": "Pulilan", "text": "Pulilan \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nPulilan \u00e8 formata da 19 baranggay:"}
{"id": "2203062", "revid": "287204", "url": "https://it.wikipedia.org/wiki?curid=2203062", "title": "San Ildefonso", "text": ""}
{"id": "2203063", "revid": "22475", "url": "https://it.wikipedia.org/wiki?curid=2203063", "title": "Geany", "text": "Geany \u00e8 un editor di testo leggero multi piattaforma per GTK+ basato su Scintilla con funzionalit\u00e0 elementari di IDE.\n\u00c8 disegnato per avere poche dipendenze da altri pacchetti e un veloce tempo di caricamento. \u00c8 disponibile per un gran numero di sistemi operativi, come Windows, Linux, macOS, BSD e Solaris.\nI linguaggi di programmazione supportati sono: C, C++, C#, Java, JavaScript, PHP, HTML, LaTeX, CSS, Python, Perl, Ruby, Pascal, Haskell e BASIC.\n\u00c8 un software libero distribuito secondo i termini della licenza GPL versione 2 o successiva."}
{"id": "2203064", "revid": "110815396", "url": "https://it.wikipedia.org/wiki?curid=2203064", "title": "Campionati sudamericani maschili di pallacanestro", "text": "Il Torneo Sudamericano di pallacanestro noto come FIBA South American Championship \u00e8 un torneo organizzato dalla FIBA in cui si confrontano le nazionali del Sudamerica. Si \u00e8 disputato per la prima volta nel 1930, ed \u00e8 stata la prima grande competizione internazionale e poi la prima ad essere organizzata dalla Fiba, che sar\u00e0 fondata due anni pi\u00f9 tardi. Attualmente si disputa ogni due anni.\nIl torneo vale anche come qualificazioni al FIBA AmeriCup."}
{"id": "2203072", "revid": "729019", "url": "https://it.wikipedia.org/wiki?curid=2203072", "title": "Giulio Maggi", "text": "Biografia.\nNacque a Novara nel 1846 da Giovanni e Marianna Bellotti. Con lo scoppio della terza guerra di indipendenza tra il Regno d'Italia e l'Impero d'Austria, Giulio Maggi, giovane studente, si arruol\u00f2 nel Corpo Volontari Italiani di Giuseppe Garibaldi e fu incorporato nella 2\u00aa compagnia del 2\u00ba Reggimento Volontari Italiani comandata dal capitano Tommaso Marani.\nCombatt\u00e9 valorosamente nella battaglia di Ponte Caffaro, ove fu tra i primi a conquistare il ponte, che segnava il confine di Stato tra Italia e Austria, uccidendo in un furioso corpo a corpo un soldato croato. Partecip\u00f2 alle operazioni in Val Vestino e alla battaglia di Pieve di Ledro. Fu decorato della medaglia d'argento al Valor Militare e le sue lettere di guerra, scritte alla madre, sono state pubblicate da Paolo Cirri nel 2008.\nEmigr\u00f2 in America in cerca di fortuna e di lui non si seppe pi\u00f9 nulla."}
{"id": "2203080", "revid": "1305772", "url": "https://it.wikipedia.org/wiki?curid=2203080", "title": "Synapse", "text": ""}
{"id": "2203088", "revid": "755885", "url": "https://it.wikipedia.org/wiki?curid=2203088", "title": "Rap n' Roll", "text": "Rap n' Roll \u00e8 il secondo album in studio del rapper italiano J-Ax, pubblicato il 23 gennaio 2009 dalla Best Sound.\nDescrizione.\nAnticipato dal singolo \"I vecchietti fanno O\", pubblicato il 19 dicembre 2008 per il download digitale, \"Rap n' Roll\" ha visto la partecipazione di vari artisti italiani appartenenti alla scena rap e non, come Gu\u00e9 Pequeno, Space One e Pino Scotto.\nNel 2015 l'album \u00e8 stato ristampato in formato vinile assieme agli album \"Di sana pianta\", \"Deca Dance\" e \"Meglio prima (?)\", con alcune copie in edizione limitata autografate da J-Ax."}
{"id": "2203092", "revid": "1186766", "url": "https://it.wikipedia.org/wiki?curid=2203092", "title": "Pisani", "text": ""}
{"id": "2203098", "revid": "729019", "url": "https://it.wikipedia.org/wiki?curid=2203098", "title": "Roberto Quartaroli", "text": "Biografia.\nNato all'Aquila, crebbe rugbisticamente nella locale squadra, con cui \u00e8 giunto alla finale giovanile nel 2007; nella stagione successiva ha esordito in campionato e nel 2008 ha disputato la finale di serie A persa contro il \nAncora, nel 2007 fu ammesso all'Accademia FIR, e ha esordito nella Nazionale Under-21 con cui ha partecipato al mondiale giovanile di rugby, esperienza poi ripetuta nel 2008.\nIl 2008 fu anche l'anno d'esordio al Sei Nazioni Under-20; nel frattempo passato al , con la squadra emiliana ha vinto la Supercoppa 2008 e la Coppa Italia 2009; durante il Sei Nazioni 2009 infine esord\u00ec per la Nazionale maggiore, contro il .\nNell'aprile 2010 Quartaroli fu ingaggiato dagli Aironi, \"franchise\" italiana in Celtic League dalla stagione 2010-11 a quella 2011-12, dopo la quale la franchigia fu sciolta.\nNel 2012 fu ingaggiato dalla nascente franchigia, le Zebre, volte a sostituire gli Aironi, per la stagiore 2012-2013 e quella successiva.\nNel 2014, dopo 27 presenze in Celtic League tra Aironi e Zebre e 20 nelle competizioni ERC, fu invece ingaggiato dal Rugby Viadana, sposando il progetto giallonero ed imponendosi come uno dei team leader della squadra allenata da coach Regan Sue.\nArruolatosi nella Polizia di Stato, dal 2015 milita nella squadra del gruppo sportivo, le ; convocato dai per un incontro con il il 5 settembre 2015, \u00e8 divenuto il primo giocatore di tale squadra a vestire la maglia del noto club a inviti inglese.\nNell'estate 2020, dopo cinque stagioni disputate in maglia cremisi, decide di ritirarsi dall'attivit\u00e0 sportiva."}
{"id": "2203100", "revid": "287204", "url": "https://it.wikipedia.org/wiki?curid=2203100", "title": "Salvatore Montalto", "text": "Dopo la guerra di mafia dei primi anni ottanta, \u00e8 stato capo del mandamento mafioso di Villabate; inizialmente era braccio destro del boss Inzerillo, ma poi entr\u00f2 nel clan dei corleonesi, che vinsero la seconda guerra di mafia, nella quale Salvatore Inzerillo, Santo (il fratello di Inzerillo) e Giovanni Di Peri furono vittime dello stesso Montalto. Nell'estate del 1982 Salvatore Montalto fu anche autore di tre omicidi nella provincia di Palermo, tra Altavilla Milicia, Casteldaccia e Bagheria, conosciuto come \"Il triangolo della morte\".\nL'agosto 1982 fu il pi\u00f9 sanguinario degli anni '80: il 5 agosto venne ucciso Giusto Parisi nei pressi del cimitero di Altavilla, fratello e braccio destro di Antonino Parisi. Dopo fu il turno di Santo Grassadonia, vicino alla famiglia di Villabate. Il 7 agosto nella mattinata, a Bagheria ci fu l'omicidio di Francesco Pinello, amico di Giusto Parisi.\nFu arrestato in un blitz di Ninni Cassar\u00e0 il 7 novembre 1982, ma sette giorni dopo il poliziotto Calogero Zucchetto fu ucciso mentre indagava su Pino Greco.\nDetenuto a Milano, malato terminale di cancro \u00e8 stato scarcerato per motivi di salute pochissimi giorni prima della sua morte che \u00e8 avvenuta il 4 aprile 2012 all'et\u00e0 di 76 anni."}
{"id": "2203108", "revid": "729019", "url": "https://it.wikipedia.org/wiki?curid=2203108", "title": "San Ildefonso (Bulacan)", "text": "San Ildefonso \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nSan Ildefonso \u00e8 formata da 36 baranggay:"}
{"id": "2203109", "revid": "2128620", "url": "https://it.wikipedia.org/wiki?curid=2203109", "title": "Peso ecuadoriano", "text": "Il peso \u00e8 stata una valuta dell'Ecuador fino al 1884.\nStoria.\n\"Peso\" era il nome delle monete da 8 \"reales\" che circolavano Ecuador dal periodo coloniale spagnolo. Nel 1856 la valuta fu agganciata al franco francese, al cambio di 1 \"peso\" = 5 franchi. Dal 1862 fu emesse carta moneta denominata in \"reales\" e \"pesos\". Il \"peso\" fu formalmente adottato come valuta dell'Ecuador nel 1871, rimpiazzando il \"real\" al cambio di 1 \"peso\" = 8 \"reales\". Ero suddiviso in 100 \"centavos\". Nel 1884 il \"peso\" fu sostituito dal \"sucre\" alla pari.\nMonete.\nLe sole monete emesse tra il 1871 e il 1884 erano da 1 e 2 \"centavos\", coniate in cupro-nichel alla zecca \"Heaton\" di Birmingham. Queste monete continuarono a circolare dopo l'adozione del \"sucre\".\nBanconote.\nLa carta moneta fu emessa solamente da banche private. Il \"Banco Particular de Descuento I Circulaci\u00f3n de Guayaquil\" emise banconote tra il 1862 e il 1866 in tagli da 2 e 4 \"reales\", 1, 5, 10, 20, 50 e 100 \"pesos\". Il \"Banco del Ecuador\" emise tagli da 2 e 4 \"reales\", 1, 4, 5 and 10 \"pesos\" tra il 1868 e il 1887. Alcune banconote da 1 e 5 \"pesos\" furono poi sovrastampate per essere utilizzate come banconote da 80 \"centavos\" e 4 \"sucres\", con un tasso di conversione di 5 \"pesos\" = 4 \"sucres\" per le banconote di questa banca.\nIl \"Banco de Circulaci\u00f3n y Descuento\" emise banconote da 4 \"reales\", 1, 4, 5, 10 e 20 \"pesos\" negli anni 60, mentre il \"Banco Nacional\" emise banconote negli anni 70 in tagli da 2 e 4 \"reales\", 1, 5, 10, 20 e 100 \"pesos\". Il \"Banco de Quito\" emise banconote in tagli da 2 \"reales\", 1, 5, 10, 20 e 100 \"pesos\" tra il 1874 e il 1880, il \"Banco de la Uni\u00f3n\" emise banconote tra il 1882 e il 1893 in tagli da 1, 5, 10, 20 e 100 \"pesos\", e il \"Banco Anglo-Ecuatoriano\" emise banconote nel 1884 da 1, 5 e 10 \"pesos\"."}
{"id": "2203113", "revid": "356483", "url": "https://it.wikipedia.org/wiki?curid=2203113", "title": "Chiesa di San Materno (Civitella Paganico)", "text": "La chiesa di San Materno \u00e8 un edificio religioso situato nel territorio comunale di Civitella Paganico. La sua esatta ubicazione \u00e8 nei pressi della frazione di Civitella Marittima, rispetto alla quale sorge a sud-ovest, nella localit\u00e0 di \"San Materno\".\nStoria.\nDi origini medievali, la chiesa \u00e8 citata per la prima volta in un documento datato 1143, quando risultava alle dipendenze della non lontana Abbazia di San Lorenzo al Lanzo. Dal Trecento in poi, l'edificio religioso divenne suffraganeo della Pieve di Santa Maria de' Monti, alla quale rimase legata fino alla met\u00e0 del Seicento, epoca in cui la pieve venne trasferita presso la chiesa di Santa Maria in Montibus, all'interno delle Mura di Civitella Marittima. Storicamente, nel luogo di culto si teneva il 19 agosto di ogni anno la festa in onore del santo a cui era dedicato.\nDescrizione.\nLa chiesa di San Materno si presenta come un semplice e povero edificio religioso immerso nella campagna poco fuori dall'abitato di Civitella Marittima. Le strutture murarie esterne, si presentano prevalentemente rivestite in conci di pietra, fatta eccezione per la facciata principale anteriore che risulta quasi tutta intonacata, ove al centro si apre il portale d'ingresso.\nOriginariamente, la parte posteriore della chiesa era caratterizzata dalla presenza di un'abside di forma semicircolare, di cui si conservano alcuni resti lungo il paramento murario."}
{"id": "2203116", "revid": "819238", "url": "https://it.wikipedia.org/wiki?curid=2203116", "title": "Grand Central Terminal", "text": "La stazione di Grand Central Terminal (GCT) - a volte chiamata Grand Central Station o semplicemente Grand Central - \u00e8 una stazione ferroviaria terminale situata a Midtown Manhattan, quartiere di New York. Prende il nome e venne creata dalla New York Central Railroad nel periodo d'oro del trasporto ferroviario a lunga percorrenza.\n\u00c8 la stazione ferroviaria pi\u00f9 grande del mondo per numero di banchine: 44, con 67 binari. Lo scalo si sviluppa su due livelli, entrambi sotto terra, con 41 binari nel piano superiore e 26 in quello inferiore, anche se il numero totale dei binari lungo le banchine e quelli adibiti al ricovero dei mezzi (non serviti da banchina) supera i 100. Quando la nuova stazione della Long Island Rail Road, costruita sotto i livelli esistenti, aprir\u00e0, Grand Central offrir\u00e0 un totale di 75 binari e 48 banchine. Il terminal si estende su un'area di 19 ettari.\nAnche se il Terminal \u00e8 stato propriamente chiamato \"Grand Central Terminal\" dal 1913, molte persone continuano a riferirsi ad esso come \"Grand Central Station\", che \u00e8 il nome dell'ufficio postale nelle vicinanze o della fermata della metropolitana a servizio del Terminal.\nStrutture e impianti.\nCi sono 41 binari al livello superiore, dei quali 29 ad uso passeggeri numerati da 11 a 42 (i binari 22 e 31 sono stati rimossi alla fine degli anni novanta, il binario 12 \u00e8 stato rimosso per allargare la banchina dei binari 11 e 13, e la banchina 14 \u00e8 utilizzata solo per il caricamento di un treno spazzatura) dal binario pi\u00f9 orientale a quello occidentale.\nAl piano inferiore, ci sono 26 binari, sono numerati 100-126, da est a ovest, anche se solo i binari da 102 a 112 e da 114 a 116 sono effettivamente utilizzati per il servizio passeggeri. Questo sistema rende pi\u00f9 facile per i passeggeri individuare rapidamente dove il loro treno \u00e8 in partenza, evitando la confusione nel trovare il proprio treno a causa delle immense dimensioni del Terminal. I treni locali non di punta partono dal livello inferiore mentre quelli di punta e i treni a lunga percorrenza partono dal livello dell'atrio principale.\nPresso le banchine del Grand Central ci sono numerosi ristoranti (il pi\u00f9 famoso dei quali \u00e8 la Oyster Bar) e fast food (che circonda il grande piazzale al piano di sotto l'atrio principale), oltre che gastronomie, panetterie, edicole, un gourmet e il mercato dei prodotti alimentari freschi, una sede esterna della New York Transit Museum, e pi\u00f9 di quaranta punti vendita al dettaglio. \nGrand Central contiene in genere solo punti vendita in franchising e privati di piccole dimensioni; non ci sono grandi catene all'interno del complesso ad eccezione di una caffetteria Starbucks e un Rite Aid farmacia/negozio. Ha aperto al pubblico il 9 dicembre 2012 il Grand Central Store di Apple, contestato dagli altri negozi della stazione per il basso affitto (in proporzione alla grandezza del negozio) che \u00e8 stato applicato all'azienda.\nSotto il Terminal si trova una grossa stanza, chiamata M42, che contiene il convertitore utilizzato per convertire l'elettricit\u00e0 da corrente alternata a quella continua che alimenta il Terminal. La posizione esatta di M42 rimane un segreto gelosamente custodito e non pu\u00f2 essere trovato su mappe anche se \u00e8 stato filmato e trasmesso in televisione dai canali History channel e National Geographic. \nDurante la seconda guerra mondiale, questa fu una delle strutture pi\u00f9 custodite in quanto, se fosse stata sabotata, il movimento delle truppe sulla costa orientale sarebbe stato interrotto. Nonostante fosse un segreto, Adolf Hitler era a conoscenza di questa possibilit\u00e0 e invi\u00f2 due spie per sabotare il convertitore. Le spie furono arrestate dall'Fbi prima che potessero colpire. Si dice che chi fosse entrato senza autorizzazione nell'impianto durante la guerra, avrebbe rischiato di essere ucciso a vista: i convertitori rotanti usati all'epoca avrebbero potuto essere facilmente paralizzati usando un secchio di sabbia.\nDal 1924 al 1944, l'attico dell'ala est del fabbricato viaggiatori e parte della galleria, conteneva una scuola d'arte (occupante circa 7.000 metri quadrati di spazio), chiamata la Grand Central School of Art.\nArchitettura.\nAtrio principale.\nL'atrio principale (\"Main Concourse\") \u00e8 al centro della Grand Central.\nLe biglietterie si trovano qui, anche se ormai molti box hanno cambiato la destinazione d'uso dopo l'introduzione delle biglietterie automatiche.\nLa grande bandiera statunitense fu attaccata in Grand Central Terminal, pochi giorni dopo gli attentati dell'11 settembre al World Trade Center.\nL'ufficio informazioni e l'assistenza clienti si trovano al centro del salone.\nQuesto \u00e8 un luogo di incontro perenne, e l'orologio a quattro facce in cima al banco informazioni \u00e8 forse l'icona pi\u00f9 riconoscibile di Grand Central. Ognuna delle quattro facce dell'orologio \u00e8 realizzata in opale, e si stima che il suo valore sia compreso tra i 10 e i 20 milioni di dollari. All'interno dell'ufficio informazioni (realizzato in ottone ed in marmo) c'\u00e8 una \"porta segreta\" che nasconde una scala a chiocciola che conduce alla cabina di informazioni di livello inferiore.\nFuori dalla stazione, l'orologio di fronte al Central contiene il pi\u00f9 grande esempio al mondo di Tiffany in vetro ed \u00e8 circondato da sculture intagliate da Donnelly John che raffigurano le divinit\u00e0 greche Minerva, Ercole e Mercurio e progettato dallo scultore Jules-F\u00e9lix Coutan. Al momento della sua inaugurazione (1914) questo trio era considerato il pi\u00f9 grande gruppo scultoreo del mondo. \u00c8 alto 14,6\u00a0m, mentre l'orologio al centro ha una circonferenza pari a 4\u00a0m.\nI binari del livello superiore sono raggiungibili dall'atrio principale o da vari corridoi e passaggi che partono da esso.\nSoffitto.\nUn restauro realizzato nell'autunno del 1998 permise di vedere l'originale lucentezza dell'elaborato soffitto decorato con una mappa stellare.\nIl soffitto originale, dipinto nel 1912 dal pittore francese Paul C\u00e9sar Helleu, fu sostituito alla fine del 1930 a causa della caduta dell'intonaco. \nQuesto nuovo soffitto era stato oscurato da decenni e si pensava che fossero stati i fumi del carbone e del gasolio; analisi spettroscopiche hanno invece rivelato che in realt\u00e0 a causare l'oscuramento del soffitto erano strati di catrame e nicotina rilasciati dalla combustione del tabacco. In seguito agli interventi di restauro si \u00e8 deciso di lasciare una piccola superficie del soffitto ancora sporca per ricordare la sporcizia che prima aveva ricoperto il soffitto.\nCi sono due peculiarit\u00e0 su questo soffitto: il cielo \u00e8 dipinto al contrario, e le stelle sono leggermente fuori posto; una spiegazione \u00e8 che il soffitto si basa su un manoscritto medievale, che raffigurava il cielo come sarebbe stato guardandolo al di fuori della sfera celeste: \u00e8 per questo che le costellazioni sono indietro; dal momento che la sfera celeste \u00e8 una astrazione (le stelle non sono tutte alla stessa distanza dalla Terra), questa visione non corrisponde alla vista reale da qualsiasi punto dell'universo. Il motivo per lo spostamento delle stelle \u00e8 che il manoscritto raffigurava la loro posizione riflessa del cielo nel Medioevo e da allora le stelle si sono spostate a causa della precessione degli equinozi. La maggior parte delle persone, tuttavia, ritiene che Helleu abbia invertito l'immagine per errore e quando la famiglia Vanderbilt (il committente) ha saputo che il soffitto era dipinto all'indietro, ha cercato di spiegare che l'affresco rappresentava la visione del cielo secondo Dio.\nC'\u00e8 un piccolo cerchio scuro in mezzo alle stelle nel lato destro, sopra l'immagine di Pesci. Nel 1957 in un tentativo di contrastare il sentimento di insicurezza generato dal lancio sovietico di Sputnik, Il \"Main Concourse\" ha ospitato il missile americano Redstone; non c'era altro modo per innalzare il missile: doveva essere eseguito un foro nel soffitto; il buco \u00e8 rimasto a testimonianza dei numerosi utilizzi del \"Main Concourse\" nel corso degli anni.\nAtrio inferiore.\nIl \"Dining concourse\" (letteralmente: L'atrio del pranzo) si trova sotto l'atrio principale. Contiene molti fast food e ristoranti, tra cui il famoso Oyster Bar con le sue volte, che circondano posti centrali e le aree \"lounge\" e fornisce l'accesso ai binari del livello inferiore. I due livelli sono collegati da numerose scale, rampe e scale mobili.\nAppartamento Vanderbilt.\nL'appartamento Vanderbilt (che prende il nome della famiglia che ha costruito e che era proprietaria della stazione) \u00e8 appena fuori dall'atrio principale; ex sala d'attesa per il terminal principale, \u00e8 usato ed affittato per vari eventi. L'appartamento Campbell \u00e8 invece una cocktail lounge elegantemente ristrutturata, che attira sia pendolari che turisti; un tempo, nel 1920, \u00e8 stato l'ufficio del magnate John W. Campbell ed \u00e8 progettato per riprodurre la galleria di un palazzo fiorentino del tredicesimo secolo.\nMovimento.\nLa stazione \u00e8 servita dai treni delle linee Harlem, Hudson e New Haven del servizio ferroviario suburbano Metro-North Railroad. Durante le ore di punta, nella stazione arriva un nuovo treno ogni 58 secondi. Nel 2017 \u00e8 stata utilizzata da passeggeri, risultando la seconda pi\u00f9 trafficata di New York, degli Stati Uniti e di tutto il Nord America, dietro solo alla stazione di Pennsylvania.\nInterscambi.\nLa stazione \u00e8 servita da diverse linee automobilistiche gestite da MTA Bus e NYCT Bus. \u00c8 collegata alla stazione Grand Central-42nd Street della metropolitana di New York.\nMedia.\nGrand Central Terminal \u00e8 stata ripresa in numerosi film e produzioni televisive nel corso degli anni.\nDi seguito \u00e8 riportato un piccolo elenco dei film che sono stati girati o ambientati al Grand Central Terminal:"}
{"id": "2203121", "revid": "729019", "url": "https://it.wikipedia.org/wiki?curid=2203121", "title": "Nassau (Isole Cook)", "text": "Nassau \u00e8 un atollo appartenente all'arcipelago delle Isole Cook, localizzato 89\u00a0km a sud di Pukapuka."}
{"id": "2203124", "revid": "75775", "url": "https://it.wikipedia.org/wiki?curid=2203124", "title": "Albert Lawrence Einstein", "text": ""}
{"id": "2203125", "revid": "1543377", "url": "https://it.wikipedia.org/wiki?curid=2203125", "title": "Raffaele Uccella", "text": "Alcune fra le opere principali dell'artista sono esposte presso la \"sala Uccella-Martucci\" del museo campano di Capua.\nNella citt\u00e0 natale gli \u00e8 stato intitolato l'Istituto Autonomo Comprensivo in via Lussemburgo\".\""}
{"id": "2203128", "revid": "436907", "url": "https://it.wikipedia.org/wiki?curid=2203128", "title": "Giuda me", "text": "Giuda me \u00e8 un singolo del rapper italiano Caparezza, pubblicato nel 2004 come quinto estratto dal secondo album in studio \"Verit\u00e0 supposte\".\nDescrizione.\n\"Giuda me\" \u00e8 un calembour di \u00abgi\u00f9 da me\u00bb e cita avvenimenti legati al \u00abgi\u00f9\u00bb, cio\u00e8 ai problemi del Mezzogiorno, e ironizza sul governo del Presidente del Consiglio Silvio Berlusconi: si pu\u00f2 infatti ascoltare ripetutamente il termine \u00abcavaliere\u00bb (campionato da un film di Tot\u00f2), appellativo con cui viene chiamato Berlusconi dai mass media."}
{"id": "2203130", "revid": "124753626", "url": "https://it.wikipedia.org/wiki?curid=2203130", "title": "Calogero Ganci", "text": "Biografia.\nNato a Palermo nel 1960, figlio di Raffaele Ganci, macellaio e membro della cosca mafiosa del popolare quartiere palermitano della Noce, dove \u00e8 nato e cresciuto, diventa affiliato nel 1980. Lo stesso percorso di affiliazione viene intrapreso anche dal fratello maggiore Domenico e dal minore Stefano, e due anni pi\u00f9 tardi, nel 1982, il padre, fedelissimo di Tot\u00f2 Riina, assume il comando della \"cosca\" dopo l'uccisione del capomandamento Salvatore Scaglione.\nGanci, nel periodo in cui a Palermo scoppi\u00f2 la Seconda guerra di mafia, operava al servizio dei Corleonesi e delle famiglie mafiose a quest'ultimi collegati, ed ha fatto parte di un commando guidato dal padre Raffaele, di cui facevano parte tra gli altri, killer come Giuseppe Greco detto \"Scarpuzzedda\", Mario Prestifilippo, Filippo Marchese detto \"Milinciana\", Antonino Madonia, Giuseppe Lucchese detto \"Lucchiseddu\" e Vincenzo Puccio. Questo gruppo si \u00e8 reso autore di una lunga catena di omicidi che nella prima met\u00e0 degli anni ottanta insanguin\u00f2 Palermo e decimarono i clan Bontate e Inzerillo nonch\u00e9 della cosiddetta \"Strage di Natale\" del 1981 compiuta a Bagheria, e degli omicidi dei familiari di Francesco Marino Mannoia. Nel 1993, viene arrestato unitamente al padre e al cognato Francesco Paolo Anzelmo, presso una lussuosa villa di Terrasini dove vivevano in latitanza da cinque anni.\nNel giugno 1996, Ganci, detenuto al carcere Malaspina di Caltanissetta, annuncia il suo pentimento e decide di diventare collaboratore di giustizia, accusandosi di un centinaio delitti tra cui quello ai danni del generale Carlo Alberto Dalla Chiesa. Secondo quanto dichiarato dall'allora sostituto procuratore della Repubblica di Caltanissetta, Luca Tescaroli, che si occup\u00f2 di raccogliere le dichiarazioni del Ganci, alla base di questa sua decisione ci sarebbe stato il timore da questi espresso di possibili ritorsioni sulla propria famiglia, e la condanna dell'omicidio di Giuseppe Di Matteo, figlio del pentito Santino, commesso all'inizio di quell'anno a San Giuseppe Jato da un gruppo di mafiosi che agivano su ordine del boss locale Giovanni Brusca. Il primo omicidio confessato ai giudici \u00e8 stato quello del suocero Vincenzo Anzelmo, esponente della cosca di Danisinni, alleata dei Bontate-Inzerillo. Tra i numerosi delitti confessati, gli omicidi ai danni dei boss Stefano Bontate e Salvatore Inzerillo (1981), del vicequestore Antonino Cassar\u00e0 e dell'agente Roberto Antiochia (1985) e del politico democristiano Giuseppe Insalaco, all'epoca sindaco di Palermo (1988), e la partecipazione alla Strage della circonvallazione dove furono uccisi il boss catanese Alfio Ferlito e i carabinieri che lo scortarono (1982), e alla Strage di Capaci dove perirono il giudice Giovanni Falcone, la moglie Francesca Morvillo e gli agenti della scorta Vito Schifani, Rocco Dicillo e Antonio Montinaro."}
{"id": "2203138", "revid": "729019", "url": "https://it.wikipedia.org/wiki?curid=2203138", "title": "Suwarrow", "text": "Suwarrow \u00e8 un atollo appartenente all'arcipelago delle Isole Cook, localizzato 825\u00a0km a nord-ovest di Rarotonga."}
{"id": "2203139", "revid": "2074539", "url": "https://it.wikipedia.org/wiki?curid=2203139", "title": "Bat for Lashes", "text": "Definita dalla stampa inglese come \u00abLa cantastorie del nuovo millennio\u00bb, l'artista \u00e8 arrivata quasi d'improvviso nel mercato discografico britannico nel 2007, catturando subito l'attenzione del pubblico e degli addetti ai lavori.\nLaureata in musica e arti visive all'universit\u00e0 di Brighton (citt\u00e0 dove attualmente vive), Bat for Lashes \u00e8 l'autrice dei testi e degli arrangiamenti di tutti i suoi brani; nelle esibizioni live e in studio si alterna al pianoforte, chitarra, basso, autoharp, beat machine e percussioni.\nCon un genere musicale indie-electro/folktronico, il suo lavoro sperimentale viene influenzato da artisti come The Cure, Steve Reich, Stevie Nicks, Susan Hiller, e da alcuni vecchi dischi appartenuti a sua madre (Joni Mitchell, Carole King e James Taylor). Nonostante la sua musica venga spesso paragonata a quella di Bj\u00f6rk, Tori Amos, Fiona Apple, Kate Bush, Annie Lennox, possiede una sua eclettica identit\u00e0 musicale, che risalta soprattutto nel suo secondo album \"Two Suns\", che spazia dalle ballate folk al synth pop anni '80.\nDal vivo, la cantante include una formazione non fissa di musicisti; l'attuale band che l'accompagna nel tour promozionale dell'album \"The Haunted Man\" \u00e8 composta da Ben Christophers, T. J. Allen, Chris Vatalaro e Nicole Robson. Elementi precedenti della band sono stati Charlotte Hatherley, Valentina Magaletti, Sarah Jones, Abi Fry, Caroline Weeks, Katherine Mann, Alex Thomas e Lizzy Carey.\nBiografia.\nGiovent\u00f9.\nNatasha Khan nasce il 25 ottobre 1979 a Wembley, da padre pakistano e madre inglese. Ha una sorella, Surriya, e un fratello, Tariq, entrambi pi\u00f9 giovani di lei. Suo padre, Rahmat Khan, membro di una famiglia di giocatori di squash di livello internazionale, fu prima giocatore e successivamente allenatore. Il cugino di Natasha, Jahangir Khan, \u00e8 considerato tuttora il pi\u00f9 grande giocatore di squash di tutti i tempi.\nFino all'et\u00e0 di 5 anni, Natasha Khan e la sua famiglia risiedono a Wembley, citt\u00e0 dove i suoi genitori si sono conosciuti e sposati anni prima. In quegli anni il padre Rahmat era l'allenatore dell'allora emergente Jahangir Khan, e per facilitare gli spostamenti dovuti alle trasferte per le partite di squash decidono di trasferirsi a Rickmansworth nell'Hertfordshire, citt\u00e0 di pendolari nei pressi di Londra.\nPer seguire la carriera di Jahangir, Natasha e la sua famiglia si spostano in diversi Paesi e citt\u00e0 del mondo. In un'intervista rilasciata al Daily Telegraph, ha dichiarato che le partite di squash giocate dal cugino sono state una fonte di ispirazione: \"Il ruggito della folla \u00e8 intenso, \u00e8 cerimoniale, rituale. Sento come se il testimone sia passato a me, ma io lo porto in un modo pi\u00f9 creativo\".\nAll'et\u00e0 di quindici anni, suo padre decide di abbandonare la famiglia per tornare in Pakistan. Per affrontare questo momento difficile, Natasha sfoga le sue emozioni concentrandosi sul pianoforte. Preferisce suonare pezzi improvvisati invece che seguire lezioni di piano, e inizia a scrivere i suoi primi testi sotto forma di diario in musica: \"\u00abHai bisogno di trovare un canale per esprimere le cose, per farle uscire\u00bb\" ha dichiarato la cantautrice in un'intervista.\nDurante l'adolescenza fu anche vittima del razzismo. In una intervista, parlando del periodo passato a scuola, dice: \"\u00abI ragazzi mi facevano completamente a pezzi, mi chiamavano \"fottuta pakistana\"\u00bb\". Di fronte a questa emarginazione, Natasha Khan preferisce restare a casa ad ascoltare la musica: \"\u00abPrima di andare al lavoro, mia madre mi accompagnava alla stazione dei treni. Io facevo finta di prendere il treno e tornavo a casa per sentire un nastro dei Nirvana, girando per la casa urlando e cantando tutto il giorno\u00bb\".\nAll'et\u00e0 di diciannove anni ottiene il diploma di scuola secondaria e, ispirata dai libri di Jack Kerouac e dalla Beat Generation, sogna di intraprendere un viaggio in America. Grazie ai soldi guadagnati lavorando part-time in una cartiera locale, viagger\u00e0 per tre mesi tra New York, San Francisco e il Messico. Durante questo viaggio Natasha scopre che lo stile di vita selvaggio fa per lei. Ritorna in Inghilterra e si trasferisce a Brighton, una cittadina costiera nel sud dell'Inghilterra. Qui frequenta l'universit\u00e0, e successivamente si laurea in musica e arti visive..\nTerminata l'universit\u00e0, Natasha \u00e8 decisa a intraprendere la carriera musicale. Tuttavia la madre, che non credeva molto nelle capacit\u00e0 artistiche della figlia, la convince a trovarsi un lavoro decente. Natasha trova un impiego come insegnante in una scuola materna dove lavora per tre anni. Durante questo periodo, e quello universitario, inizia a scrivere il materiale per quello che sar\u00e0 il suo album di debutto. Inizia anche a esibirsi live in alcuni locali di Brigthon. In una di queste esibizioni viene notata da Dick O'Dell (fondatore dell'etichetta indipendente Y Records), che si offre di farle da manager e permette a Natasha di lanciare la propria carriera musicale.\nIl primo album: \"Fur and Gold\".\nNel 2006 esce il suo singolo di debutto, \"The Wizard\", in digitale sotto etichetta indipendente DiS Records; e in vinile autoprodotto dalla stessa Natasha Khan con il nome She Bear Records. L'11 settembre dello stesso anno esce anche il suo primo album \"Fur and Gold\" sotto etichetta indipendente Echo. Nel 2007 Natasha Khan firma un contratto con Parlophone (EMI) che pubblica una versione di \"Fur and Gold\" con l'aggiunta di alcune bonus track. Nel maggio del 2007 venne pubblicata una edizione limitata in vinile dell'album con etichetta Manimal Vinyl.\nIl suo album di debutto \u00e8 stato un ottimo successo soprattutto in Inghilterra e negli Stati Uniti, dove \u00e8 stato giudicato dalla stampa specializzata come uno dei migliori album del 2007. Inoltre le date americane del tour, svoltosi nell'autunno 2008, hanno registrato ovunque il sold-out.\nIl video di \"What's a Girl To Do\", girato da Dougal Wilson, dopo aver ottenuto una nomination come \"Best Breakthrough Video\" agli MTV Video Music Awards, ha vinto il \"Gran Prix della giuria\" al Festival du Clip 2008.\nNatasha Khan \u00e8 stata anche nominata dalla rivista inglese The Guardian tra le \"Women of The Year 2007\". Ottiene anche le nomination nel 2007 per il Mercury Prize come miglior album, e nel 2008 ai Brit Awards come \"Best British Breakthrough Act\" e \"Best British Solo Female\".\nApprezzata dalla critica e da cantanti come Bj\u00f6rk (che dichiara di essere una sua fan), viene scelta da Thom Yorke come sostenitore per le date europee del tour 2008 dei Radiohead. Lo stesso anno partecipa alla realizzazione di \"Perfect as Cats\", album di tributo ai The Cure dove interpreta una rivisitazione di \"A Forest\".\nIl secondo album: \"Two Suns\".\nA fine 2008 Natasha Khan si trasferisce per alcuni mesi negli Stati Uniti dove, tra New York e il deserto californiano, cerca nuove idee per il suo secondo album. \"Two Suns\" \u00e8 focalizzato sul personaggio di \"Pearl\" un alter ego di Natasha, cos\u00ec descritto dalla stessa cantautrice: \"\u00abPearl \u00e8 una femme fatale bionda, distruttiva, che pensa solo a se stessa. Una personalit\u00e0 che agisce come un velo sulla Natasha Khan pi\u00f9 mistica e spirituale\u00bb\".\n\"Two Suns\" esce il 6 aprile 2009, raggiungendo in breve tempo il 5\u00ba posto nelle chart Inglesi. In Inghilterra \"Two Suns\" ha ricevuto il 1\u00ba maggio 2009 un disco d'argento per le 60.000 copie vendute, e il 31 luglio 2009 un disco d'oro per le 100.000 copie vendute. Cos\u00ec come \"Fur and Gold\", anche \"Two Suns\" ottiene la nomination per il Mercury Prize come album dell'anno 2009. La stessa Natasha Khan ottiene la nomination come \"Best Female Solo Artist\" ai Brit Awards 2010.\nDall'album sono tratti i singoli \"Daniel\" (uscito il 1\u00ba marzo 2009 per download digitale e il 6 aprile 2009 in vinile), \"Pearl's Dream\" (uscito per download digitale il 22 giugno 2009) e \"Sleep Alone\" (uscito il 7 settembre 2009). Il singolo \"Daniel\" ha ottenuto la nomination come \"Best Breakthrough Video\" agli MTV Video Music Awards 2009. Il 20 maggio 2010 Natasha Khan vince l'Ivor Novello Award nella categoria \"Best Contemporary Song\" proprio con il singolo \"Daniel\".\nAll'album, co-prodotto dalla stessa Natasha Khan insieme a Dave Kosten (produttore anche del primo album \"Fur and Gold\"), hanno collaborato anche Scott Walker per il brano \"The Big Sleep\" e gli Yeasayer per gli arrangiamenti dei brani \"Daniel\" e \"Pearl's Dream\". Secondo la cantautrice, aver vissuto per diversi mesi a Brooklyn a stretto contatto con band come MGMT, Gang Gang Dance e TV on the Radio ha influito sullo stile musicale di \"Two Suns\".\nIl tour promozionale dell'album \"Two Suns\" \u00e8 durato da aprile a ottobre 2009, con date in Inghilterra, Francia, Germania, Belgio, Italia e Stati Uniti.\nIn aprile Bat For Lashes ha partecipato al programma radio inglese \"BBC Radio 1's Live Lounge\", cantando una versione acustica di \"Daniel\" e una reinterpretazione di \"Use Somebody\" dei Kings of Leon. Il 1\u00ba maggio 2009 \u00e8 stata ospite al \"The Late Show\" di David Letterman dove ha eseguito il brano \"Daniel\".\nSabato 28 giugno 2009 ha partecipato al Glastonbury Festival e in seguito all'iTunes Festival, che si \u00e8 svolto a Londra il 19 luglio 2009.\nIn Italia \"Bat For Lashes\" \u00e8 stata in concerto il 9 maggio al Palazzo dei Congressi a Roma per il Dissonanze Festival 2009 ed il 10 maggio al Teatro Leonardo da Vinci di Milano per il Suoni e Visioni Festival registrando il sold-out. Sempre il 10 maggio \u00e8 stata ospite nella trasmissione \"Quelli che il calcio\" condotta da Simona Ventura.\nIl singolo \"Daniel\" \u00e8 stato per 10 settimane nella Top 10 della classifica \"50 Songs\" di Radio DeeJay, occupando per tre settimane la prima posizione.\nIl 7 settembre 2009 \u00e8 stata pubblicata per il mercato inglese e quello statunitense una versione speciale dell'album chiamata \"Two &amp; Two\" che, oltre ai brani di \"Two Suns\", include delle esibizioni live del tour 2009, alcune reinterpretazioni tra cui \"Use Somebody\" dei Kings of Leon e un DVD sulla realizzazione di \"Two Suns\".\nIl terzo album: \"The Haunted Man\".\n\"The Haunted Man\" viene pubblicato il 15 ottobre 2012.\nL'uscita di \"The Haunted Man\" \u00e8 stata anticipata da un breve tour europeo svoltosi tra giugno e luglio in cui Bat For Lashes ha eseguito anche quattro brani inediti contenuti nel nuovo album. Un secondo tour europeo \u00e8 previsto in ottobre e novembre in concomitanza con l'uscita del nuovo album, e prevede un'unica data in Italia il 19 novembre all'Alcatraz di Milano.\nAll'album, co-prodotto dalla stessa Natasha Khan insieme a Dave Kosten (produttore anche dei due album precedenti), Dan Karey e Rob Ellis, hanno collaborato anche Beck per il brano \"Marilyn\", Adrian Utley dei Portishead per il brano \"Horses Of The Sun\" e gli arrangiatori John Metcalfe e Sally Herbert per le recording session ad Abbey Road.\nIn contemporanea con l'uscita dell'album, Bat For Lashes ha realizzato una cover di \"We Found Love\" di Rihanna per il programma radiofonico di Zane Lowe su BBC Radio 1.\n\"Laura\" \u00e8 il primo singolo estratto dall'album, ed \u00e8 stato pubblicato per download digitale il 24 luglio 2012. L'uscita del primo singolo \u00e8 stata accompagnata anche dal video musicale e dalla pubblicazione della copertina dell'album. Il secondo singolo, \"All Your Gold\", \u00e8 stato pubblicato per download digitale il 19 settembre 2012.\nA settembre 2012 Bat For Lashes ha reso disponibile in download gratuito sul web anche il brano \"Marilyn\".\nIl 21 dicembre 2012 \u00e8 stato pubblicato il video musicale di \"A Wall\", terzo singolo estratto dall'album.\nSexwitch e \"The Bride\".\nNel 2015 la sua collaborazione con il gruppo inglese Toy per il progetto musicale Sexwitch confluisce nella pubblicazione di un album di cover di brani di musica psichedelica e folk degli anni '70 originari di diversi Paesi.\nNel febbraio 2016 viene diffuso l'audio del brano \"I Do\", seguito da due altri brani nel mese di marzo. Per il 1\u00ba luglio 2016 \u00e8 prevista l'uscita del suo quarto album in studio \"The Bride\". L'artista ha dichiarato che il disco racconta \"la storia di una donna il cui fidanzato \u00e8 rimasto ucciso a causa di un incidente stradale mentre era in viaggio verso la chiesa in cui doveva sposarsi\".\nAltri progetti e collaborazioni.\nNella primavera del 2010 Bat For Lashes \u00e8 stata supporter del tour sudamericano dei Coldplay in Messico, Brasile, Argentina e Colombia.\nNel 2010 Natasha Khan ha collaborato con Beck alla realizzazione del brano \"Let's get lost\", che fa parte della colonna sonora di \"\", terzo film della saga di \"Twilight\".\nNel 2011 Natasha ha registrato una cover della canzone dei Depeche Mode \"Strangelove\" per una campagna pubblicitaria Gucci. Il brano \u00e8 stato pubblicato come download gratuito dal canale di Gucci su YouTube. A giugno 2011, ha eseguito due concerti al Sydney Opera House come parte del Vivid Live Arts Festival, che sono state le sue uniche esibizioni live per tutto l'anno.\nNel 2013 ha collaborato con i Toy per il singolo \"The Bride\" e con Jon Hopkins per il brano \"Garden's Heart\", inserito nel film \"How I Live Now\".\nLavora in studio anche con Damon Albarn (frontman di Blur e Gorillaz) per la registrazione di una traccia inserita nel suo album solista \"Everyday Robots\" (2014). Nel 2014 il brano \"Plan the Escape\" (cover dei Son Lux), appare nell'album ', colonna sonora del film '."}
{"id": "2203142", "revid": "1444886", "url": "https://it.wikipedia.org/wiki?curid=2203142", "title": "Bernardo Brusca", "text": "Biografia.\nAlleato fin dai vecchi tempi con i corleonesi di Luciano Liggio e poi con Tot\u00f2 Riina, era padre di Enzo Salvatore e Giovanni che, dopo il suo arresto avvenuto nel 1985, prese il posto del capo mandamento di San Giuseppe Jato. Bernardo Brusca \u00e8 stato condannato nel maxiprocesso di Palermo e ha ricevuto diversi ergastoli, insieme a Riina, Michele Greco e agli altri boss, in quanto componente della Commissione di Cosa Nostra."}
{"id": "2203145", "revid": "104458", "url": "https://it.wikipedia.org/wiki?curid=2203145", "title": "Dialetti umbro-sabellici", "text": ""}
{"id": "2203146", "revid": "287204", "url": "https://it.wikipedia.org/wiki?curid=2203146", "title": "San Miguel (Bulacan)", "text": "San Miguel \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nSan Miguel \u00e8 formata da 49 baranggay:"}
{"id": "2203149", "revid": "773636", "url": "https://it.wikipedia.org/wiki?curid=2203149", "title": "Chiesa di San Giorgio a Monteverdi", "text": "La chiesa di San Giorgio a Monteverdi era un edificio religioso situato nel territorio comunale di Civitella Paganico. La sua esatta ubicazione era presso l'omonima localit\u00e0 nei pressi di Paganico, nell'area ove attualmente sorge la Fattoria di Monteverdi.\nStoria e descrizione.\nDi origini medievali, la chiesa \u00e8 citata per la prima volta in un documento datato 1194, quando risultava suffraganea della Pieve di San Giovanni Battista ad Ancaiano, che si trovava presso il Castello di Monte Antico. In epoca duecentesca sorsero una serie di contese tra la pieve di Ancaiano e l'Abbazia di San Lorenzo al Lanzo per le nomine del parroco di Monteverdi, che furono risolte temporaneamente a favore dei monaci della Badia Ardenghesca, prima che la chiesa rientrasse nell'Arcidiocesi di Siena. L'esistenza dell'edificio religioso era provata ancora durante in Quattrocento, quando risultava ancora una parrocchia dell'arcidiocesi. La sua scomparsa, avvenuta quasi certamente nel corso del Cinquecento, fu la conseguenza dell'abbandono dell'insediamento castellano di Monteverdi, avvenuto tra la fine del Duecento e gli inizi del Trecento, dopo la fondazione del vicino centro di Paganico. Nel corso del Seicento, quando venne realizzata la Fattoria di Monteverdi dalla famiglia Patrizi, che all'epoca possedeva anche il Castello di Colle Massari, l'edificio religioso non risultava pi\u00f9 esistente; in sua sostituzione venne costruita la Cappella di Sant'Antonio abate a Monteverdi.\nPur essendo state perse completamente tutte le tracce del luogo di culto di origini medievali, la sua esatta ubicazione \u00e8 stata facilmente identificata grazie al toponimo e ai numerosi documenti risalenti a varie epoche."}
{"id": "2203150", "revid": "965226", "url": "https://it.wikipedia.org/wiki?curid=2203150", "title": "Marianna Madia", "text": "Biografia.\n\u00c8 figlia del giornalista, attore e politico Stefano (1954-2004) e di Mita Messina, nonch\u00e9 pronipote di Titta Madia (1894-1976).\nHa frequentato il Liceo francese di Roma ottenendo la maturit\u00e0 francese con \"mention bien.\" Dopo il conseguimento della laurea con lode in scienze politiche all'Universit\u00e0 degli Studi di Roma \"La Sapienza\", si \u00e8 specializzata all'Istituto di Studi Avanzati di Lucca, dove ha conseguito il dottorato di ricerca in economia del lavoro. Collabora con l'ufficio studi dell'Agenzia di ricerche e legislazione (AREL) di Enrico Letta, fondata da Nino Andreatta. Dal giugno 2012 \u00e8 membro del comitato direttivo dell'Arel.\nDal 2011 \u00e8 componente del comitato di redazione della rivista \"Italianieuropei\".\nHa fatto parte della segreteria tecnica del Sottosegretario alla Presidenza del Consiglio Enrico Letta durante il governo Prodi dal 2006 al 2008. Per Rai Educational crea e scrive la prima serie del programma E-cubo (Energia Ecologia Economia). Nel giugno del 2008 la prima puntata della trasmissione ha vinto il premio speciale del festival europeo Ambiente \u201cGreen Wave 21\u00b0 Century\u201d.\nNel giugno 2013 ha sposato Mario Gianani, produttore televisivo e cinematografico, con cui ha avuto due figli, Francesco e Margherita. \u00c8 comparsa in un cameo nel film \"Pazze di me\", prodotto dal marito.\nCarriera politica.\nIn vista delle elezioni politiche del 2008, a febbraio \u00e8 stata scelta dal segretario nazionale del PD Walter Veltroni, che le ha proposto di candidarsi nelle liste di quel partito. Presentata come capolista della XV Circoscrizione (Roma e provincia) \u00e8 stata eletta alla Camera dei deputati. \u00c8 membro della Commissione permanente XI Lavoro pubblico e privato. La giovane et\u00e0 e \"l'inesperienza politica\" (espressione da lei stessa positivamente riportata al momento della presentazione della candidatura) hanno offerto materia per sollevare forti polemiche sulla stampa circa l'opportunit\u00e0 della sua candidatura.\nUn progetto di legge di cui \u00e8 prima firmataria, sottoscritto da circa 100 deputati di opposizione, \u00e8 una delle proposte che animano il dibattito interno del Partito Democratico sulla questione del contratto unico e della lotta alla precariet\u00e0 del lavoro.\nMadia \u00e8 stata una dei 22 parlamentari PD risultati assenti alla votazione sul provvedimento noto come \"scudo fiscale\" il giorno 2 ottobre 2009. Il provvedimento \u00e8 passato per soli 20 voti e pertanto la presidenza del gruppo PD alla Camera ha deciso di prendere provvedimenti al riguardo nei confronti degli assenti ingiustificati.\nIntervistata da il Fatto Quotidiano riguardo alla sua presenza in quelle ore su un aereo diretto in Brasile, la deputata Marianna Madia ha risposto di essersi recata in Brasile per accertamenti clinici.\n\u00c8 candidata alle primarie del Partito Democratico del 30 dicembre 2012 dove ottiene circa 5.000 preferenze, ponendosi in posizione utile per l'elezione alla Camera dei deputati nella circoscrizione Lazio 1 alle elezioni politiche del 24 e 25 febbraio 2013.\nEletta alla Camera dei deputati nella XVII legislatura, viene confermata membro della Commissione lavoro.\nNel giugno del 2013 in un'iniziativa pubblica con l'ex ministro del governo Monti, Fabrizio Barca, lancia delle forti critiche al Partito Democratico nazionale e romano, soprattutto in relazione alle primarie per la scelta dei parlamentari dell'anno precedente. Afferma che: \u201cA livello nazionale nel Pd ho visto piccole e mediocri filiere di potere. A livello locale, e parlo di Roma, facendo le primarie parlamentari ho visto \u2013 non ho paura a dirlo \u2013 delle vere e proprie associazioni a delinquere sul territorio\u201d. Le dichiarazioni trovano subito una forte eco nell'opinione pubblica. L'anno successivo, in seguito all'inchiesta giudiziaria nota come Mafia Capitale che porta all'incriminazione di alcuni esponenti del PD romano, molti organi di informazione ricordano le dichiarazioni di Madia.\nIl 9 dicembre 2013 diviene membro della segreteria nazionale del Partito Democratico, con a capo il nuovo segretario nazionale Matteo Renzi, con il ruolo di responsabile per il lavoro.\nIl 22 febbraio 2014 diviene Ministra per la semplificazione e la pubblica amministrazione della Repubblica Italiana nel Governo Renzi. Alla cerimonia di giuramento del governo \u00e8 incinta di otto mesi.\nAlle politiche del 2018 \u00e8 la candidata della coalizione alla Camera nel collegio uninominale di Roma 2 (Montesacro).\nRisulta eletta, nel collegio uninominale, con il 37,8% dei voti, battendo le candidate del centro-destra e del Movimento 5 Stelle.\nIncarichi governativi.\nMinistra per la semplificazione e la pubblica amministrazione.\nCome responsabile del governo per la pubblica amministrazione ha promosso una riforma complessiva della funzione pubblica attraverso un decreto legislativo, emanato dal governo nell'agosto del 2015. Tra i punti cardine della riforma figurano: la cittadinanza digitale con l'adozione del PIN unico del cittadini per accedere online a tutti i servizi della pubblica amministrazione, gli interventi in materia di trasparenza, con l\u2019adozione del Freedom of Information Act, che riconosce a tutti i cittadini il diritto di conoscere dati e documenti della pubblica amministrazione; la riforma delle societ\u00e0 pubbliche partecipate e la loro drastica riduzione; le semplificazioni burocratiche, con la riforma della conferenza dei servizi, l\u2019introduzione dei moduli unici standardizzati per le iniziative commerciali e edilizie e il silenzio-assenso tra amministrazioni; la riforma del testo unico del pubblico impiego che contiene, tra le altre novit\u00e0, un nuovo procedimento disciplinare per sanzionare chi truffa sulla presenza in servizio.\nSecondo Sabino Cassese la riforma Madia rappresenta \u201cuna enorme apertura di credito per la riforma dello Stato\u201d in quanto riguarda: \u201cl'assetto centrale dello Stato, la sua distribuzione sul territorio, gli enti periferici, i processi di decisione e le semplificazioni, la prevenzione della corruzione, pubblicit\u00e0 e trasparenza, le conferenze dei servizi, le forze di polizia, l'ordinamento sportivo, gli enti di ricerca, le societ\u00e0 pubbliche, i servizi pubblici locali, i concorsi pubblici, il codice dell'amministrazione digitale\u201d.\nIl 12 dicembre 2016 viene riconfermata nell'incarico di ministra senza portafoglio per il Governo Gentiloni.\nAll\u2019inizio del 2018 si completa il processo di attuazione della riforma Madia che vede l\u2019approvazione di 26 decreti attuativi, tra i quali il nuovo testo unico sul pubblico impiego che permette la stabilizzazione di decine di migliaia di lavoratori precari in forza agli uffici della pubblica amministrazione.\nTra i pi\u00f9 importanti risultati del ministero Madia appare, tra la fine del 2017 e i primi mesi del 2018, il rinnovo dei contratti di lavoro per i dipendenti pubblici, le cui retribuzioni erano ferme al 2009.\nControversie e polemiche.\nDichiarazioni su aborto, eutanasia e unioni gay.\nMadia \u00e8 stata oggetto di polemica per le dichiarazioni rese, nel 2008, poco prima della sua elezione nelle liste del Partito Democratico nelle elezioni del 13 e 14 aprile 2008 per la circoscrizione Lazio 1, al quotidiano Il Foglio, in cui si dichiar\u00f2 contraria ad aborto, eutanasia e unioni gay. L'intervista \u00e8 stata ripresa nel 2014, dopo la sua nomina a ministra, da numerose fonti d'informazione. Queste sono le dichiarazioni su cui si \u00e8 incentrata la polemica:\nNel febbraio 2015 ritorna sul tema dell'eutanasia e del matrimonio omosessuale in una intervista a Le invasioni barbariche:\nAccuse di plagio nella tesi di dottorato e richiesta di risarcimento danni contro il Fatto quotidiano.\nNel 2017 in una serie di articoli apparsi su Il Fatto Quotidiano si sostiene che Madia avesse effettuato una serie di plagi nella sua tesi di dottorato e nelle sue pubblicazioni. Madia risponde a queste accuse di aver \"\"omesso di aprire le virgolette su qualche frase, dopo aver citato l\u2019autore poche righe sopra o poche righe sotto\" e che \"gli autori e le fonti utilizzati sono citati in bibliografia; tra l\u2019altro, queste presunte imprecisioni sarebbero rinvenute in una minima parte del testo, in particolare in quella pi\u00f9 propriamente ricognitiva della letteratura scientifica, altro che \u201cinteri blocchi\"\".\nA seguito di queste rivelazioni il \"Cambridge Journal of Economics\", in cui appare una delle sue pubblicazioni, apre un'indagine interna sull'accaduto. Sebbene inizialmente Pietro Pietrini, direttore della Scuola IMT Alti Studi Lucca, avesse affermato che non ci sarebbe stata nessuna indagine interna, successivamente il 18 aprile 2017 \"La Gazzetta di Lucca\" annuncia che il consiglio direttivo della scuola ha nominato una commissione interna che dovr\u00e0 esaminare il caso del presunto plagio.\n\"Il Fatto Quotidiano\" sostiene anche che l'esperimento di economia comportamentale di cui Madia parla nel capitolo 3 della tesi svoltosi presso l'universit\u00e0 di Tilburg (nei Paesi Bassi) in realt\u00e0 non \u00e8 mai stato effettuato. Tineke Bennema, portavoce dell\u2019Universit\u00e0 di Tilburg ha dichiarato: \"\u201cMarianna Madia non \u00e8 mai stata studente in visita a Tilburg\u201d\" e \"\"non troviamo nessuna presentazione o seminario dal titolo: Flexicurity pathways for Italy: Learning from Denmark\u201d\" (seminario inserito nella tesi)\".\"\nSecondo una ricostruzione di Roberto Perotti, in base ad informazioni raccolte privatamente e non documentate, l'esperimento si sarebbe svolto in tre sessioni, in cui in una sessione Madia \u00e8 stata presente fra settembre e novembre 2008, per un periodo di una settimana circa, mentre la presentazione sarebbe stato un incontro informale fra compagni di corso.\nSuccessivamente la commissione interna della Scuola IMT Alti Studi Lucca, con il supporto di una perizia tecnica compiuta da una societ\u00e0 specializzata, conferma la piena regolarit\u00e0 del lavoro di Madia, escludendo qualsiasi forma di plagio.\nAnche il \"Cambridge Journal of Economics\" non rileva alcuna irregolarit\u00e0 nell\u2019articolo pubblicato da Madia e dalla ricercatrice Caterina Giannetti nel marzo 2013.\nMadia annuncia un\u2019azione legale per risarcimento danni nei confronti de \"Il Fatto Quotidiano\".\nIl giornale diretto da Marco Travaglio annuncia di aver ricevuto la richiesta di danni da parte di Madia, ma che si opporr\u00e0 e che presenter\u00e0, a sua volta, un\u2019azione risarcitoria nei confronti della parlamentare, negando di averla diffamata.\nIn primo grado, il tribunale riconosce le ragioni del giornale e condanna Madia al risarcimento delle spese processuali."}
{"id": "2203151", "revid": "2096950", "url": "https://it.wikipedia.org/wiki?curid=2203151", "title": "Giancarlo Elia Valori", "text": "Biografia.\nNel 1976, \u00e8 vicedirettore generale di Italstrade e in questo periodo stringe rapporti con personalit\u00e0 dei servizi segreti: Nicola Falde, ufficiale del servizio di sicurezza militare, Giuseppe Santovito, all'epoca comandante del Comiliter di Roma e in seguito direttore del Sismi (entrambi iscritti alla P2, come tanti altri amici e conoscenti di Valori in quel periodo, compreso il giornalista Mino Pecorelli); In un interrogatorio davanti al giudice Rosario Priore, Valori afferma, a proposito dei suoi rapporti con Santovito, \"che i servizi potevano avere un ruolo incisivo circa l'apertura economico-commerciale verso i mercati esteri, in particolar modo verso Libia, Iran, Algeria, Arabia Saudita, Turchia (...) Conoscendo i rapporti che il Servizio aveva all'epoca con tutto il mondo arabo, io chiesi al generale Santovito di tenere presente, nell'ambito della legalit\u00e0 e degli interessi dello Stato, la societ\u00e0 dell'Italstrade, societ\u00e0 a capitale Iri, per eventuali lavori da compiere in quei Paesi.\"\nNel 1981 scoppia lo scandalo P2 e Valori compare sulle liste di Gelli come membro espulso.\nIl 28 dicembre 2007, il giudice Luigi De Magistris, ascoltato dalla procura di Salerno nell'ambito delle vicende del processo \"Why Not\", afferma che le indagini:\n\u00c8 considerato vicino alle posizioni dello Stato di Israele. Nel dicembre 2008, come presidente dell'associazione \"Israele 60\", in un comunicato emesso nell'imminenza dell'operazione \"Cast Lead\", l'attacco da parte delle forze armate israeliane contro la cosiddetta \"Striscia di Gaza\", Valori esprimeva la solidariet\u00e0 al popolo ebraico e confermava la ferma condanna alle azioni terroristiche di Hamas.\nIl 3 maggio 2019, in veste di presidente della International World Group, ha avuto un colloquio con Choe Ryong Hae, vicepresidente della Commissione Affari di Stato della Repubblica Popolare Democratica di Corea e presidente del Presidio dell'Assemblea Suprema del Popolo, in territorio nordcoreano.\nProcedimenti giudiziari.\nPer la vicenda Alitalia, il 20 settembre 2011 \u00e8 stato rinviato a giudizio per il reato di aggiotaggio Secondo l'accusa l'ex presidente della Corte Costituzionale Antonio Baldassarre, di cui Valori era \"advisor\" partecipando al progetto in qualit\u00e0 di presidente della finanziaria Sviluppo Mediterraneo, present\u00f2 un'offerta di acquisto per Alitalia con finte garanzie di disponibilit\u00e0 economiche, in quanto due documenti che dimostravano la disponibilit\u00e0 di un fondo di 500\u00a0000 euro erano falsi. Nel luglio 2016 \u00e8 stato assolto in appello perch\u00e9 il fatto non sussiste Nel 2018 la Corte di Cassazione ha ordinato un nuovo processo di appello, che si \u00e8 concluso il 27 maggio 2021 con l'assoluzione."}
{"id": "2203154", "revid": "104458", "url": "https://it.wikipedia.org/wiki?curid=2203154", "title": "Latino-falisci", "text": "Con il nome di Latino-falisci (o Protolatini o Latino-falischi) si indica un insieme di popoli indoeuropei stanziati nell'antichit\u00e0 nell'Italia continentale, caratterizzati dall'uso di un insieme di lingue tra loro strettamente imparentate: le lingue latino-falische. I pi\u00f9 noti sono i Latini e i Falisci, ma \u00e8 ritenuto probabile che a questo gruppo appartenessero anche i Siculi e i Veneti, per cui si parla anche di Veneto-latini.\nUn tempo erano ritenuti parte dello stesso ceppo indoeuropeo degli Umbri, degli Osci e degli altri popoli a essi linguisticamente pi\u00f9 affini (gli Osco-umbri). \nVi era infatti l'ipotesi che la prima migrazione indoeuropea in Italia (dei Latino-falisci), e la seconda migrazione indoeuropea (degli Osco-umbri), avrebbero costituito rispettivamente la prima e la seconda ondata migratoria degli Italici, impiantatisi nella penisola in maniera massiccia. \nMa a partire dagli studi condotti da Vittore Pisani e Giacomo Devoto fin dagli anni trenta del XX secolo \u00e8 emerso come in tale ceppo, chiamato \"italico\", convergessero in realt\u00e0 due diverse stirpi indoeuropee, giunte poi in Italia in momenti differenti e qui riavvicinate da una lunga convivenza. I precisi caratteri etnico-culturali di questi popoli, identificati soprattutto sul piano linguistico, continuano a essere oggetto di dibattito tra gli storici, cos\u00ec come le relazioni dei vari nuclei all'interno del gruppo e con altri popoli dell'area.\nEtnonimo.\nIl composto \"Latino-falisci\", con il quale comunemente si indica questo gruppo di popoli, deriva dai due pi\u00f9 ampiamente attestati, i Latini e i Falisci, ed \u00e8 in stretta relazione con la famiglia linguistica corrispondente: le lingue latino-falische. L'insieme dei popoli latino-falisci \u00e8 a volte identificato anche con altre espressioni:\nTheodor Mommsen, sulla base di elementi filologici nel XIX secolo, avanz\u00f2 per primo l'ipotesi che gli Italici corrispondessero a due gruppi di genti indoeuropee distinte; quella dei Latini e quella degli Umbro-Sanniti.\nSuccessivamente, nel 1917 Alois Walde, accost\u00f2 i due ceppi, fino ad allora ritenuti una sola stirpe, a due differenti gruppi celtici, solo in un secondo momento riunitisi in territorio italico. Tale ipotesi, in s\u00e9 scorretta, fu tuttavia ripresa negli anni trenta da Vittore Pisani; in seguito i tentativi di accostare dialettalmente l'uno o l'altro dei due ceppi ad altre famiglie indoeuropee non hanno superato lo stadio di ipotesi. Tuttavia, i successivi lavori di Giacomo Devoto consolidarono definitivamente la distinzione tra Osco-umbri e Latino-falisci, in un quadro ulteriormente contestualizzato di indoeuropeizzazione complessa dell'Italia, fatta di molteplici apporti, scaglionati lungo un processo plurisecolare, e di altrettanto molteplici fenomeni di sovrapposizione, fusione e convergenza tra i popoli e le loro lingue.\nLe origini e l'insediamento in Italia.\nI Latino-falisci sono attestati solamente in Italia, dove giunsero intorno al II millennio a.C. durante la tarda Et\u00e0 del bronzo. Essi provenivano dall'Europa centrale, dove si erano cristallizzati come popolo autonomo e avevano convissuto con altri gruppi indoeuropei, tra cui gli Osco-umbri, anch'essi attestati solo in Italia. Intorno al XIII secolo a.C. i Latino-falisci migrarono nella Penisola italica, occuparono la costa tirrenica tra gli attuali Lazio e Calabria e si sovrapposero o si mescolarono alle popolazioni neolitiche pi\u00f9 antiche. Praticanti la cremazione del defunto, possedevano buone conoscenze metallurgiche.\nTra i Latino-falisci sono noti: i Latini, che si stanziarono nel Latium (definiti dalle fonti antiche come robusti contadini, svilupparono una civilt\u00e0 agricola che mise a frutto molti terreni); i Falisci, che si stanziarono poco pi\u00f9 a nord ed entrarono in stretto contatto con gli Etruschi; gli Enotri e gli Itali, che occuparono le attuali Basilicata, Calabria e Campania meridionale; gli Ausoni; gli Aurunci e gli Opici, che arrivarono in Campania (ma forse anche nelle isole Eolie, nel mar Tirreno). Dal popolo degli Itali potrebbe aver avuto origine la trib\u00f9 dei Siculi; altre fonti sostengono invece, riguardo a questi ultimi, la provenienza dal Latium, per cui essi furono strettamente imparentati con i Latini, se non costituissero addirittura con essi un unico popolo; partiti dal Latium, avrebbero percorso la costa tirrenica per poi sciamare in Sicilia. Anche i Veneti, che popolavano il nord-est dell'odierna Italia, furono probabili \"parenti\", almeno a livello linguistico, dei Latini.\nCon la seconda migrazione \"italica\", giunsero nella Penisola gli Osco-umbri, che importarono la lavorazione del ferro e occuparono l'ampia zona appenninica, dalla Pianura Padana alla Calabria. Anche attraverso \"Ver sacrum\" si sovrapposero o si mescolarono ai protolatini che si trovavano sulla loro via, nonch\u00e9 ai popoli neolitici pre-indoeuropei. Gli Enotri furono spinti nell'entroterra lucano dalle popolazioni osche, che occuparono la Calabria e la Campania. Da alcune fonti si potrebbe dedurre che gli antenati dei Siculi migrarono in Sicilia perch\u00e9 scacciati dalla Penisola, e che la prima da essi avrebbe preso il nome (sar\u00e0 infatti conquistata respingendo man mano i neolitici Sicani nella parte orientale). I Latini invece rimasero saldi nel Latium.\nLingua.\nLe lingue latino-falische fanno parte, insieme a quelle osco-umbre, del pi\u00f9 ampio gruppo italico. Il latino grazie alle conquiste romane divenne la lingua egemone nella Penisola italica, sovrapponendosi agli altri dialetti italici e all'etrusco."}
{"id": "2203155", "revid": "1363832", "url": "https://it.wikipedia.org/wiki?curid=2203155", "title": "National Museum of India", "text": "Il National Museum of India a Nuova Delhi \u00e8 . Ospita al suo interno una grande variet\u00e0 di oggetti a partire dalla preistoria fino a giungere all'arte moderna.\nIl museo \u00e8 in possesso di oltre 200.000 lavori, di origini indiane ed estere, e copre pi\u00f9 di 5.000 anni di patrimonio culturale indiano."}
{"id": "2203168", "revid": "1477520", "url": "https://it.wikipedia.org/wiki?curid=2203168", "title": "Sorelle Materassi (romanzo)", "text": "Sorelle Materassi \u00e8 un romanzo scritto da Aldo Palazzeschi e pubblicato dall'Editore Vallecchi nel 1934. L'autore sottopose il testo originario del '34 a una lunga revisione stilistica che giunse a conclusione solo nel 1960 con l'edizione della stesura definitiva.\nTrama.\nAmbientato nei primi anni del XX secolo a Coverciano, sobborgo di Firenze, narra la vicenda di quattro donne che vivono una vita tranquilla e isolata. Tre di esse (Teresa, Carolina e Giselda), sono sorelle: le prime due sono nubili, la terza \u00e8 stata da loro accolta essendo stata respinta dal marito. Teresa e Carolina sono abilissime sarte e ricamatrici e vivono cucendo corredi da sposa e biancheria di lusso per la benestante borghesia fiorentina. Giselda, delusa dalla vita, tende all'isolamento e si lascia tormentare da un rabbioso risentimento. Una dose di popolaresco ottimismo e di serena saggezza \u00e8 introdotta nella vita familiare dalla fedele domestica Niobe che tranquillamente invecchia insieme alle padrone.\nTutto sembra scorrere su tranquilli binari quando nella casa giunge Remo, il giovane figlio di una quarta sorella morta ad Ancona. Bello, pieno di vita, spiritoso, il giovane attira subito le attenzioni e le cure delle donne i cui sentimenti parevano addormentati in un susseguirsi di scadenze sempre uguali. Istintivamente Remo si rende conto di essere l'oggetto di una predilezione venata di inconsapevole sensualit\u00e0 e approfitta della situazione ottenendo immediata soddisfazione a tutti i suoi desideri e a tutti i suoi capricci. Il sereno benessere della vita familiare comincia ad incrinarsi: Remo spende pi\u00f9 di quanto le zie guadagnino con il loro lavoro e le sue pretese non hanno mai fine. Giselda \u00e8 l'unica a rendersi conto della situazione ma i suoi avvertimenti rimangono inascoltati. A poco a poco Teresa e Carolina spendono tutti i loro risparmi per soddisfare le crescenti esigenze del nipote, poi iniziano a indebitarsi e infine sono costrette a mettere in vendita la casa e i terreni che avevano ereditato dal padre. Alla fine, sopraffatte dall'incombente miseria, le sorelle acconsentiranno a firmare una cambiale con cui ipotecano completamente tutti i loro guadagni.\nIn seguito Remo lascer\u00e0 la casa delle zie e si fidanzer\u00e0 con una ricca ereditiera americana. Tornato a Coverciano per il matrimonio, confesser\u00e0 velatamente alle sorelle Materassi che in realt\u00e0 il suo amore per la ragazza \u00e8 del tutto interessato, e che probabilmente la lascer\u00e0 una volta che non gli servir\u00e0 pi\u00f9. Le zie mostrano freddezza nei confronti della fidanzata di Remo, e partecipano alle nozze con riluttanza e gelosia, confortate esclusivamente dal pensiero che prima o poi Remo torner\u00e0 a stare con loro.\nSubito dopo il matrimonio il ragazzo parte e non torner\u00e0 mai pi\u00f9 a Coverciano. Teresa e Carolina, ormai cadute in disgrazia e povert\u00e0, riescono a tirare a campare svolgendo piccoli lavori di sartoria. Giselda, l'unica ad aver capito quanto Remo le abbia sfruttate, \u00e8 rimasta con loro per spirito di carit\u00e0, ma abbandona la casa in seguito a un furioso litigio che ha come oggetto il nipote.\nFinalmente rassegnate al fatto che Remo non torner\u00e0 mai pi\u00f9, Teresa, Carolina e Niobe vivranno nel triste ricordo del ragazzo, ancora pregno di amore nonostante il male che questi ha fatto loro.\nAdattamenti filmografici e teatrali.\nDal romanzo sono stati tratti i film:\nDel testo sono inoltre state fatte anche riduzioni per il teatro:"}
{"id": "2203169", "revid": "287204", "url": "https://it.wikipedia.org/wiki?curid=2203169", "title": "San Rafael (Bulacan)", "text": "San Rafael \u00e8 una municipalit\u00e0 di Seconda classe delle Filippine, situata nella Provincia di Bulacan, nella Regione del Luzon Centrale.\nSan Rafael \u00e8 formata da 34 baranggay:"}
{"id": "2203171", "revid": "119539635", "url": "https://it.wikipedia.org/wiki?curid=2203171", "title": "Breaking Benjamin EP", "text": "Breaking Benjamin EP \u00e8 il primo EP pubblicato dalla band statunitense Breaking Benjamin prima di firmare il contratto con la Hollywood Records. L'EP \u00e8 stato pubblicato nella loro citt\u00e0 natale di Wilkes-Barre. Dopo la sua uscita sono state vendute circa 2000 copie.\nPubblicazione.\nL'EP venne registrato alla Saturation acres a Danville, Pennsylvania.\nIl disco presenta gi\u00e0 le influenze relative al genere post grunge che caratterizzeranno sempre la band. La sua vendita \u00e8 di circa 2000 copie e il loro primo singolo Polyamorous diviene uno dei brani pi\u00f9 ascoltati delle radio locali. L'EP contiene versioni dei brani che sono stati nuovamente registrati nel loro primo album Saturate.\nSuccessivamente l'uscita dell'album, i Breaking Benjamin firmarono il loro contratto con la Hollywood Records."}
{"id": "2203173", "revid": "224230", "url": "https://it.wikipedia.org/wiki?curid=2203173", "title": "Franz Neumann", "text": "Biografia.\nDi origine ebraica, attivista politico di sinistra, sostenitore della Repubblica di Weimar, pensatore marxista e legislatore del lavoro, fu arrestato dai nazisti nel 1933 ma riusc\u00ec a fuggire in Gran Bretagna, da dove emigr\u00f2 negli Stati Uniti nel 1936. Qui riprese la sua attivit\u00e0 scientifica, entrando a far parte dell'Institute of Social Research, dove lavor\u00f2 insieme a Horkheimer, Marcuse e Fromm. Dopo la guerra insegn\u00f2 come professore di \"Government\" alla Columbia University\".\nConoscitore profondo della Germania, fu reclutato dall'Office of Strategic Services (OSS), per il quale lavor\u00f2 dal 1942 al 1945.\nNel 1942 pubblic\u00f2 a New York \"Behemoth. Structure and Practice of National Socialism\", l'opera sul nazismo che lo avrebbe reso celebre. \nNel 1948 divenne professore ordinario di Scienze Politiche presso la Columbia University. Mor\u00ec in un incidente stradale in Svizzera nel 1954. La vedova, Inge Werner, spos\u00f2 l'anno successivo il suo pi\u00f9 caro amico, Herbert Marcuse."}
{"id": "2203174", "revid": "599013", "url": "https://it.wikipedia.org/wiki?curid=2203174", "title": "Carissimi", "text": ""}
{"id": "2203175", "revid": "767487", "url": "https://it.wikipedia.org/wiki?curid=2203175", "title": "Cloppenburg", "text": "Cloppenburg (70, 6\u00a0km\u00b2; 32.000 ab. ca.) \u00e8 una citt\u00e0 della Bassa Sassonia (\"Niedersachsen\"), in Germania.\n\u00c8 capoluogo del circondario (\"Landkreis\") omonimo.\nCloppenburg si fregia del titolo di \"Comune indipendente\" (\"Selbst\u00e4ndige Gemeinde\").\nGeografia fisica.\nPosizione.\nCloppenburg si trova nell'Oldenburger M\u00fcnsterland, all'incirca a met\u00e0 strada tra Osnabr\u00fcck ed Oldenburg, ed \u00e8 situata a ca. 70\u00a0km a sud-ovest di Brema.\nStoria.\nLa citt\u00e0 nacque da due nuclei originari, il pi\u00f9 antico dei quali, la parrocchia di Krapendorf, venne fondato nell'819 da missionari provenienti da Visbek (cittadina che si trova a 25\u00a0km ad est di Cloppenburg). Il nome Cloppenburg \u00e8 citato per la prima volta solo nel 1297.\nDa vedere.\nL'attrattiva principale di Cloppenburg \u00e8 il \"Museumsdorf Cloppenburg\", un museo all'aperto, dove sono stati \u201ctrapiantati\u201d vari edifici provenienti da diverse zone della Bassa Sassonia."}
{"id": "2203176", "revid": "41851", "url": "https://it.wikipedia.org/wiki?curid=2203176", "title": "AIM Italia", "text": ""}
{"id": "2203177", "revid": "124549038", "url": "https://it.wikipedia.org/wiki?curid=2203177", "title": "La clinica della Foresta Nera", "text": "La clinica della Foresta Nera (\"Die Schwarzwaldklinik\") \u00e8 una serie televisiva tedesca andata in onda per la prima volta in 70 episodi sulla rete ZDF dal 1985 al 1988. In Italia \u00e8 andata in onda tra la seconda parte degli anni ottanta e l'inizio degli anni novanta, prima su Rai 3 e poi su Rai 2; \u00e8 stata anche replicata su Telemontecarlo tra il 2000 ed il 2001. La serie ebbe un grande successo in Germania ed ottenne dei buoni ascolti anche in Italia. Negli ultimi anni veniva trasmessa a partire dalle ore 12.00, subito prima del Telegiornale.\nTrama.\nIl Prof. Klaus Brinkmann \u00e8 il primario di una splendida clinica immersa nel verde, in cui si snodano le vicende umane e professionali degli altri medici, degli infermieri e dei pazienti."}
{"id": "2203178", "revid": "1233442", "url": "https://it.wikipedia.org/wiki?curid=2203178", "title": "Alternative Investment Market Italia", "text": ""}
{"id": "2203179", "revid": "1305772", "url": "https://it.wikipedia.org/wiki?curid=2203179", "title": "Rugbymania", "text": "Rugbymania \u00e8 un videogioco multiplayer on-line gratuito di tipo manageriale ispirato al rugby.\nNato il 12 settembre 2005 per opera di un francese trapiantato nel nord Europa, in breve (novembre dello stesso anno) supera le mille squadre iscritte e nel 2009 \"Rugbymania\" conta circa 7000 allenatori virtuali iscritti da tutto il mondo.\nModalit\u00e0 di gioco.\nDopo la registrazione, all'utente viene affidata una squadra con 25 giocatori, cos\u00ec selezionati: 13 avanti (un diciottenne, un diciannovenne, un ventenne e via dicendo fino ad un massimo di 30 anni); 12 tre quarti con lo stesso criterio, fino a un massimo di 29 anni.\nAll'atto dell'iscrizione si riceve in gestione la migliore delle squadre non gestite al momento, e che quindi potrebbe esser stata abbandonata dal precedente proprietario.\nInsieme alla squadra viene affidato anche uno stadio ampio abbastanza per accogliere 6.200 tifosi, di cui una parte ospiti, e 70.000 euro in cassa.\nEsiste la possibilit\u00e0 di subentrare anche in campionato in corso, altrimenti ad ogni inizio stagione si partecipa ai tornei ufficiali:\nScopo del gioco \u00e8 gestire al meglio il proprio parco giocatori, il mercato, lo stadio ed in generale l'intera economia della propria compagine, arrivando a vincere il proprio girone e ad essere promosso alla serie superiore.\nCiascun giocatore \u00e8 caratterizzato da qualit\u00e0 fisiche e tecniche, infatti esiste un sistema che affida ad ogni giocatore 8 abilit\u00e0, o \"skill\", con diversi valori che consentono al manager di valutare l'opportunit\u00e0 di schierarlo in un determinato ruolo.\nTali qualit\u00e0 tecniche possono esser incrementate attraverso un sistema di allenamento che prevede 6 slot individuali (con dei limiti per under21 ed under26) e uno di squadra, pi\u00f9 uno slot per il reparto dietologo. Il dietologo permette solo di far aumentare il peso degli atleti di 1\u00a0kg ogni tre settimane divisi in 250gr+250gr+500gr in ordine casuale.\nLa rosa dei giocatori del team deve poi esser opportunamente schierata in campo, prevedendo eventuali sostituzioni e delle indicazioni sul comportamento da tenere in campo per i ruoli pi\u00f9 importanti sotto il profilo tattico.\nIl miglioramento della propria formazione potr\u00e0 esser conseguito anche attraverso il mercato, comprando e vendendo giocatori di tutto il mondo, a seconda delle possibilit\u00e0 concesse dalla cassa.\nInoltre esiste la possibilit\u00e0 di aprire una Scuola Rugby, o Accademia, all'interno della propria societ\u00e0 che allener\u00e0, secondo le direttive del manager, un sedicenne e un quindicenne che la societ\u00e0 avr\u00e0 provveduto a reclutare in giro per il mondo.\nIl campionato.\nOgni girone \u00e8 organizzato con 10 squadre, nella serie maggiore c'\u00e8 solo un girone, la seconda serie ha 3 gironi, la terza serie ne ha 9, la quarta 27, la quinta 81 e la sesta (solo in Italia e Francia) 129.\nOgni squadra gioca contro tutti gli avversari 2 volte (in casa e fuori) ed alla fine della stagione le squadre classificate alla posizione 8, 9 e 10 retrocederanno nella serie inferiore; il vincitore del girone sar\u00e0 promosso alla serie superiore.\nSolo in quinta serie vengono retrocesse le ultime due, e dalla sesta serie oltre alle vincitrici vengono promosse anche le 33 migliori seconde.\nLe prime tre classificate di ogni serie riceveranno un piccolo premio in denaro.\nOgni stagione dura esattamente 19 settimane (18 di campionato e 1 di pausa), quindi quasi cinque mesi.\nLa coppa Nazionale.\nVi partecipano tutte le squadre che hanno gi\u00e0 giocato una intera stagione di Campionato; dipendentemente dal numero dei partecipanti le migliori possono accedere direttamente al secondo turno.\nLe coppa nazionali di alcuni paesi con un numero di iscritti non sufficiente sono state accorpate, esistono pertanto delle coppe sovranazionali.\n\"Rugbymaniac\".\nEsiste la possibilit\u00e0 di sottoscrivere un pacchetto di supporto, \"Rugbymaniac\", non obbligatorio ma che libera alcune utilit\u00e0 per seguire gli allenamenti, organizzare tornei non ufficiali, schierare con maggiore rapidit\u00e0 le proprie formazioni e personalizzare ulteriormente il proprio team.\nNazionali.\nCome in altri giochi di questo tipo sono state implementate anche le nazionali guidate da uno staff, formato da un allenatore e due collaboratori, eletto dagli iscritti in ogni nazione e che rimane in carica per due stagioni. Lo staff di ogni nazionale ha il compito di individuare i giocatori pi\u00f9 interessanti fra quelli segnalati dai manager dei club e di metterli in campo per disputare amichevoli e coppa del mondo.All'interno del gioco esiste anche un campionato del mondo che coinvolge tutte le rappresentative nazionali, la prima edizione della coppa del mondo si \u00e8 svolta al termine della dodicesima stagione. In base alle partite disputate, test-mach e di torneo, viene stilato un ranking costantemente aggiornato.\nLingue di utilizzo.\n\u00c8 possibile selezionare la lingua dell'interfaccia fra:"}
{"id": "2203185", "revid": "85741637", "url": "https://it.wikipedia.org/wiki?curid=2203185", "title": "Small cap", "text": "Le Small Cap sono le societ\u00e0 quotate con una piccola capitalizzazione.\nDescrizione.\nI mercati gestiti da Borsa Italiana destinati a queste societ\u00e0 sono l'MTA con l'indice FTSE Italia Small Cap, il MIV e l'AIM Italia - Mercato alternativo del capitale con l'indice FTSE AIM Italia.\nEsistevano anche, fino al 22 giugno 2009 il mercato Expandi, fino al 1\u00ba marzo 2012 l'AIM Italia e fino al 17 giugno 2016 il FTSE Italia Micro Cap."}
{"id": "2203195", "revid": "287204", "url": "https://it.wikipedia.org/wiki?curid=2203195", "title": "Santa Maria (Bulacan)", "text": "Santa Maria \u00e8 una municipalit\u00e0 di Prima classe delle Filippine, situata nella Provincia di Bulacan, nella Regione del Luzon Centrale.\nSanta Maria \u00e8 formata da 24 baranggay:"}
{"id": "2203198", "revid": "155634", "url": "https://it.wikipedia.org/wiki?curid=2203198", "title": "Anton Lahdenper\u00e4", "text": "Biografia.\nSlalomista puro attivo in gare FIS dal novembre del 2000, Lahdenper\u00e4 ha esordito in Coppa Europa il 2 dicembre 2003 a \u00c5re (42\u00ba) e in Coppa del Mondo il 16 gennaio 2005 a Wengen, dove non ha concluso per\u00f2 la prima manche. Pochi giorni dopo, il 22 gennaio a La Plagne, ha colto il suo primo podio in Coppa Europa (2\u00ba).\nSempre a livello di Coppa Europa ha disputato una buona stagione nel 2006, chiudendo al 2\u00ba posto nella classifica di specialit\u00e0 dietro al connazionale Mattias Hargin; il 3 dicembre 2006 \u00e8 arrivato per la prima volta a punti, e per l'unica volta in carriera nei primi dieci, in una gara di Coppa del Mondo, piazzandosi 9\u00ba a Beaver Creek. Nella stagione 2009-2010 ha vinto la classifica continentale di specialit\u00e0.\nSi \u00e8 ritirato al termine della stagione 2016-2017; la sua ultima gara in Coppa del Mondo \u00e8 stata lo slalom speciale disputato a Kranjska Gora il 5 marzo, che non ha completato, mentre ha l'ultima gara in carriera \u00e8 stata uno slalom speciale FIS, a San Candido il 19 marzo successivo, chiuso da Lahdenper\u00e4 al 36\u00ba posto. In carriera non ha preso parte n\u00e9 a rassegne olimpiche n\u00e9 iridate.\nPalmar\u00e8s.\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "2203202", "revid": "57342", "url": "https://it.wikipedia.org/wiki?curid=2203202", "title": "Carl Franklin", "text": "Biografia.\nSi \u00e8 laureato nel 1986 in discipline artistiche ed \u00e8 noto prevalentemente per aver diretto il film \"Il diavolo in blu\" con Denzel Washington.\nNel mondo della televisione lo si ricorda per l'interpretazione del Capitano Crane dalla seconda alla quarta stagione di \"A-Team\", per la durata di sedici episodi dal 1983 al 1985.\nHa ricevuto varie nomination, prevalentemente in concorsi di rilevanza locale."}
{"id": "2203204", "revid": "183976", "url": "https://it.wikipedia.org/wiki?curid=2203204", "title": "Anton Lahdenperae", "text": ""}
{"id": "2203205", "revid": "1573940", "url": "https://it.wikipedia.org/wiki?curid=2203205", "title": "Cappella di Sant'Antonio abate a Monteverdi", "text": "La cappella di Sant'Antonio abate a Monteverdi \u00e8 un edificio religioso situato nel territorio comunale di Civitella Paganico. La sua esatta ubicazione \u00e8 presso l'omonima localit\u00e0 nei pressi di Paganico.\nStoria e descrizione.\nSorta in epoca postseicentesca come cappella gentilizia della Fattoria di Monteverdi, il luogo di culto fu costruito dalla famiglia Patrizi anche per rimpiazzare la perduta chiesa di San Giorgio a Monteverdi, le cui origini erano medievali.\nLa cappella di Sant'Antonio abate a Monteverdi si presenta come un semplice edificio religioso ad aula unica e a pianta rettangolare. La facciata anteriore si caratterizza per la presenza del portale d'ingresso rettangolare, con modanatura ed architrave in travertino, che si apre in posizione centrale ed \u00e8 affiancato su ciascun lato da una finestra quadrangolare, che in passato consentiva la sosta per la preghiera anche all'esterno del luogo di culto. Ciascuna delle due estremit\u00e0 laterali della facciata anteriore si caratterizza per la presenza di una lesena, che costituisce la base di appoggio per una cordonatura e per il timpano triangolare sommitale, entro il quale \u00e8 compresa in posizione centrale un'apertura di forma ellittica. L'interno presenta pareti intonacate, con alcuni stucchi decorativi ed un pregevole altare barocco che chiude posteriormente l'area presbiterale."}
{"id": "2203209", "revid": "439868", "url": "https://it.wikipedia.org/wiki?curid=2203209", "title": "Cappella di Sant'Antonio abate", "text": " "}
{"id": "2203211", "revid": "119991", "url": "https://it.wikipedia.org/wiki?curid=2203211", "title": "Cappella di Sant'Antonio abate (Montecucco)", "text": ""}
{"id": "2203235", "revid": "486946", "url": "https://it.wikipedia.org/wiki?curid=2203235", "title": "Quietatura", "text": ""}
{"id": "2203236", "revid": "767487", "url": "https://it.wikipedia.org/wiki?curid=2203236", "title": "Aljaksandr Pa\u016dla\u016d", "text": ""}
{"id": "2203244", "revid": "110157", "url": "https://it.wikipedia.org/wiki?curid=2203244", "title": "Katja Wirth", "text": "\u00c8 sorella di Patrick, a sua volta sciatore della nazionale austriaca.\nBiografia.\nStagioni 1996-2004.\nOriginaria di Bezau e attiva in gare FIS dal dicembre del 1995, la Wirth in Coppa Europa esord\u00ec il 12 dicembre 1996 a Sankt Sebastian in slalom gigante (21\u00aa) e conquist\u00f2 la prima vittoria, nonch\u00e9 primo podio, il 7 dicembre 1999 a Haute-Nendaz nella medesima specialit\u00e0. Fece il suo esordio in Coppa del Mondo il 5 gennaio 2000 nello slalom gigante di Maribor, senza qualificarsi per la seconda manche; sempre nel 2000 ai Mondiali juniores del Qu\u00e9bec vinse la medaglia di bronzo nella combinata.\nIn Coppa del Mondo colse i primi punti il 2 marzo 2002, quando giunse 28\u00aa nella discesa libera di Lenzerheide; nella stessa stagione 2001-2002 in Coppa Europa vinse la classifica di supergigante. Nel massimo circuito internazionale and\u00f2 una volta a podio, il 1\u00ba marzo 2003 quando arriv\u00f2 2\u00aa nella discesa libera di Innsbruck dietro alla compagna di squadra Michaela Dorfmeister; nella stessa stagione 2002-2003 in Coppa Europa vinse la classifica di discesa libera.\nStagioni 2005-2008.\nNel 2005 rappresent\u00f2 l'Austria ai Mondiali di Bormio/Santa Caterina Valfurva, sua unica presenza iridata, senza portare a termine la prova di discesa libera. In Coppa Europa il 3 febbraio 2006 conquist\u00f2 a Caspoggio in supergigante l'ultima vittoria e il 17 marzo successivo l'ultimo podio, ad Altenmarkt-Zauchensee in discesa libera (2\u00aa); al termine di quella stagione 2005-2006 vinse per la seconda volta la classifica di supergigante nel circuito continentale.\nPrese per l'ultima volta il via in Coppa del Mondo il 4 marzo 2007 a Tarvisio in supergigante (37\u00aa), anche se in seguito avrebbe ancora preso parte alle prove delle discese libere di Lake Louise e Aspen dell'inizio della stagione 2007-2008; si ritir\u00f2 in quello stesso 2007 e la sua ultima gara rimase lo slalom gigante dei Campionati liechtensteinesi 2007, disputato il 6 aprile a Malbun e non completato dalla Wirth.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2203249", "revid": "287204", "url": "https://it.wikipedia.org/wiki?curid=2203249", "title": "Yohji Yamamoto", "text": "Carriera.\nDopo essersi laureato in legge all'Universit\u00e0 Keio nel 1966, Yamamoto prosegue i propri studi di design della moda alla Bunka Fashion College. Dopo aver presentato le proprie creazioni pr\u00eat-\u00e0-porter nel 1977, debutta a Parigi nel 1981, Yamamoto diventa rapidamente uno degli stilisti pi\u00f9 influenti sulla scena dell'alta moda. Le sue principali linee di abbigliamento \"Yohji Yamamoto\" (unisex) e \"Y's\", ottengono un grande successo commerciale, soprattutto a Tokyo, anche se entrambi marchi sono venduti anche nelle boutique a New York, Parigi e Anversa. Ha inoltre realizzato una versione limited edition della maglia del .\nNel 1989, il regista Wim Wenders realizza un documentario sulla vita e la professione di Yamamoto, intitolato \"Appunti di viaggio su moda e citt\u00e0\".In anni pi\u00f9 recenti Yamamoto ha avviato diverse collaborazioni con marchi come Adidas (una linea di abbigliamento sportivo chiamata \"Y-3\"), Herm\u00e8s, Mikimoto, Supreme e Mandarina Duck, che hanno aumentato il bacino di utenza del brand giapponese, permettendogli di aprire nuovi negozi nel mondo, e la prima boutique Y-3 a New York. Inoltre collaborazioni con artisti di vario genere (Elton John, i Placebo, Takeshi Kitano - per il quale ha realizzato i costumi per i film \"Brother\", \"Dolls\" e \"Zatoichi\"-, Pina Bausch e Heiner M\u00fcller), hanno dato l'occasione allo stilista di mostrare differenti lati della sua estetica.\nFra i clienti di Yamamoto si possono citare Herbie Hancock, Chris Lowe, Pete Wentz, Steve McQueen, la stilista Donna Karan, la cantante Anna Oxa e l'attore Justin Theroux. Yamamoto ha anche disegnato i costumi di scena per i concerti di Jean-Michel Jarre.\nLo stile.\nLo stile Yamamoto venne definito dalla stampa \"moda post-atomica\", per via dei tagli irregolari e degli ampi squarci che caratterizzano i suoi abiti. Dal 1983, la moda Yamamoto (insieme a quella di Rei Kawakubo), inizia a influenzare le passerelle occidentali. Gi\u00e0 dalla met\u00e0 degli anni ottanta, gli viene riconosciuto dai suoi colleghi il titolo di \"maestro\". Nelle collezioni del 1997 rende omaggio a Chanel e Dior, invertendo le proprie tendenze innovative, e recuperando canoni e stilemi della moda tradizionale."}
{"id": "2203250", "revid": "169529", "url": "https://it.wikipedia.org/wiki?curid=2203250", "title": "Senso (filosofia)", "text": ""}
{"id": "2203257", "revid": "110157", "url": "https://it.wikipedia.org/wiki?curid=2203257", "title": "Touring the Angel", "text": "Touring the Angel fu un \"tour\" musicale dei britannici Depeche Mode, intrapreso tra il 2005 e il 2006 per promuovere l'undicesimo album in studio del gruppo, \"Playing the Angel\".\nComposto da 124 concerti, il Touring the Angel risulta essere il tour pi\u00f9 lungo della carriera dei Depeche Mode, dopo il Devotional Tour del 93/94."}
{"id": "2203258", "revid": "287204", "url": "https://it.wikipedia.org/wiki?curid=2203258", "title": "Feedback (album)", "text": ""}
{"id": "2203260", "revid": "287204", "url": "https://it.wikipedia.org/wiki?curid=2203260", "title": "Macroglobulinemia di Waldenstrom", "text": ""}
{"id": "2203262", "revid": "350185", "url": "https://it.wikipedia.org/wiki?curid=2203262", "title": "Sfondo integratore", "text": ""}
{"id": "2203272", "revid": "108776438", "url": "https://it.wikipedia.org/wiki?curid=2203272", "title": "Governatorato di Damasco", "text": "Il governatorato di Damasco \u00e8 uno dei quattordici governatorati della Siria. Il Governatorato \u00e8 costituito esclusivamente dalla citt\u00e0 di Damasco."}
{"id": "2203276", "revid": "773636", "url": "https://it.wikipedia.org/wiki?curid=2203276", "title": "Chiesa della Madonna delle Febbri", "text": "La chiesa della Madonna delle Febbri, nota anche come chiesa di Santa Maria delle Grazie, \u00e8 un edificio religioso situato nel territorio comunale di Civitella Paganico. La sua esatta ubicazione \u00e8 presso la localit\u00e0 di \"Poggiarello\", nei pressi di Paganico.\nStoria e descrizione.\nSorta agli inizi del Settecento ed intitolata a Santa Maria delle Grazie, deve la sua denominazione prevalente alla tradizione locale che la voleva come meta di pellegrinaggi e luogo di preghiera per chiedere la guarigione dalle malattie. L'edificio religioso fu voluto dalla famiglia Patrizi, che nei dintorni aveva fatto costruire negli anni precedenti anche la Cappella di Sant'Antonio abate a Monteverdi.\nLa chiesa della Madonna delle Febbri si presenta sotto forma di ruderi, circondati dalla vegetazione, essendo stata definitivamente abbandonata durante il secolo scorso quando fu trasformata in annesso agricolo. Il paramento murario conserva vari punti in conci di pietra, a cui si \u00e8 sovrapposta un'intonacatura posticcia. Dell'edificio religioso ad aula unica \u00e8 ancora ben visibile lo sviluppo planimetrico a sezione rettangolare."}
{"id": "2203277", "revid": "123866621", "url": "https://it.wikipedia.org/wiki?curid=2203277", "title": "Proteina di Bence Jones", "text": "La proteina di Bence Jones \u00e8 una proteina appartenente alla classe delle globuline. Il suo peso molecolare \u00e8 di 20 kDa. \u00c8 di fatto la catena leggera di un anticorpo, distaccata dalle catene pesanti. Le catene leggere chiamate \"proteina di Bence Jones\" sono diverse dalle catene leggere \"usuali\" che i linfociti B del corpo normalmente producono:\nLa proteina di Bence Jones pu\u00f2 essere rilevata nel sangue o nelle urine con esami di laboratorio. \nSvariate patologie rare possono avere come sintomo la produzione di proteine di Bence Jones; tra esse va menzionata la macroglobulinemia di Waldenstr\u00f6m; tra le altre, si riscontrano proteine di Bence Jones nel sangue o nelle urine di pazienti con mieloma multiplo, l'insufficienza renale, l'anemia.\nLe Bence Jones possono essere prodotte dalle plasmacellule neoplastiche.\nPossono essere di tipo \"kappa\" o \"lambda\". Le catene leggere possono essere sia frammenti immunoglobulinici sia immunoglobuline omogenee. Possono essere trovate nell'urina per le loro dimensioni piccole, in seguito a una facile clearance renale.\nLe catene leggere possono essere rivelate dal calore o mediante elettroforesi di urina concentrata, precipitando tra i 50 \u00b0C e i 60 \u00b0C e solubilizzandosi nuovamente attorno ai 90 \u00b0C - 100 \u00b0C. Queste analisi sono essenziali nei pazienti in cui si sospetta la presenza di proteine di Bence Jones nella loro urina, in quanto la rilevazione di tali proteine \u00e8 impossibile con l'utilizzo del classico \"dipstick\", per la produzione di false positivit\u00e0.\nLe proteine di Bence Jones furono descritte per la prima volta dal medico inglese Henry Bence Jones nel 1847 che pubblic\u00f2 i dati della sua scoperta nel 1848. Il sequenziamento della proteina si deve invece a Frank Putnam che oper\u00f2 presso il laboratorio del due volte Premio Nobel Frederick Sanger a Cambridge."}
{"id": "2203278", "revid": "119991", "url": "https://it.wikipedia.org/wiki?curid=2203278", "title": "Chiesa di Santa Maria delle Grazie (Paganico)", "text": ""}
{"id": "2203279", "revid": "154639", "url": "https://it.wikipedia.org/wiki?curid=2203279", "title": "Sensibilit\u00e0 (filosofia)", "text": "Nicola Abbagnano ha definito la \"sensibilit\u00e0\" in senso filosofico in quattro tipi:\nIntroduzione.\nIn filosofia la parola ha due significati principali, quello di s.estetica e quello di s.morale. Nel primo caso essa \u00e8 facolt\u00e0 concernente l'intuizione della bellezza nell'arte, nella musica e nella poesia, nel secondo si tratta dell'intuizione della moralit\u00e0 e della solidariet\u00e0 umana.\nStoria del termine.\nPer quanto la storia del concetto di \"sensibilit\u00e0\" si leghi a quello di \"senso\", se ne distingue per il suo valore assiologico rispetto alla neutralit\u00e0 di \"senso\". Tutti provano in qualche misura un \"senso\" derivante da azioni di qualcosa o qualcuno dall'esterno sul nostro pensare, ma non tutti sono \"sensibili\" a ci\u00f2, per cui la sensibilit\u00e0 \u00e8 \"misura\" della capacit\u00e0 di senso."}
{"id": "2203287", "revid": "1728", "url": "https://it.wikipedia.org/wiki?curid=2203287", "title": "Publio Morbiducci", "text": "Biografia.\nRomano di lontane origini siciliane e marchigiane, Publio Morbiducci nasce in una famiglia di antica tradizione artigiana. Frequenta a Roma l'Istituto di Belle Arti e incontra Duilio Cambellotti, che egli considerer\u00e0 sempre il suo maestro. Collabora inoltre al fregio \"Altare della Patria\" dello scultore Angelo Zanelli. Nella mostra della Secessione Romana del 1915, espone due maschere in bronzo che lo consacrano tra gli scultori dell'epoca.\nAccanto all'attivit\u00e0 di scultore e di pittore, Publio Morbiducci si impone nella tecnica dell'incisione su legno e collabora con numerose xilografie alla rivista di Ettore Cozzani, L'Eroica. Presto ne diviene un maestro al punto che Maurits Cornelis Escher trover\u00e0 in lui nel gruppo de L'Eroica gli iniziatori alla sua arte xilografica.\nSi specializza intanto nella medaglistica, vincendo nel 1923 il concorso per la moneta da due lire. Nel 1924 espone, presentato da Ugo Ojetti, le sue medaglie presso la American Numismatic Society di New York. Tra il 1924 e il 1931, diviene uno degli scultori pi\u00f9 impegnati in opere pubbliche.\nCome scultore realizza importanti monumenti: il popolarissimo \"Marinaio\" nel cimitero del Verano a Roma; la Fontana e la sistemazione di Piazza del Viminale , sempre a Roma; La Vittoria a Benevento .\nNel 1932, dopo il Marinaio, \u00e8 la volta di un altro eroe del popolo: il \"Bersagliere\" di Porta Pia.\nNel 1937 \u00e8 nominato Accademico di San Luca e nel 1938 il suo \" Discobolo in riposo\" viene allocato tra le statue dello Stadio dei Marmi. Nel 1939 realizza il grande \"Fregio\" marmoreo per il Palazzo degli Uffici all'Eur, nel quale celebra i fasti della storia di Roma attraverso i suoi monumenti.\nNel dopoguerra realizza il busto di \"Pietro Mascagni\" e nel 1948 partecipa al concorso internazionale per le Porte di San Pietro; nel 1956, durante la ristrutturazione dell'EUR in vista delle Olimpiadi di Roma, vengono terminati i gruppi dei \"Dioscuri\", sulla scalinata del Palazzo della Civilt\u00e0 del Lavoro, su due lati del cosiddetto \"Colosseo quadrato\".\nLa sua riscoperta critica si deve a Bruno Mantura e Vittorio Sgarbi nelle mostre sulla scultura italiana del Novecento del 1992 e del 1999, mentre nel dicembre del 1999 L'Accademia Nazionale di San Luca gli dedica una grande mostra retrospettiva che, accanto alle sculture, espone pitture, disegni e incisioni. Un suo gruppo in bronzo, \"Battesimo di Ges\u00f9 (\"1956) e il dipinto \"La Madre\" (1915) sono esposti ai Musei Vaticani (Collezione d'arte religiosa moderna)."}
{"id": "2203290", "revid": "287204", "url": "https://it.wikipedia.org/wiki?curid=2203290", "title": "Classe Alcione", "text": ""}
{"id": "2203292", "revid": "1442080", "url": "https://it.wikipedia.org/wiki?curid=2203292", "title": "Mercedes Simplex", "text": "Il nome Mercedes Simplex identifica una famiglia di autovetture di lusso prodotta dalla fine del 1901 al 1909 dalla Casa automobilistica tedesca Daimler per essere inserita nella gamma Mercedes.\nStoria e profilo.\nLa Mercedes 35PS, prodotta per quasi tutto il 1901, ha saputo conquistare la clientela ed il cuore di molti appassionati di corse automobilistiche, grazie alla sua classe ed alle vittorie ottenute in gara. Per questo, gi\u00e0 alcuni mesi prima della fine di quello stesso anno, Emil Jellinek, oramai un validissimo consulente presso la Casa tedesca, propose una complessa evoluzione della 35PS. Complessa non tanto nelle novit\u00e0 tecniche, quanto nel fatto che la nuova vettura avrebbe dovuto avere una sua gamma intera. Tale gamma nella mente di Jellinek avrebbe dovuto essere ramificata in pi\u00f9 modelli ed in pi\u00f9 livelli di cilindrata, tutti per\u00f2 accessibili solo a persone molto facoltose. Inoltre, al pari della 35PS, la vettura avrebbe dovuto essere impiegata anche nelle competizioni.\nLa Daimler Motoren Gesellschaft, proprietaria del giovanissimo marchio Mercedes vide di buon occhio la proposta e cominci\u00f2 con i lavori, che avrebbero portato alla creazione della gamma Simplex.\nLa gamma Simplex.\nLa gamma Simplex si \u00e8 articolata in ben sei modelli, tutti di elevata cilindrata e di fascia di lusso. In comune a tutti i modelli vi era il tipo di telaio utilizzato, in lamiera d'acciaio stampata con sezione ad U, soluzione peraltro condivisa anche con la \"35PS\". Altre caratteristiche comuni ed ereditate dalla \"35PS\" erano il sistema frenante di tipo meccanico, che agiva sull'albero di trasmissione ed il tipo di motore, diverso per cilindrata da un modello all'altro, ma simile nell'architettura. Tali motori erano infatti tutti dei 4 cilindri in linea, consistenti in due semiblocchi bicilindrici fusi separatamente ed allineati fra loro. Tali motori derivavano anch'essi dall'unit\u00e0 da 5.9 litri montata sulla \"35PS\". La distribuzione era a doppio asse a camme laterale, uno per ogni lato del motore, con valvole di aspirazione in testa e valvole di scarico laterali. Il cambio era a 4 marce.\nDi seguito vengono riportate le caratteristiche di ogni modello appartenente alla gamma \"Simplex\". Si noti la parentela tra il motore 5.9 montato sulla \"35PS\" (116x140 mm) ed i motori montati sui vari modelli \"Simplex\".\nTra i modelli pi\u00f9 particolari si possono notare innanzitutto le versioni di punta, equipaggiate da enormi quadricilindrici da 9.2 litri, ma anche la versione pi\u00f9 economica, la 18/22 PS. Quest'ultima era nata inizialmente semplicemente come Mercedes 18/22 PS, senza la denominazione \"Simplex\", che per\u00f2 sarebbe stata aggiunta poco tempo dopo. Questo modello era caratterizzato dall'estrema leggerezza del suo corpo vettura (le dimensioni erano anche pi\u00f9 contenute). I suoi 650\u00a0kg di massa le consentivano prestazioni superiori a quelle della 28/32 PS, dotata di un motore pi\u00f9 potente, ma anche di un corpo vettura pesante il doppio.\nLa gamma \"Simplex\" \u00e8 stata tolta di produzione nel 1910: I vari modelli che la componevano sarebbero stati via via sostituiti da altri modelli singoli. Nel 1905, la \"28/32 PS\" era stata sostituita dalla nuova serie 35PS e derivate (da non confondere con l'omonimo primo modello della Mercedes, prodotto nel 1901).\nNel 1906, la superlussuosa 36/65 PS sarebbe stata sostituita dalla Mercedes 37/65 PS.\nLa 40/45PS del 1902 fu la pi\u00f9 longeva della gamma Simplex e lasci\u00f2 la sua eredit\u00e0 alla Mercedes 28/50 PS del 1910. Presentava interessanti innovazioni tecniche come il radiatore a nido d'ape, inventato da Maybach, un cambio a quattro marce pi\u00f9 retromarcia di moderna impostazione ad ingranaggi scorrevoli, il serbatoio posteriore con l'alimentazione della benzina che sfruttava la pressione dei gas di scarico e, oltre i freni a tamburo sulle ruote posteriori, la particolarit\u00e0 del raffreddamento ad acqua del freno sull'albero di trasmissione.\nLa Simplex 18/22 PS \u00e8 stata la vettura che avrebbe dovuto attendere maggiormente per la sua erede: tolta di produzione nel 1905, avrebbe avuto una sua prima erede nella 14/30 PS del 1909, di cilindrata inferiore, ma pi\u00f9 evoluta e decisamente pi\u00f9 potente. Tale modello sarebbe stato affiancato l'anno seguente dalla \"16/40 PS\", modello appartenente alla gamma Knight.\nLe Simplex erano vetture che cercavano la perfezione e alquanto complesse per l'epoca, tant'\u00e8 vero che quando Maybach al salone di Berlino del 1903 ne illustr\u00f2 le caratteristiche al kaiser Guglielmo II, questi ebbe ad esclamare: \"Caro herr Maybach, le sue vetture sono certamente molto belle ma non molto \"Simplex\"!\"\nLa Simplex e le competizioni.\nCome voleva Jellinek, la Simplex venne impiegata anche nelle competizioni. La prima apparizione della Simplex si ebbe il 31 agosto 1902, al \"Frankfurt Circuit Race\", dove la \"Simplex 38/40 PS\" pilotata da Wilhelm Werner si classific\u00f2 al primo posto. Il 19 giugno del 1904, in occasione di una nuova edizione di tale gara, la \"Simplex 60PS\" di Willy P\u00f6ge ottenne un'altra vittoria. Anche il resto delle competizioni \u00e8 stato costellato di vittorie, ottenute soprattutto alla Nice-La Turbie. \nNon sono mancanti anche alcuni intoppi: il 1\u00ba aprile 1903 la \"Simplex\" del Conte Zborowski ebbe un incidente all'ennesima partecipazione alla Nice-La Turbie.\nDalla Simplex venne ricavata una versione realizzata appositamente per battere il record di velocit\u00e0 su terra. Questa vettura fu in grado di imporsi per ben due volte: la prima volta fu all'inizio del 1904, quando lo statunitense W.K Vanderbilt fiss\u00f2 il record a 148,510\u00a0km/h a Daytona Beach. Dopo che tale record, nel mese di marzo, venne battuto poco dopo da un pilota francese, la \"Simplex 90PS\" (questo era il nome della Mercedes da record) ritrov\u00f2 il successo: il 25 maggio 1904 ad Ostenda (Belgio), una \"Simplex 90PS\" pilotata da Pierre de Caters stabil\u00ec il record mondiale di velocit\u00e0 sfrecciando a 156,5\u00a0km/h.\nLa \"Simplex 90PS\" era equipaggiata da un motore da ben 11.9 litri, in grado appunto di erogare una potenza di 90\u00a0CV. Le velocit\u00e0 raggiunte all'epoca erano di altissimo livello se consideriamo il periodo, anche se oggigiorno sono appannaggio di una normale utilitaria."}
{"id": "2203294", "revid": "287204", "url": "https://it.wikipedia.org/wiki?curid=2203294", "title": "Iltutmish di Delhi", "text": "Inizi.\nNato in una famiglia turcofona, fu venduto schiavo a un mercante di nome Jam\u0101l al-D\u012bn che lo port\u00f2 a Ghazna e qui lo vendette a Qu\u1e6db al-D\u012bn Aybak, il quale era a sua volta schiavo di Muhammad di Ghur: per questo Iltutmish fu anche chiamato \"schiavo di uno schiavo\". Qu\u1e6db al-D\u012bn intu\u00ec le qualit\u00e0 del giovane e infatti Iltutmish scal\u00f2 i ranghi dell'esercito fino a ottenere dapprima il comando della fortezza di Gwalior dopo la sua conquista e poi la nomin\u00f2 governatore di Bulandshahr. In seguito spos\u00f2 una figlia di Qu\u1e6db al-D\u012bn e divenne governatore di Badaun.\nSalita al potere.\nQuando i nobili di Delhi (detti \"i Quaranta\") si resero conto che il sultano \u0100r\u0101m Sh\u0101h era un incompetente, chiamarono Iltutmish, allora governatore di Badaun, invitandolo a salire sul trono; ltutmish rispose positivamente e si mosse con tutto il suo esercito contro Aram, sconfiggendolo nella piana di Jud dopo soli otto mesi di regno, nel 1211. Non si sa con precisione cosa sia accaduto ad Aram dopo la battaglia, Minhaj al-D\u012bn Sir\u0101j dice che fu martirizzato ma \u00e8 ignoto se mor\u00ec in battaglia o se fu giustiziato dopo essere stato preso prigioniero.\nUna volta salito al trono, Iltutmish si trov\u00f2 davanti tutta una serie di problemi, tanto che la sua autorit\u00e0 non si estendeva molto oltre Badaun e la stessa Delhi: l'apparato amministrativo del sultanato era ancora in embrione perch\u00e9 n\u00e9 Qutb-ud-din n\u00e9 tanto meno Aram avevano avuto il tempo di consolidarlo; l'integrit\u00e0 territoriale del sultanato era minacciata sia dall'esterno che dall'interno (Ali Mardan Khan di Lakshmanavati dichiar\u00f2 l'indipendenza del Bengala; Nasir al-Din Qabacha del Sind conquist\u00f2 Mult\u0101n] e Lahore, mentre Ranthambhore, Ajmer, Jalore e Gwalior dichiararono l'indipendenza sotto le loro dinastie rajput). Infine l'autorit\u00e0 di Iltutmish era contestata sia da T\u0101j al-D\u012bn Yildiz, sultano di Ghazna, che lo considerava semplicemente un suo vassallo e rivendicava il dominio di Delhi, sia dai nobili turchi che rifiutavano di obbedirgli in quanto \"schiavo di uno schiavo\" e causarono una ribellione nella stessa Delhi.\nGuerre.\nIltutmish riusc\u00ec a soffocare la ribellione dei nobili turchi consolidando il controllo su Delhi e dintorni, mentre nei riguardi di T\u0101j al-D\u012bn Yildiz simul\u00f2 la sottomissione per poi sconfiggerlo e metterlo a morte pi\u00f9 tardi, alla battaglia di Tarain nel 1215, quando i corasmi lo cacciarono da Ghazna, costringendolo a cercare rifugio a Lahore. Un'altra vittoria, stavolta diplomatica, Iltutmish la consegu\u00ec nei confronti dei Mongoli di Gengis Khan nel 1221; i Mongoli avevano invaso l'Impero del Khw\u0101rezm-Sh\u0101h facendo fuggire sia l'imperatore \u02bfAl\u0101\u02be al-D\u012bn Mu\u1e25ammad, sia il principe ereditario Jal\u0101l al-D\u012bn Mangubern\u012b, ma mentre l'imperatore era fuggito sulle rive del Mar Caspio, Manguberni si era rifugiato nel Punjab, attirando i Mongoli al suo inseguimento. Iltutmish allora si rifiut\u00f2 di dare asilo a Jal\u0101l al-D\u012bn, cosicch\u00e9 i Mongoli si ritirarono risparmiando l'India dalle devastazioni.\nL'azione di Iltutmish prosegu\u00ec contro i principi ribelli. Nel 1228 sconfisse definitivamente N\u0101\u1e63ir al-D\u012bn Qab\u0101cha strappandogli le citt\u00e0 di Lahore, Multan e Uchch; nel 1226 invi\u00f2 suo figlio N\u0101\u1e63ir al-D\u012bn Ma\u1e25m\u016bd contro il Bengala, dove sconfisse Hisam al-Din Ewaz, il principe che si era reso indipendente, ma dopo la morte di N\u0101\u1e63ir al-D\u012bn nel 1229 il Bengala si ribell\u00f2 nuovamente, stavolta sotto Balka Khalji che fu sconfitto e ucciso dallo stesso Iltutmish.\nVi furono guerre anche contro i principi ind\u00f9: nel 1226 Iltutmish intraprese delle campagne contro i principi rajput che si erano resi indipendenti alla morte di Qu\u1e6db al-D\u012bn Aybak, e riconquist\u00f2 Ranthambhore, Ajmer, Jalore, Gwalior, Mandor e Jodhpur. Invase il Malwa e saccheggi\u00f2 Ujjain e Bhilsa mentre invece non riusc\u00ec a prendere Kalinjar e Nagada; infine riprese il controllo del Do\u0101b e dell'Oudh sconfiggendo i principi ind\u00f9 a Badaun, Kannauj e Benares."}
{"id": "2203298", "revid": "182396", "url": "https://it.wikipedia.org/wiki?curid=2203298", "title": "Prisci Latini", "text": ""}
{"id": "2203313", "revid": "1543377", "url": "https://it.wikipedia.org/wiki?curid=2203313", "title": "Hanford Site", "text": "Hanford Site era un impianto nucleare militare statunitense che si trovava sulle rive del fiume Columbia nello Stato di Washington ed era composto da una serie di stabilimenti per la produzione del plutonio (elemento attinide indispensabile per la costruzione delle moderne armi nucleari), servendosi di reattori nucleari autofertilizzanti e di impianti chimici di raffinazione dello stesso (tramite processo PUREX). Attualmente il sito di Hanford si trova nella fase terminale di smantellamento e viene gestito e operato dal Governo federale degli Stati Uniti d'America.\nIl sito \u00e8 menzionato con molti nomi e acronimi, tra cui Hanford Engineer Works, Hanford Nuclear Reservation (HNR) o Hanford Project. Istituito nel 1943 come parte del Progetto Manhattan nel villaggio di Hanford, nel centro di Washington, il sito ospitava il B-Reactor, il primo reattore nucleare al mondo per la produzione di plutonio per armi su scala industriale. Il plutonio ivi prodotto fu utilizzato come componente fondamentale nel primo test della bomba atomica, noto come Trinity test, e nella seconda bomba atomica \"Fat Man\" lanciata su Nagasaki, che storicamente contribu\u00ec alla resa dell'Impero giapponese e cos\u00ec fino alla fine della seconda guerra mondiale.\nStoria.\nDurante la Guerra Fredda, il progetto si espanse fino ad includere nove reattori nucleari e cinque massicci complessi per il riprocessamento nucleare, che giunsero a produrre il plutonio per la maggior parte delle 60.000 armi nel Arsenale nucleare degli Stati Uniti d'America. La tecnologia nucleare si svilupp\u00f2 rapidamente durante questo periodo, e gli scienziati di Hanford raggiunsero notevoli traguardi.\nNonostante questo, molte tra le procedure iniziali di sicurezza e lo smaltimento dei rifiuti nucleari erano del tutto inadeguate. Documenti governativi portati alla luce grazie al Freedom of Information Act hanno confermato che i processi portati avanti a Hanford hanno portato al rilascio di quantit\u00e0 significative di materiali radioattivi nell'atmosfera del luogo e nel fiume Columbia, che ha diffuso i contaminanti fino alla sua foce, inquinando le coste degli Stati di Oregon e Washington, costituendo una minaccia per la salute dei residenti e dell'ecosistema.\nI reattori per la produzione di armi vennero smantellati (\"decommissioned\") verso la fine della Guerra Fredda, lasciando 53 milioni di galloni (204.000m\u00b3) di rifiuti radioattivi classificati come di alto livello di pericolosit\u00e0 (\"Rifiuti di alto livello\") che rimangono nel sito, in parte interrati. Per volume questi rappresentano due terzi dei rifiuti radioattivi di alto livello (\"high-level\"). Al giorno d'oggi, Hanford \u00e8 il sito nucleare pi\u00f9 contaminato degli Stati Uniti e attualmente \u00e8 stato designato come il punto dove concentrare il pi\u00f9 grande sforzo nazionale di bonifica ambientale. Mentre la maggior parte dei lavori che attualmente si svolgono nel sito sono correlati alla bonifica, Hanford ospita anche un impianto nucleare civile, la Centrale elettronucleare di Columbia, e vari centri per la ricerca scientifica e lo sviluppo come il Pacific Northwest National Laboratory e il LIGO dell'Osservatorio di Hanford.\nGeografia.\nIl Sito di Hanford Site occupa circa 1.518\u00a0km\u00b2 della contea di Benton (con centro localizzato a ), quasi equivalenti alla met\u00e0 dell'area totale dello Stato di Rhode Island. Queste terre sono attualmente disabitate e l'accesso interdetto al pubblico non addetto ai lavori o non prenotato (e autorizzato) per il giro turistico ufficiale. Si tratta di un ambiente con clima steppico, coperto principalmente da vegetazione del tipo macchia/prateria nordamericana con radi arbusti e cespugli. Il fiume Columbia scorre bordeggiando la zona per circa 80\u00a0km, delimitando il bordo nord ed est dell'area.\nUna parte di queste terre sono state riconsegnate a privati e ospitano campi irrigati. Nel 2000, una buona porzione del sito \u00e8 stata delegata in favore dello Hanford Reach National Monument.\nIl sito era stato diviso funzionalmente in tre aree principali. I reattori nucleari si trovavano lungo il fiume Columbia in un'area designata come \"Area 100\"; i complessi per la separazione chimica, designati come \"Area 200\" si trovavano nell'entroterra nei pressi dell'altipiano \"Central Plateau\"; e alcune strutture di servizio si trovavano nell'angolo sudest di Hanford, designati come \"Area 300\".\nA sud-est il sito confina con la piccola cittadina di Richland, considerata parte delle Tri-Cities, una piccola area metropolitana che include anche Kennewick, Pasco e altri abitati, per complessivi circa 200.000 residenti. Hanford costituisce la principale risorsa economica per queste citt\u00e0.\nProgetto Manhattan.\nDurante la seconda guerra mondiale, il Comitato S-1 dell'agenzia federale ORDS sponsorizzava le ricerche sul plutonio. La ricerca venne affidata al \"Metallurgy Lab\" dell'Universit\u00e0 di Chicago. A quei tempi il plutonio era un elemento raro che era stato isolato da poco in un laboratorio della Universit\u00e0 della California. Questo laboratorio sviluppava il concetto di costruire \"pile\" di uranio, dove poter avviare la reazione a catena che lo trasmutava in plutonio. Nel 1942 il programma governativo sub\u00ec una tumultuosa accelerazione, anche grazie alle lettere spedite da scienziati come Enrico Fermi e Albert Einstein, che paventavano i progressi della ricerca atomica fatti dalla Germania nazista.\nScelta del sito.\nNel settembre 1942, lo United States Army Corps of Engineers, nominava a capo del Progetto Manhattan il generale Leslie Groves, incaricandolo della costruzione di impianti industriali per la produzione e raffinamento di plutonio e uranio. Groves concedeva l'appalto alla compagnia DuPont, come principale contrattista per la costruzione del complesso per la produzione di plutonio. DuPont consigliava di collocare l'impianto molto lontano dall'allora esistente impianto per la produzione di uranio localizzato ad Oak Ridge (Tennessee). Il sito ideale veniva descritto da questi criteri:\nNel dicembre 1942, l'assistente di Grooves, Franklin Matthias indica la localit\u00e0 di Hanford come \"ideale in quasi ogni aspetto\", eccetto che per la presenza dei villaggi di White Bluffs e Hanford. Il generale Groves visitava la zona in gennaio e vi stabil\u00ec lo \"Hanford Engineer Works\", nome in codice \"Site-W\". Il governo federale acquist\u00f2 la terra velocemente, servendosi della procedura d'esproprio \"eminent domain\" e deporta 1.500 residenti dagli insediamenti di Hanford, White Bluffs, e altri caseggiati, oltre alla trib\u00f9 dei Wanapum che occupava l'area.\nInizia la costruzione.\nIl gruppo Hanford Engineer Works (HEW) cominci\u00f2 a smuovere il terreno nel marzo del 1943, avviando immediatamente un progetto di costruzione massiccio e tecnicamente impegnativo. Circa 50.000 operai lavoravano in un campo nei pressi del vecchio villaggio di Hanford, mentre gli amministratori e gli ingegneri vivevano nel villaggio governativo di Richland Village. La costruzione dell'installazione nucleare procedeva rapidamente. Prima della fine della guerra nell'agosto 1945, il gruppo HEW costru\u00ec 554 edifici a Hanford, includendo tre reattori nucleari (105-B, 105-D e 105-F) e tre impianti per la separazione e recupero del plutonio (i \"canyons\" 221-T, 221-B e 221-U), ognuno lungo 250 metri.\nPer ricevere i rifiuti radioattivi provenienti dal processo di separazione chimica, il gruppo HEW realizz\u00f2 le \"tank farms\", che consistono in 64 serbatoi sotterranei (a parete singola) per le scorie radioattive (denominati 241-B, 241-C, 241-T e 241-U). Il progetto richiese 621\u00a0km di strade, 254\u00a0km di ferrovie, e quattro sottostazioni elettriche. Il gruppo HEW si serv\u00ec di 600000 metri cubi di cemento armato e di 36000 tonnellate metriche di acciaio strutturale, investendo 230 milioni di dollari USA tra il 1943 e il 1946.\nProduzione di plutonio.\nIl reattore \"B-Reactor\" (105-B) di Hanford \u00e8 stato il primo reattore nucleare per la produzione di plutonio su vasta scala. Progettato e costruito dalla DuPont, in base a un progetto sperimentale del fisico italiano Enrico Fermi, inizialmente erogava una potenza di 250 megawatt termici. Il reattore era moderato con blocchi di grafite e refrigerato ad acqua. Consisteva di cilindri di grafite per un peso complessivo di 1.100 tonnellate metriche che formavano un blocco di 8.5\u00a0m \u00d7 11\u00a0m, giacenti su di un fianco, ed erano penetrati orizzontalmente attraverso tutta la loro lunghezza, da 2.004 tubi in alluminio. 180 tonnellate di uranio in pile delle dimensioni simili a un rullo di monete da un quarto di dollaro, che erano sigillate all'interno di lattine di alluminio venivano introdotte dentro questi tubi. L'acqua naturale refrigerante (dal fiume Columbia) veniva continuamente pompata attraverso i tubi di alluminio, formando un velo attorno alle pile di uranio, con una portata di circa 1900 litri al secondo (30.000 galloni USA per minuto).\nLa costruzione del reattore \"B-Reactor\" inizi\u00f2 nell'agosto 1943 e venne ultimata dopo un anno, il 13 settembre del 1944. Il reattore divenne critico nello stesso mese e dopo il \"veleno neutronico\", inizi\u00f2 a produrre plutonio il 6 novembre del 1944. Il plutonio veniva prodotto nei reattori di Hanford tramite l'assorbimento di un neutrone da parte dell'atomo di uranio-238 nella barra di combustibile, formando uranio-239, questo va incontro rapidamente a decadimento beta per formare nettunio-239, che dopo un secondo decadimento beta si trasforma in plutonio-239. I pellet di combustibile irradiati venivano trasportati per ferrovia a tre enormi e lunghi impianti di separazione chimica sotto controllo remoto, denominati i \"canyons\", che si trovavano a circa 16\u00a0km dal reattore. Dopo una serie di processi chimici, la piccola quantit\u00e0 di plutonio prodotta veniva separata dall'uranio rimasto e da altri prodotti residui della fissione. Questo primo stock di plutonio \u00e8 stato raffinato nell'impianto 221-T dal 26 dicembre del 1944 al 2 febbraio del 1945, e fu consegnato al Los Alamos laboratory del Nuovo Messico il 5 febbraio del 1945.\nPlutonio per il \"Trinity test\".\nI reattori nucleari gemelli D-Reactor ed F-reactor, sono stati accesi rispettivamente nel dicembre del 1944 e nel febbraio del 1945. Verso la fine di aprile 1945, i carichi di plutonio destinati al laboratorio di Los Alamos partivano ogni cinque giorni, e Hanford presto riusc\u00ec a fornire sufficiente materiale per le bombe provate nel test di Trinity (Alamogordo) e nel luglio del 1945 per la bomba sganciata sopra Nagasaki. Durante questo periodo, l'intero \"Progetto Manhattan\" manteneva lo status di \"top secret\". Fino all'arrivo delle notizie riguardanti il Bombardamento atomico di Hiroshima e Nagasaki, meno del 1% dei lavoratori a Hanford sapevano di stare lavorando attorno a un progetto riguardante le armi nucleari. Il generale Groves scrisse nelle sue memorie che \"Abbiamo la certezza che ogni membro del progetto conoscesse approfonditamente il suo compito e la sua mansione nello sforzo complessivo; soltanto quello, e null'altro oltre.\"\nInnovazioni tecnologiche.\nNel breve periodo del Progetto Manhattan, gli ingegneri di Hanford produssero molti progressi tecnologici significativi. Non si sapeva quanto calore avrebbe potuto produrre un reattore nucleare a fissione di scala industriale nella normale operativit\u00e0. Cercando di sopperire al maggiore margine di errore possibile, gli ingegneri della DuPont installarono un sistema di refrigerazione basato sull'ammoniaca nei reattori D ed F per rendere freddissima l'acqua del fiume, prima di utilizzarla come refrigeratore del reattore.\nUn altro problema che affrontarono gli ingegneri era come gestire la contaminazione radioattiva. Una volta che i \"canyons\" cominciarono il processamento delle barre irradiate, i macchinari divennero cos\u00ec radioattivi che entrarne in contatto sarebbe stato pericoloso per un essere umano. Gli ingegneri allora dovettero concepire metodi per permettere la sostituzione di parti di ricambio o intere macchine via controllo remoto. Proposero un concetto di celle modulari, che permetteva la rimozione e la sostituzione dei componenti di maggiori dimensioni tramite un operatore che si trovava sulla cabina di comando di una gru, pesantemente schermata. Tra le molte tecnologie che vennero sviluppate a questo scopo possiamo citare il Teflon, usato nelle guarnizioni, e il controllo televisivo a circuito chiuso, usato per fornire all'operatore della gru un migliore controllo del proprio lavoro\nEspansione durante la \"Guerra Fredda\".\nNel settembre del 1946, la General Electric assunse la gestione degli \"Hanford Works\" sotto la supervisione della recentemente creata Atomic Energy Commission. Con l'inizio della Guerra fredda gli Stati Uniti affrontarono la minaccia strategica posta dal programma nucleare militare sovietico. Nell'agosto del 1947, la \"Hanford Works\" annunciava di aver ricevuto stanziamenti per la costruzione di due nuovi reattori per la ricerca e la costruzione di bombe, che lentamente port\u00f2 allo sviluppo di un nuovo processo di separazione chimica.\nNel 1963, nel Sito di Hanford funzionavano nove reattori nucleari, nei pressi del fiume Columbia, cinque impianti per il riprocessamento sul pianoro centrale, e pi\u00f9 di 900 edifici amministrativi e di supporto, oltre a laboratori radiologici attorno al sito. Modificazioni estese e aggiornamenti vennero fatti ai tre reattori originali della seconda guerra mondiale, e si arriv\u00f2 a costruire un totale di 177 serbatoi sotterranei per i residui radioattivi della separazione del plutonio. La massima produzione di plutonio di Hanford si ha dal 1956 al 1965. Nei 40 anni di operativit\u00e0, il centro produsse circa 57 tonnellate di plutonio, per produrre la maggior parte delle 60.000 testate nucleari nell'arsenale USA.\nSmantellamento dei reattori nucleari di Hanford.\nSi stima che la maggior parte del plutonio delle 60.000 testate costruite dagli USA nel XX secolo provenga dagli impianti nella piana di Hanford, circondata da montagne, che ospitava reattori nucleari ed impianti PUREX in una remota ed isolata localit\u00e0 dello Stato di Washington. Il plutonio 239 e 240 utilizzato nella bomba atomica \"Fat Man\", lanciato su Nagasaki, proveniva da questo centro.\nI reattori nucleari militari per la produzione di plutonio 239 \"weapons grade\" (atto ad essere utilizzato in bombe atomiche e negli inneschi della bomba termonucleare) sono sotto il controllo diretto del Department of Energy, sottoposti a regole e controlli diversi da quelli civili, che basicamente miravano ad impedire sabotaggi, spionaggio e a migliorare l'efficienza nella produzione di plutonio e trizio. Anche se inquinanti erano accettabili (anche grazie al segreto militare) in quanto i nove reattori e i tre impianti PUREX si trovano in un'area semi-desertica, fredda e poco popolata dell'estremo nordovest degli USA.\nIn effetti si tratta di reattori derivati dalla prima \"pila atomica\", progettata da Enrico Fermi e costruita al di sotto di uno stadio di Chicago. Sono reattori formati da numerosi blocchi cilindrici di grafite, che agisce da moderatore, con all'interno un complesso tubo in alluminio per contenere le barre con il combustibile (diossido di uranio arricchito), coassiale ad una tubatura che veicolava un imponente flusso d'acqua naturale. I primi reattori erano molto primitivi, non disponevano di un circuito primario chiuso, ma attraverso il core del reattore passava l'acqua del fiume Columbia, che in seguito veniva scaricata nello stesso fiume, dopo un breve periodo di decantazione, con grave inquinamento dell'imponente risorsa idrica.\nDal 2008 nell'area denominata Hanford-300 si stanno dissotterrando fusti in acciaio, che contengono materiali residui della lavorazione del combustibile nucleare immersi in petrolio, per poterli smaltire in modo pi\u00f9 moderno, tramite la vetrificazione. Tra questi materiali si citano spesso l'ossido d'uranio, zircaloy per il rivestimento dei pellet, e anche uranio metallico, radioattivo ed estremamente infiammabile.\nLa maggior parte dei reattori \u00e8 stata disattivata tra il 1964 e il 1971, con una vita media per reattore di 22 anni. L'ultimo reattore, noto come \"N-reactor\", continu\u00f2 a funzionare fino al 1987, come un reattore a doppia funzione, essendo sia un reattore di potenza in grado di alimentare la Washington Public Power Supply System (WPPSS), sia un reattore utilizzabile per la fabbricazione di plutonio. Da allora, la maggior parte dei reattori di Hanford sono stati interrati per consentire il decadimento dei materiali, e le strutture circostanti sono state rimosse e sepolte. Il B-Reactor non \u00e8 stato smantellato e rimane aperto alla visita dei turisti in tour guidati occasionali. Viene elencato dallo National Register of Historic Places sin dal 1992, e alcuni storici propongono la trasformazione in museo. Il B-reactor venne dichiarato National Historic Landmark dal National Park Service il 19 agosto del 2008.\nHanford al giorno d'oggi.\nNel 1977 il DOE assunse il controllo del Hanford Site. Anche se non si esegue pi\u00f9 l'arricchimento dell'uranio, la sua trasmutazione in plutonio e la separazione chimica di questo, \u00e8 rimasto un marchio indelebile sull'area delle Tri-Cities. Dalla II guerra mondiale la zona \u00e8 diventata una \"Atomic Frontier\", e in seguito un centro di sviluppo e ricerca del complesso nuclear-industriale. Decadi di investimenti federali hanno creato una comunit\u00e0 di scienziati e ingegneri altamente qualificati.\nTra le strutture presenti attualmente nel Hanford Site vi sono:\nTurismo sul sito.\nSecondo il sito web dello Department of Energy, si eseguono visite turistiche guidate agli impianti di Hanford. Le date da prenotare sono pubblicate sul sito e sono riservate ai cittadini americani. Si pensa che i tour possano portare fino a 2.000 persone al sito. Molti luoghi, includendo il primo reattore \"Reactor-B\" sono previsti nel giro turistico.\nImpatto ambientale.\nEra richiesto un enorme volume d'acqua dal fiume Columbia per dissipare il calore prodotto dai reattori nucleari di Hanford. Dal 1944 al 1971, si prelevava acqua di refrigerazione dal fiume che dopo un trattamento per renderla utilizzabile nel reattore, tornava al fiume previa decantazione in bacino per la durata di sei ore. Gli isotopi a lunga vita non perdevano la loro radioattivit\u00e0 in seguito a decantazione, e dunque vennero rilasciati diversi tera-Becquerel giornalieri. Nel 1957, gli 8 reattori per la produzione di plutonio di Hanford scaricarono circa 50.000\u00a0curie (1.900 TBq) al giorno di materiale radioattivo nel fiume Columbia. Questi rilasci di radiazione sono stati mantenuti segreti dal governo federale americano. Un certo inquinamento radioattivo \u00e8 stato misurato a valle, nelle coste del Oceano Pacifico degli Stati dell'Oregon e di Washington.\nSin dagli anni sessanta, scienziati dello U.S. Public Health Service iniziarono a pubblicare rapporti sulla radioattivit\u00e0 rilasciata da Hanford, e vi furono proteste ufficiali dei dipartimenti di salute pubblica dell'Oregon e dello Stato di Washington. Nel febbraio del 1986, pressioni dei cittadini forzarono il Department a pubblicare 19.000 pagine di documenti storici sulle attivit\u00e0 di Hanford precedentemente secretate.\nIl Dipartimento di Salute dello Stato di Washington collabor\u00f2 con l'ente HHIN (Hanford Health Information Network), creato dai cittadini per pubblicare dati circa gli effetti delle operazioni a Hanford. I rapporti del HHIN conclusero che i residenti che vivono sottovento a Hanford o che hanno utilizzato le acque del Columbia a valle del reattore vennero esposti a elevate dosi di radiazione che li collocano in una classe di aumentato rischio per vari tipi di cancro e altre malattie. Venne intrapresa una class-action da parte di 2000 cittadini a sud di Hanford, che fecero causa al governo federale. Questa causa \u00e8 rimasta bloccata nelle varie corti per molti anni. Le prime sei istanze (\"plaintiffs\") vennero portate in tribunale nel 2005, in un processo \"bellwether\" utilizzato per testare gli aspetti legali applicate alle restanti istanze.\nEra della bonifica.\nNel 1989, il Washington Department of Ecology, l'E.P.A. del governo federale, e il Department of Energy accettarono l'accordo \"Tri-Party Agreement\", che forniva l'ambito legale per un discreto risanamento ambientale della piana di Hanford. Attualmente queste agenzie sono impegnate nella maggiore opera di bonifica ambientale nel mondo, che pone molte sfide dovute al fatto che si sovrappongono problemi tecnici, politici, di regolamenti, e interessi culturali. Lo sforzo della bonifica si focalizza su tre obiettivi: restituire il corridoio del Columbia ad altri usi, convertire l'altopiano centrale in un luogo di stoccaggio e di trattamento delle scorie nucleari a lungo termine, e preparare il sito per usi futuri. Lo sforzo di bonifica \u00e8 gestito dal Department of Energy sotto la supervisione degli altri due enti regolatori. Un consiglio guidato dai cittadini fornisce indicazioni e impartisce direttive ai possidenti e alle entit\u00e0 della comunit\u00e0, includendo i governi locale e statale, le imprese, e le trib\u00f9 dei Nativi americani.\nIn anni recenti, il governo federale ha speso circa 2\u00a0 miliardi di dollari annui sul progetto Hanford. Circa 11.000 lavoratori oggi si trovano nel sito per consolidarlo, bonificarlo, e mitigare le radiazioni delle scorie, degli edifici contaminati, e del suolo contaminato. In principio era previsto di completare l'opera in 30 anni, ma nel 2008 l'opera di bonifica non aveva raggiunto neanche la met\u00e0 dei suoi traguardi.\nMentre i principali eventi di fughe e il rilascio deliberato di gas, liquidi e di altri materiali radioattivi termin\u00f2 con lo spegnimento dell'ultimo reattore negli anni settanta, molte aree del Hanford Site restano pesantemente contaminate. Molti tra i rifiuti radioattivi pi\u00f9 pericolosi sono in contenimento, ma esistono gravi preoccupazioni circa una massa di acqua freatica che lentamente si dirige verso il fiume Columbia. Esistono anche preoccupazioni concernenti la salute dei lavoratori della bonifica.\nLa sfida pi\u00f9 significativa di Hanford \u00e8 quella di stabilizzare i 204.000\u00a0m\u00b3 di scorie ad alto livello radioattivo immagazzinate in 177 serbatoi sotterranei. Circa un terzo di questi serbatoi ha cominciato a perdere liquidi altamente inquinanti nel suolo e nell'acqua della falda freatica. Nel 2008, la maggior parte delle scorie liquide \u00e8 stata trasferita a serbatoi pi\u00f9 sicuri a doppio contenitore; comunque 10.600\u00a0m\u00b3) di liquidi, assieme a 100.000\u00a0m\u00b3 di \"salt cake\" (ossido di uranio mescolato con altri attinidi) e fanghi, rimangono nei serbatoi a singola parete. Era programmato di rimuovere le scorie nel 2018, ma attualmente la data per la decontaminazione definitiva \u00e8 stata spostata al 2040. I vicini corpi acquiferi contengono circa 1 miliardo di\u00a0m\u00b3 di acqua contaminata, risultante dalle infiltrazioni radioattive. Nel 2008 vi erano 4.000\u00a0m\u00b3 di scorie altamente radioattive che si stavano lentamente spostando attraverso le acque freatiche verso il fiume Columbia. Si prevede che questi contaminanti riusciranno a raggiungere il letto del fiume in un tempo tra i 12 e i 50 anni se l'opera di bonifica non dovesse procedere secondo il programma. Il sito include anche 710.000\u00a0m\u00b3 di scorie radioattive solide.\nSotto il \"Tri-Party Agreement\", le scorie di basso livello radioattivo sono sotterrate in grosse fosse allineate che verranno sigillate e sorvegliate per molti anni. Il plutonio e altre scorie ad alto livello radioattivo costituiscono un problema pi\u00f9 difficile, che continua ad essere soggetto di un intenso dibattito. Ad esempio, il plutonio ha una emivita radioattiva di 24.100 anni, e devono trascorrere almeno 10 emivite (210.000 anni) prima di poter considerare sicuro un campione. Il Department of Energy sta costruendo un impianto di vetrificazione nel sito di Hanford. La vetrificazione \u00e8 un metodo progettato per inglobare queste pericolose scorie all'interno di spesse capsule vetrose per renderle stabili e inerti chimicamente. La ditta Bechtel, con base a San Francisco, dal 2001 sta costruendo l'impianto di vetrificazione, che si stima possa costare circa 12 miliardi di dollari. Si prevede che l'impianto possa cominciare ad operare nel 2019 e si stima che la vetrificazione venga completata nel 2047. Inizialmente si prevedeva di aprire l'impianto nel 2011, completando la vetrificazione nel 2028.\nDecommissioning del Plutonium Recycle Test Reactor.\nAd inizio 2011 \u00e8 stata sollevata la cupola di uno della decina di reattori del sito. Questo edificio era il \"Plutonium Recycle Test Reactor\", utilizzato per lo sviluppo commerciale dei combustibili nucleari. La cupola sar\u00e0 tagliata in piccoli pezzi e trasportata in un impianto di smaltimento a Hanford. Essa sar\u00e0 affiancata il prossimo anno dalle pareti dell'edificio e dai resti del reattore stesso, che sono ai livelli pi\u00f9 bassi del palazzo. Complessivamente, la demolizione e lo smaltimento dell\"'edificio 309\" coster\u00e0 circa 11 milioni $ e si completa nel 2013.\nPerdita di liquidi radioattivi dai depositi di scorie.\nNel febbraio 2013 si \u00e8 riscontrata una perdita di radioattivit\u00e0 da 6 dei 177 serbatoi contenenti scorie radioattive pericolose. Tali serbatoi, progettati per una durata di 20 anni, hanno ampiamente superato la loro vita prevista ed in questo momento rappresentano potenzialmente un grave pericolo per la popolazione. Per la manutenzione del sito l'amministrazione americana spende gi\u00e0 oggi oltre 2 miliardi di dollari l'anno.\nCrollo di un tunnel di deposito.\nIl 9 maggio 2017 \u00e8 crollata una sezione di circa 20 metri di un tunnel, lungo centinaia di metri, usato per il deposito di materiali contaminati. Il tunnel collassato si trova vicino alla Plutonium Uranium Extraction Facility (PUREX), nel centro del sito, nell'area denominata Hanford-200. Il tunnel ospita 28 carri ferroviari riempiti di materiale radioattivo. \u00c8 stata disposta l'evacuazione dei circa tremila lavoratori impegnati nelle immediate vicinanze, ma non sono state segnalate perdite radioattive, e nessuno dei novemila lavoratori dell'impianto risulta in qualche modo coinvolto nell'incidente."}
{"id": "2203315", "revid": "647919", "url": "https://it.wikipedia.org/wiki?curid=2203315", "title": "Violatior Tour", "text": ""}
{"id": "2203323", "revid": "1632387", "url": "https://it.wikipedia.org/wiki?curid=2203323", "title": "Punk rock in California", "text": "Fin dalla seconda met\u00e0 met\u00e0 degli anni settanta la California ha avuto una delle scene punk pi\u00f9 fiorenti dell'intero movimento, tanto che essa si \u00e8 mantenuta ed evoluta fino ai giorni nostri, contribuendo a diffondere sottogeneri come l'hardcore punk e l'alternative rock negli anni ottanta e il pop punk dagli anni novanta in poi.\nStoria.\nProto-punk.\nLos Angeles ebbe una scena glam rock molto importante nei primi '70 e, come avvenne a New York e Londra, molti degli idoli della scena glam avrebbero avuto un ruolo fondamentale nella successiva scena punk. Il glam rock di LA aveva il suo centro ad un club chiamato \"English Disco\", di propriet\u00e0 di Rodney Bingenheimer che in seguito, in qualit\u00e0 di disc jockey per il programma della KROQ \"Rodney on the Rock\", contribu\u00ec notevolmente alla crescita della scena punk di LA. All\"'English Disco\" si potevano ascoltare sia artisti glam inglesi come Sweet, David Bowie e T. Rex, sia statunitensi come The Stooges, Alice Cooper, Suzi Quatro e New York Dolls.\nVerso la met\u00e0 degli anni '70 si form\u00f2 un gran numero di gruppi punk rock/hard rock, tra cui i The Runaways, ingaggiati dal talent scout Kim Fowley. Oltre agli stessi Runaways erano attivi vari gruppi che proponevano rock &amp; roll grezzo sullo stile degli Stooges, come The Weasels, BS, Freestone, Dogs e The Strand, oltre a vari gruppi power pop e ad alcuni complessi influenzati dai New York Dolls e pi\u00f9 in generale dal glam rock, tra cui i Berlin Brats.\n1976 - 1980: La prima ondata.\nLa svolta in senso punk della scena di Los Angeles avvenne attorno all'aprile 1977, quando i Damned, primo gruppo punk in tour negli USA, suonarono allo Starwood di Los Angeles. Grazie all'influenza esercitata da questo concerto, in pochi mesi si form\u00f2 una scena che comprendeva vari nomi importanti, fra cui Alley Cats (attivi gi\u00e0 dal 1975), The Weirdos, Eyes e Black Flag.\nAltre formazioni emerse nei mesi successivi al concerto dei Damned furono i Dils, fortemente politicizzati, gli Screamers, i Germs di Darby Crash e gli Zeros, influenzati da Ramones, New York Dolls, Stooges e garage rock. Tra i vari locali che iniziarono ad ospitare i gruppi punk, alcuni erano gi\u00e0 attivi prima del 1977, come Whisky a Go Go, Starwood, Troubadour e Madame Wong's, altri furono allestiti nei mesi successivi al passaggio dei Damned. Tra questi il pi\u00f9 importante fu probabilmente il The Masque, aperto nel luglio del 1977 da Brendan Mullen, interessato dalle serate punk organizzate al Whisky a Go Go. Contemporaneamente furono fondate le prime fanzine come \"Slash\" e \"Flipside\", e le prime etichette indipendenti come la What? Records, che pubblic\u00f2 \"Forming\" dei Germs, la Bomp! Records e la Dangerhouse, che pubblicarono i debutti di Weirdos, Dils e Zeros.\nIntanto si form\u00f2 un numero di nuovi complessi di varia importanza, come Controllers, F-Word, Flesh Eaters, Child Abuse, Skulls, Vom, X, The Bags, Randoms, The Dickies, Flyboys e Deadbeats. La scena continu\u00f2 ad espandersi senza sosta, grazie anche ad alcune occasioni importanti, come il concerto benefit per evitare il fallimento del The Masque, a cui parteciparono diciassette band e che raggiunse l'obiettivo di salvare il locale. Poco dopo i Dickies scalarono le classifiche britanniche con una reinterpretazione di \"Banana Splits\", mentre la Slash Records esordiva con il singolo \"Move\" dei The Plugz. Nonostante tutto ci\u00f2, il punk di Los Angeles fu in massima parte snobbato dalle \"major\" discografiche, con l'eccezione di Dickies, che firmarono con la A&amp;M, e di X e Alley Cats, anche se parecchi anni pi\u00f9 tardi.\nSempre nel 1978 si registrarono due nuove uscite discografiche, \"I Love Livin' in the City\" dei Fear e \"Out of Vogue\" dei Middle Class, considerati gli ultimi due prodotti della prima ondata punk di Los Angeles. Nel periodo immediatamente successivo, infatti, si impose rapidamente una nuova ondata di gruppi punk proveniente dalle periferie e denominata \"beach punk\", con gruppi come Social Distortion, T.S.O.L., Circle Jerks e Adolescents. Si trattava dell'inizio dell'ondata hardcore punk, che soppiant\u00f2 in breve tempo la preesistente scena punk.\nLa scena di San Francisco e dintorni, invece, si svilupp\u00f2 in modi e con tempi differenti, in parte perch\u00e9 la zona era ancora segnata dagli eccessi hippie del decennio precedente, in parte perch\u00e9 molte band, tra cui i Residents, erano devote alla sperimentazione e alla ricerca musicale pi\u00f9 che al punk. Tra i primissimi musicisti riconducibili al punk ci fu Mary Monday, che gi\u00e0 dal 1976 ne aveva adottato l'abbigliamento e fond\u00f2 tra la fine del 1976 e l'inizio del 1977 il gruppo pop punk Mary Monday and the Britches. Altri due complessi che gettarono le basi per la successiva scena furono Nuns e Crime; questi ultimi avevano gi\u00e0 pubblicato il singolo di debutto \"Hot Wire My Heart\" e si erano fatti conoscere grazie ai volantini curati dal disegnatore James Stark. Grazie anche all'aiuto di fanzine come \"Psyclone\" la scena si espanse rapidamente, assumendo subito caratteristiche marcatamente divergenti da quella di Los Angeles. I complessi di San Francisco infatti erano pi\u00f9 attenti ai temi politici e maggiormente aperti alla sperimentazione. A questi tre gruppi si unirono presto gli Avengers della frontwoman Penelope Houston. La crescita della scena fu poi favorita da vari concerti di band statunitensi e britanniche come Ramones, Blondie, Devo e Damned, grazie ai quali il locale Mabuhay Gardens inizi\u00f2 ad ospitare gruppi punk locali. Nello stesso Mabuhay i giovani complessi punk furono spesso affiancati da musicisti pi\u00f9 esperti e devoti all'art rock come Tuxedomoon, Mutants, Novak, S.S.T., Twinkeyz e Readymades. Nel frattempo la scena continu\u00f2 ad ingrandirsi grazie a nuove leve come John Vomit and the Leather Scabs, The Offs, Negative Trend, The Sleepers, U.X.A., (Impatient) Youth, JJ 180, Seizure e Hitmakers, e fu fondata \"Search &amp; Destroy\", una delle pi\u00f9 importanti fanzine punk in assoluto.\nUn altro evento importante fu l'arrivo dei Sex Pistols al Winterland Ballroom, che fu l'ultimo concerto del gruppo di Rotten ma contribu\u00ec ad accrescere in modo considerevole l'attenzione verso il punk di San Francisco, che inizi\u00f2 ad attirare interessati e promoter musicali. Segu\u00ec nel marzo 1978 un concerto benefit per i minatori degli Appalachi organizzato al Mabuhay Gardens, con tutti i complessi pi\u00f9 importanti della scena con l'eccezione dei Crime. Nei mesi successivi si formarono molti nuovi gruppi come Blwodryers, Tools e No Alternative, furono fondate fanzine come \"Punk Globe\" e furono aperti al punk nuovi locali come Tattoo Lagoon, 330 Grove Street e Deaf Club. Tuttavia, dopo la pubblicazione di alcune pietre miliari come \"Decadent Jew\" dei Nuns, \"Seventh World\" degli Sleepers, \"Johnny Too Bad\" degli Offs e \"Mercenaries\" dei Negative Trend la scena punk di San Francisco inizi\u00f2 il suo declino: Avengers, Negative Trend e Nuns si sciolsero a pochi mesi di distanza gli uni dagli altri, mentre Crime, Sleepers e Dils virarono rispettivamente verso il rock and roll pi\u00f9 classico, il post-punk e il country punk. Inoltre, in modo simile a quanto accaduto a Los Angeles, i nuovi gruppi hardcore sostituirono la prima scena punk; tra questi si distinsero Dead Kennedys, il cui frontman Jello Biafra possedeva anche l'importante etichetta Alternative Tentacles, Crucifix, Fuck-Ups, Sickpleasure, Code of Honor, Urban Assault, Social Unrest e Undead.\n1981 - 1986: L'hardcore punk.\nSouth Bay.\nL'hardcore punk trov\u00f2 terreno particolarmente fertile nelle regioni a sud di Los Angeles, precisamente la South Bay e la contea di Orange. Nella South Bay, oltre ai Black Flag, nacquero gruppi come Descendents, Minutemen, Redd Kross e Saccharine Trust; si dimostr\u00f2 subito fondamentale per l'aggregazione della scena una chiesa sconsacrata di Hermosa Beach denominata \"The Church\", che ospitava vari fan e componenti delle band.\nI Red Cross, noti inizialmente come The Tourists, furono fondati nel 1979 a Hawtorne dai fratelli Steve e Jeff MacDonald, a cui si unirono presto il chitarrista Greg Hetson e il batterista John Stelia; con questa formazione il gruppo registr\u00f2 l'EP d'esordio \"Red Cross\" nel 1980. Nel 1982 la band pubblic\u00f2 il suo album d'esordio \"Born Innocent\", con le nuovi componenti Tracy Marshak e Janet Housden, e fu immortalata sulla copertina di \"Flipside\". Tuttavia nei mesi successivi il quartetto cambi\u00f2 completamente genere musicale, abbandonando l'hardcore e abbracciando il power pop nel disco del 1984 \"Teen Babes from Monsanto\", contenente cover di Kiss e Rolling Stones.\nUn altro complesso importante della South Bay furono i Circle Jerks, fondati dal cantante Keith Morris dopo la sua uscita dai Black Flag, insieme all'ex Red Cross Greg Hetson nel 1979. L'anno seguente il gruppo fece un'apparizione nel documentario \"The Decline of Western Civilization\" e partecip\u00f2 alla compilation \"Rodney on the ROQ\", prima di pubblicare il suo primo album di studio \"Group Sex\" nel 1981 su Frontier Records. L'anno successivo fu la volta del successivo \"Wild in the Streets\" su Faulty Records, mentre nel 1983 usc\u00ec \"Golden Shower of Hits\". Dopo questi ultimi due lavori i Circle Jerks si spostarono verso l'heavy metal, pubblicando tra il 1985 e il 1987 \"Wonderful\" e \"VI\", che causarono lo scioglimento del gruppo a causa degli scarsi riscontri di critica e di pubblico.\nI Descendents furono formati nel 1978 a Hermosa Beach da Bill Stevenson, Tony Lombardo e Frank Navetta, e registrarono lo stesso anno il loro 7\" di debutto \"Ride the Wild/It's a Hectic World\", influenzato da new wave e surf rock. Dopo questa pubblicazione il cantante Navetta lasci\u00f2 il gruppo, che ingaggi\u00f2 come sostituta una ragazza nota come Cecilia; questa formazione tuttavia dur\u00f2 solo sei mesi, al termine dei quali Milo Aukerman prese il posto di Cecilia come cantante. In quello stesso anno, il 1981, il complesso pubblic\u00f2 l EP \"Fat\", seguito l'anno successivo da \"Milo Goes to College\", considerato un album fondamentale per la genesi dell'hardcore melodico. Subito dopo questa pubblicazione il gruppo entr\u00f2 in una fase di pausa durata vari anni, durante i quali il batterista Stevenson fece parte dei Black Flag e il cantante Aukerman lavor\u00f2 alla sua tesi sulla genetica del mais. La riunione, senza Aukerman sostituito da Dave Smalley, si concretizz\u00f2 solo nel 1985, dopo che Stevenson aveva lasciato i Black Flag; dopo un paio d'anni cambiarono il nome in ALL, concentrandosi maggiormente sugli aspetti melodici.\nUn gruppo decisamente atipico all'interno della scena hardcore erano i Saccharine Trust, caratterizzati da testi beat, chitarra jazz e attitudine sperimentale; il complesso dur\u00f2 lo spazio di due album, \"Pagan Icons\" e \"Surviving You, Always\", pubblicati tra il 1981 e il 1984.\nUn altro gruppo importante per la diffusione dell'hardcore in California furono i Bad Religion, nativi della San Fernando Valley. Formatisi nel 1980 e dopo aver passato l'intero 1981 a suonare live nei locali punk di Los Angeles, i BR pubblicarono il loro EP di debutto \"Bad Religion\", autoprodotto dall'etichetta del gruppo Epitaph Records. Il disco vendette subito tutte le copie della prima tiratura, e il complesso si ritrov\u00f2 in studio per registrare l'album di debutto \"How Could Hell Be Any Worse?\", pubblicato nel 1982 sempre da Epitaph. Poi il quartetto si prese una pausa dall'attivit\u00e0 live, in coincidenza del trasferimento del cantante Greg Graffin nel Wisconsin per impegni universitari. Nonostante questo, il gruppo prosegu\u00ec a registrare brani in studio, che vennero inclusi nel secondo full-length \"Into the Unknown\", del 1983. Il disco, influenzato da Styx e Journey e dal progressive rock, allontan\u00f2 definitivamente i Bad Religion dalla scena hardcore, nonostante il successivo \"Back to the Known\" avessi segnato un ritorno allo stile degli esordi.\nUn altro gruppo di fondamentale importanza per l'ascesa dell'hardcore nella zona furono gli Youth Brigade (da non confondere con l'omonimo complesso di Washington), che furono formati nel 1978 con il nome di Extremes dai fratelli Mark e Shawn Stern, prima di cambiare nome in Youth Brigade nella primavera 1980. Nel 1979 i fratelli Stern fondarono anche la Better Youth Organization, un'organizzazione senza fini di lucro che promuoveva concerti e idee umanitarie. Dopo un iniziale periodo ska punk, al gruppo si un\u00ec anche Adam Stern, e il terzetto cominci\u00f2 ad esibirsi con alcuni gruppi hardcore e a avvicinarsi alla scena. Nell'estate 1982 la BYO Records pubblic\u00f2 la compilation \"Someone Got Their Head Kicked In!\", che conteneva tracce di Social Distortion, The Adolescents, Joneses, Bad Religion e Batallion of Saints. La compilation fu pubblicizzata da un tour di Youth Brigade e Social Distortion, immortalato nel documentario \"Another State of Mind\"; tuttavia nel 1985 gli Youth Brigade si sciolsero, dopo aver proseguito per un breve periodo come Brigade.\nDi discreta importanza furono anche i Wasted Youth, nati nel 1977 come garage band e influenzati dai Circle Jerks; tuttavia, dopo il disco \"Reagan's In\", molto apprezzato nell'ambiente hardcore, il gruppo interruppe l'attivit\u00e0 discografica e si sciolse nel 1983.\nOrange County.\nAlla scena della South Bay si contrapponeva per vari aspetti quella della Contea di Orange, in cui la prima ondata di punk era passata sostanzialmente inosservata. Tra i primi gruppi punk di una qualche importanza nella zona si distinsero i Middle Class, che gi\u00e0 nel 1978 pubblicarono il singolo \"Out of Vogue\", da alcuni considerato addirittura il primo singolo hardcore in assoluto.\nNonostante questo attorno al 1980 la scena era ancora piuttosto piccola, con un unico locale punk, il Cuckoo's Nest di Costa Mesa, dove suonavano vari gruppi di non grande importanza. I primi gruppi hardcore di Orange County, ossia Agent Orange, Social Distortion e Adolescents, si formarono in seguito allo scioglimento dei Detours, una band che era durata solo per qualche mese del 1978 e che comprendeva tra gli altri Rikk Agnew e Casey Royer.\nI Social Distortion, fondati gi\u00e0 nel 1978 per opera del chitarrista e cantante Mike Ness, a quel tempo erano composti, oltre che dallo stesso Ness, dal batterista Casey Royer e dal chitarrista Rikk Agnew. La loro prima pubblicazione ufficiale fu il 7\" \"Mainliner\" su Posh Boy Records, registrato con Ness alla chitarra, Dennis Danell al basso e Royer alla batteria. Dopo l'aggiunta di un chitarrista ritmico il gruppo registr\u00f2 il suo secondo singolo \"1945\", con una reinterpretazione di \"Under My Thumb\" dei Rolling Stones come lato B, e pubblic\u00f2 il debutto \"Mommy's Little Monster\" nel 1983. Subito dopo per\u00f2 il gruppo entr\u00f2 in un lungo periodo di pausa a causa della tossicodipendenza del frontman Ness, che dovette disintossicarsi dall'eroina e pot\u00e9 tornare a suonare solo nel 1987, anno in cui i Social Distortion si riunirono, rimanendo attivi fino ad oggi ma spostandosi verso il cowpunk.\nUn altro gruppi importante per la scena furono gli Agent Orange, capitanati dal cantante/chitarrista Mike Palm, che fondevano surf, punk con un'ottima abilit\u00e0 tecnica. Uno dei primi pezzi del gruppo, \"Bloodstains\", scritto da Palm assieme a Rikk Agnew, divenne il pezzo pi\u00f9 richiesto della trasmissione radio \"Rodney on the ROQ\" nel 1979. Pubblicarono il loro debutto \"Living in Darkness\" nel 1981, dopo di che abbandonarono completamente l'hardcore, che era comunque da sempre solo una parte della loro musica.\nGli Adolescents nacquero dall'incontro fra il bassista degli Agent Orange Steve Soto e il cantante Tony Cadena ad un concerto dei Social Distortion. Reclutati Rikk e Frank Agnew come chitarristi e Casey Royer come batterista, il complesso pubblic\u00f2 il primo demo nell'aprile 1980, e partecip\u00f2 poco dopo alla compilation \"Rodney on the ROQ\" con \"Amoeba\". Con questa stessa formazione il gruppo registr\u00f2 e pubblic\u00f2 il debutto \"The Adolescents\" nel 1981, spesso considerato un classico dell'hardcore. Poco dopo tuttavia, durante la pubblicazione del singolo \"Welcome to Reality\", Rikk Agnew lasci\u00f2 la band e gli Adolescents si sciolsero, per riformarsi solo nel 1986 con una formazione differente. Alcuni componenti della band confluirono nei D.I., caratterizzati da una formazione molto instabile con il solo Casey Royer come punto fisso.\nUn altro gruppo molto importante per la scena furono i T.S.O.L. (True Sounds of Liberty), formati nel 1980 dalle ceneri dei Vicious Circle dal cantante Jack Grisham, dal chitarrista Ron Emory, dal bassista Mike Roche e dal batterista Todd Barnes. Grisham e Barnes avevano gi\u00e0 fatto esperienza in alcuni gruppi locali come Johan Coathanger and the Abortions, SS Cult e Vicious Circle, scioltisi a fine 1979. Dopo alcuni concerti in case private, che spesso terminavano con risse o saccheggi, i T.S.O.L. pubblicarono il loro EP di debutto omonimo \"T.S.O.L.\" in quello stesso anno, contenente il classico hardcore \"Abolish Government\". Nel 1981 il cantante Grisham inizi\u00f2 ad utilizzare trucco facciale, avvicinando l'estetica della band a quella dei gruppi dark, e il complesso registr\u00f2 assieme al produttore Thom Wilson il primo album in studio, \"Dance with Me\", che ebbe un significativo impatto proprio sulla scena dark statunitense. Nel 1982 erano diventati uno dei gruppi hardcore pi\u00f9 noti di tutta la California, e i loro concerti registravano spesso un numero di presenze molto alte per gli standard hardcore; tuttavia, l'EP \"Weathered Statues\" e poi il disco \"Beneath the Shadows\", molto sperimentali e con la presenza di tastiere, fecero perdere alla band quasi tutti i fan. Nel 1983 Grisham lasci\u00f2 i T.S.O.L. e si un\u00ec ai Cathedral of Tears e poi ai Tender Fury, prima di avviare una collaborazione con l'ex compagno di band di David Bowie Hunt Sales. Dopo l'abbandono anche di Barnes, Emory e Roche ricostituirono la formazione nel 1984 con il batterista Mitch Dean e il cantante/chitarrista Joe Wood, virando verso l'hair metal. In seguito la band si sciolse nel 1989, senza pi\u00f9 nessun componente originale in formazione.\nMolto legati ai T.S.O.L. erano i Vandals, capitanati dal frontman Stevo. Nel 1983 pubblicarono l'EP \"Peace thru Vandalism\", che conteneva classici come \"Legend of Pat Brown\" e \"Anarchy Burger\", ma la formazione in continuo cambiamento imped\u00ec loro di acquistarsi un numero significativo di fan. Altri gruppi della scena di Orange County, anche se di minore importanza, furono China White, Channel 3 e Shattered Faith, che pubblicarono alcuni dischi di discreta importanza.\nDi enorme importanza furono invece i Suicidal Tendencies di Venice Beach, tra i primi a fondere hardcore punk e thrash metal. Fondati sul finire del 1981 dal frontman Mike Muir, nel 1982 furono votati peggior gruppo dell'anno dai lettori di \"Flipside\", ma gi\u00e0 l'anno successivo, dopo la pubblicazione del debutto \"Suicidal Tendencies\", vinsero nella classifiche gruppo migliore e album migliore dell'anno stilata dalla stessa \"Flipside\". L'omonimo disco di debutto, registrato e mixato in soli tre giorni, ottenne infatti un successo inaspettato per un gruppo hardcore, vendendo centinaia di migliaia di copie e proiettando il video della canzone \"Istitutionalized\" su MTV. Negli anni seguenti il gruppo si spost\u00f2 sempre pi\u00f9 verso il metal, in dischi come \"Join the Army\" e i successivi.\nUn gruppo collegato alla scena di Venice Beach erano i Circle One, capitanate dal cantante di colore John Macias, che fond\u00f2 l'organizzazione PUNX, che si occupava dei senza tetto e della diffusione del messaggio evangelico. Il gruppo pubblic\u00f2 anche alcuni album, tra cui \"Patterns of Force\" del 1983.\nGli Uniform Choice invece si distanziarono nettamente dalla scena di Orange County, propagandando gli ideali straight edge nel disco \"Screaming for Change\", ma dopo il 1986 si avvicinarono al metal abbandonando l'hardcore.\nAnche a San Diego esisteva una scena hardcore, per quanto ristretta. Il gruppo principale erano i Batallion of Saints, molto influenzati dal punk inglese, sia nel suono sia nell'attitudine; i primi live della band furono come spalla a gruppi britannici fra cui U.K. Subs, Discharge e Vice Squad. In seguito pubblicarono l'EP \"Fighting Boys\" e parteciparono alla compilation \"Rock for Peace\", ma proprio quando l'Enigma Records stava per proporre loro un contratto il chitarrista Chris Smith moll\u00f2 il gruppo a causa di seri problemi di droga, causandone di l\u00ec a poco lo scioglimento e la fine della scena di San Diego.\nSan Francisco.\nA differenza di Orange County e della South Bay, in cui sostanzialmente la prima ondata punk era stata molto debole, San Francisco vantava gi\u00e0 dal 1976 gruppi di livello come i Crime e Nuns. Inoltre il concerto dei Sex Pistols al Winterland Ballroom il 10 gennaio 1978 contribu\u00ec a gettare le basi per la fondazione di moltissime band, fra cui Avengers, The Dils e Negative Trend. La scena contava anche su alcuni locali che ingaggiavano frequentemente gruppi punk, come il Mabuhay Garden e il Deaf Club.\nIl primo gruppo di San Francisco a suonare hardcore e a darsi da fare per creare una nuova scena furono i Dead Kennedys di Jello Biafra, tra i complessi pi\u00f9 importanti di tutti gli Stati Uniti. Il loro primo concerto si tenne al Mabuhay Gardens il 19 luglio 1978, assieme a Offs e Negative Trend. L'anno successivo Biafra ottenne una notevole popolarit\u00e0 grazie alla sua candidatura a sindaco di San Francisco, in cui arriv\u00f2 a sorpresa quarto su dieci candidati col 4% dei voti.\nNell'estate 1979 intrapresero il loro primo tour nazionale, in cui toccarono tra le altre Boston e New York, ma fu solo dopo la pubblicazione del primo album \"Fresh Fruit for Rotting Vegetables\" che ottennero grande popolarit\u00e0 nel circuito hardcore nazionale. Proprio a causa dei molti problemi di distribuzione di questo disco Biafra decise di fondare una propria etichetta, la Alternative Tentacles, con cui pubblic\u00f2 subito alcuni singoli dei Dead Kennedys e una compilation intitolata \"Let Them Eat Jellybeans\" nel 1981, che comprendeva pezzi di D.O.A., Bad Brains e Black Flag. Nei mesi seguenti l'etichetta pubblic\u00f2 vari altri lavori importanti, tra cui l'EP \"In God We Trust, Inc.\" dei Dead Kennedys e album di D.O.A., 7 Seconds e T.S.O.L..\nNell'estate 1982 i Kennedys pubblicarono il loro secondo album \"Plastic Surgery Disasters\". Poco dopo iniziarono anche problemi con la polizia, a causa delle risse che ormai seguivano ogni concerto, e a ci\u00f2 si aggiunsero dissidi interni alla band, con il bassista Klaus Flouride e il chitarrista East Bay Ray ormai sempre pi\u00f9 stanchi della violenza che circondava la scena. Riuscirono comunque a registrare e pubblicare altri due dischi tra il 1985 e il 1986, intitolati \"Frankenchrist\" e \"Bedtime for Democracy\", ma subito dopo la pubblicazione di quest'ultimo Biafra annunci\u00f2 lo scioglimento.\nUn gruppo legato ai Dead Kennedys erano i Flipper, formati da Will Shatter, Bruce Loose, Ted Falconi e Steve DePace, veterani della scena che avevano gi\u00e0 militato in gruppi come Negative Trend e Offs.\nLa scena Nardcore.\nUna delle scene pi\u00f9 fiorenti dell'universo hardcore californiano fu quella meridionale, denominata Nardcore. Con tale termine si identificava la scena hardcore punk della California del Sud dei primi anni '80, particolarmente fiorente a Silverstrand Beach, Oxnard e Port Hueneme. La maggior parte dei primi concerti della scena si svolgevano al Casa Tropical, al Port Hueneme Skate Palace e nel resto dell'area di Oxnard, oltre che al Casa de la Raza a Santa Barbara.\nGran parte della pubblicit\u00e0 iniziale del nardcore si deve alla Mystic Records, e al suo fondatore Doug Moody. Questa comunit\u00e0 periferica fu il terreno di nascita di molte band hardcore punk dei primi '80 e divenne terreno fertile soprattutto per gruppi skate punk. La scena \"nardcore\" aveva anche un proprio simbolo, disegnato da Ismael Hern\u00e1ndez dei Dr. Know, presente su vari album e tutt'oggi utilizzato come tatuaggio.\nTra i principali gruppi che contribuirono allo sviluppo della scena si distinsero Agression, Dr. Know, Habeas Corpus, Ill Repute, Rich Kids on LSD e Scared Straight. Nel loro primissimo periodo anche i NOFX fecero parte della scena, apparendo nella compilation della Mystic Records \"We Got Power, Vol. 2: Party Animal\", nella quale compaiono anche i Manic Subsidal, successivamente The Offspring.\n1987 - 1995: Il pop punk.\nVerso la fine degli anni '80 tutti i principali gruppi hardcore si erano sciolti, e si stava sviluppando una nuova scena nella Bay Area di San Francisco. Questa nuova scena avrebbe prodotto band come Operation Ivy, Green Day, AFI, Good Riddance, Jawbreaker, The Mr. T Experience, NOFX, No Use for a Name, Rancid, The Offspring, Samiam e Swingin' Utters. Anche se l'hardcore non si dissolse e continu\u00f2 la sua evoluzione nell'underground, dal 1990 fu il pop punk il genere dominante in California. Per lo sviluppo di questo genere furono fondamentali etichette come la Lookout! Records e il locale punk 924 Gilman Street di Berkeley, che contribuirono alla fondazione di gruppi come Queers, Riverdales, Screeching Weasel, The Mr. T Experience, Pansy Division, The Lookouts e Green Day.\nAlcuni gruppi della scena di Los Angeles come Guttermouth, Jughead's Revenge, Lagwagon, The Offspring e Pennywise, iniziarono anche a porre le basi per il loro successo. Nei tardi '80 e nei primi '90, San Diego aveva una fiorente scena post-hardcore con band del calibro di Pitchfork, Rocket from the Crypt, Drive Like Jehu e Unwritten Law.\nNello stesso periodo il queercore si svilupp\u00f2 e inizi\u00f2 a conoscere un discreto successo a San Francisco e Los Angeles, grazie a band come Pansy Division e Tribe 8.\nNel 1989 i Social Distortion firmarono con la Epic Records, diventando la prima band della scena ad avere un contratto \"major\"' dai The Dickies nei tardi '70. Il primo album con questa etichetta, intitolato \"Social Distortion\", fu un discreto successo commerciale grazie ai tre singoli \"Let It Be Me\", \"Ball and Chain\" e \"Ring of Fire\", che si piazzarono tutti nella Top 25 della Modern Rock Tracks. Inoltre l'album fu premiato con il disco d'oro nel 1998, cos\u00ec come il successivo \"Somewhere Between Heaven and Hell\" nel 2000.\nNel 1993, dopo il successo dei Social Distortion e di altre band influenzate dal punk come i Nirvana, i Green Day firmarono con la Reprise Records. L'anno successivo pubblicarono il loro primo album major, \"Dookie\", che riscosse un enorme successo piazzandosi al numero 2 nella Billboard Top 200 e vinse tre dischi di platino nel solo anno di pubblicazione. Poco dopo gli Offspring pubblicarono \"Smash\", che divenne l'album indipendente pi\u00f9 venduto di sempre e raggiunse la posizione numero 4 della Billboard Hot 200. In quello stesso anno i Blink-182 pubblicarono il loro album di debutto \"Cheshire Cat\", iniziando a porre le basi per il futuro successo commerciale.\nBlink-182, Green Day e The Offspring furono presto seguiti da Bad Religion, NOFX e Rancid, i cui album \"Stranger than Fiction\", \"Punk in Drublic\" e \"...And Out Come the Wolves\", vinsero tutti il disco d'oro o di platino.\nIl successo di queste band apr\u00ec la strada ad alcuni complessi ska punk come No Doubt, Sublime, Reel Big Fish e Goldfinger."}
{"id": "2203326", "revid": "1543377", "url": "https://it.wikipedia.org/wiki?curid=2203326", "title": "Gracischie", "text": "Gracischie (Gra\u010di\u0161\u010de in sloveno) \u00e8 un insediamento di 185 abitanti del comune sloveno di Capodistria, nell'Istria settentrionale.\nOltrepassato il pianoro di Covedo (\"Kubed\"), vicino alla strada che corre verso Pinguente, si trova Gracischie, posta in una selletta fra una piccola collina ed il monte L\u00e0cina (\"La\u010dna\"), una muraglia carsica di 452 m, sulla quale sorgeva un castelliere. Sul colle ad ovest del monte L\u00e0cina, sorgono le rovine ben conservate di un castelliere dell'et\u00e0 del ferro. Per arrivare al paese proveniente da Covedo, dopo una doppia curva si aggira sulla sinistra una cappella in pietra bianca e si sale un vialetto fiancheggiato da grandi querce. All'entrata del paese, invece, c'\u00e8 una chiesetta alquanto misera su un leggero rialzo contenuto da un muraglione. La chiesa \u00e8 dedicata a San Nicol\u00f2 e possiede all'interno due altari intagliati e dorati che sono due piccoli capolavori; dipendeva dalla parrocchia di Covedo. Il bel campanile, staccato dalla chiesa, a base quadra, \u00e8 costruito in pietra calcarea a vista; in alto, sopra le quattro bifore, c'\u00e8 un balconcino da cui parte una cuspide alta e a base ottagonale. Sopra la porta del campanile c'\u00e8 una lapide in pietra, murata e scritta parte in sloveno e parte in lettere cirilliche. Vi si legge la data, il 1876, e si viene a sapere che Jo\u017eef Franza era lo zuppano in quel tempo, capo del villaggio nonch\u00e9 giudice nelle cause di primo grado; il suo vice veniva chiamato anche pozuppo. Sono nomi medioevali tramandati dal periodo patriarcale.\nIl villaggio conserva la tipica urbanistica medioevale con strette stradine e case addossate, di nudo calcare. Nel 1615 fu devastato e bruciato dalle truppe austriache in un'azione di guerriglia contro i Veneziani. Fu nuovamente devastato e bruciato dalle truppe nazifasciste nell'ottobre del 1943.\nDal sagrato della chiesa la vista spazia sul pianoro che scende verso Figar\u00f2la. Gracischie rientra nel gruppo di paesi che fanno parte del bacino idrografico del Risano e le sue acque, come quelle del pianoro di Covedo si riversano in questo fiume. A 1\u00a0km dal paese, la strada ha una diramazione a destra per Portole e Montona, mentre per Pinguente si prosegue sul lato settentrionale di una lunga valle alluvionale formata in massima parte da argille in alternanza con prati e campi coltivati."}
{"id": "2203331", "revid": "33689", "url": "https://it.wikipedia.org/wiki?curid=2203331", "title": "Mike Worsley", "text": "Ha conquistato il suo primo \"cap\" con la maglia dell'Inghilterra il 9 marzo 2003 nella partita del Sei Nazioni che vedeva la sua nazionale opposta a quella dell'Italia, mentre la sua seconda presenza risale al 26 giugno 2004 contro l'Australia.\nA causa di un infortunio, si \u00e8 ritirato al termine della stagione 2005-2006.\nNel settembre 2009 \u00e8 divenuto insegnante presso la Cranleigh School."}
{"id": "2203333", "revid": "24398", "url": "https://it.wikipedia.org/wiki?curid=2203333", "title": "Gra\u010di\u0161\u010de", "text": ""}
{"id": "2203334", "revid": "729019", "url": "https://it.wikipedia.org/wiki?curid=2203334", "title": "Abulug", "text": "Abulug \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nAbulug \u00e8 formata da 20 baranggay:"}
{"id": "2203336", "revid": "729019", "url": "https://it.wikipedia.org/wiki?curid=2203336", "title": "Forces a\u00e9riennes fran\u00e7aises libres", "text": "La Forces a\u00e9riennes fran\u00e7aises libres, tradotto dalla lingua francese Forze aeree della Francia libera, talvolta abbreviato con FAFL, \u00e8 stata la componente aerea della France libre (Francia libera) e parte integrante delle Forces fran\u00e7aises libres.\nStoria.\nIl generale Charles de Gaulle nel 1940 era stato un membro dell'alto comando francese durante la battaglia di Francia. Mentre le soverchianti forze tedesche dimostravano la loro superiorit\u00e0 sui campi di battaglia e l'esercito italiano provava ad attaccare nel sud, i governanti francesi si trovarono nelle condizioni di dover negoziare un armistizio con gli invasori.\nIl generale de Gaulle, insieme ad un piccolo gruppo di politici, si oppose strenuamente alla resa alle forze naziste: mandato in missione diplomatica nel Regno Unito per conto del presidente del Consiglio Paul Reynaud, de Gaulle dal crollo del governo francese ed evit\u00f2 la cattura.\nIl 16 giugno il nuovo presidente del Consiglio francese Philippe P\u00e9tain intavol\u00f2 i primi incontri con i rappresentanti dell'Asse, per definire i dettagli della resa e l'instaurazione del nuovo governo filotedesco.\nIl 18 giugno, de Gaulle parl\u00f2 ai francesi tramite i microfoni della BBC, chiedendo ai soldati, ai marinai e agli aviatori di lasciare l'esercito ufficiale e di unirsi per combattere l'invasore nazista. Il cosiddetto \"appello del 18 giugno\" (\"appel du 18 juin\") non ebbe molto ascolto, ma i seguenti discorsi di de Gaulle ebbero risonanza notevole.\nAlcuni esponenti del Gabinetto inglese tentarono di fermare i proclami del Generale, lo stesso primo ministro Winston Churchill intervenne in sua difesa e in supporto della Francia Libera. L'appello di de Gaulle \u00e8 ancora oggi uno dei pi\u00f9 famosi e importanti discorsi della storia francese.\nIl 22 giugno, P\u00e9tain, investito della carica di presidente del Consiglio dal parlamento francese liberamente eletto (anche se in via di epurazione verso le forze di sinistra), firm\u00f2 la resa incondizionata. De Gaulle venne processato in contumacia, e condannato a morte per tradimento, in quanto aveva dichiarato di essere l'ultimo membro del governo Reynaud in grado di esercitare il comando, e di essere quindi il legittimo governatore della nazione, affermando pubblicamente l'incostituzionalit\u00e0 del governo P\u00e9tain.\nIl governo americano, invece, riconobbe la legittimit\u00e0 della Francia di Vichy, fino al 1942, mantenendo relazioni diplomatiche con essa. Per questo motivo non riforn\u00ec le forze aree francesi di materiali fino a dopo l'invasione del Nord Africa francese; questo limit\u00f2 i rapporti tra gli alleati occidentali, inclusa la Gran Bretagna, con la Francia Libera. Per questo motivo de Gaulle si avvicin\u00f2 all'URSS, che invece aveva rotto i rapporti con Petain, inoltre l'addetto militare francese dell'aeronautica a Mosca, il colonnello (poi generale) Charles Luguet divenne uno dei primi alti ufficiali dell'ADA a passare con De Gaulle, che all'inizio aveva avuto il sostegno di molti comandanti (come Martial Henri Valin), ma di pochi ufficiali superiori.\nIn effetti il 18 giugno 1940 i piloti della Francia Libera erano appena 10, arrivati in volo dalla Francia alla Gran Bretagna (da Bordeaux-M\u00e9rignac, al limite della loro autonomia e attraverso cieli in parte controllati dall'aeronautica tedesca), ma il loro numero sal\u00ec inesorabilmente, prima grazie alla defezione in favore delle forze di De Gaulle di molti addetti diplomatici dell'aeronautica all'estero (specie nelle Americhe), poi grazie a piloti che fuggivano (talvolta con i loro apparecchi, talvolta travestiti da civili in modo rocambolesco) dalle basi aeree coloniali francesi, oppure cittadini francesi e/o di origine francese residenti nelle Americhe, infine, man mano che alcune colonie passavano sotto il controllo di De Gaulle, cittadini francesi delle colonie. Al principio del 1941 le FALF avevano un organico di 900 uomini, di cui 200 piloti, mentre un altro centinaio di volontari francesi militava nella RAF, anche se entro il 25 aprile 1941 questi dovettero decidere se unirsi alla FAFL o essere proclamati disertori.\nSolo nel 1940 la FALF si scontr\u00f2 con l'aviazione di Vichy, per la liberazione del Gabon, che si un\u00ec alle altre colonie fedeli ai gollisti."}
{"id": "2203352", "revid": "61051", "url": "https://it.wikipedia.org/wiki?curid=2203352", "title": "FAFL", "text": ""}
{"id": "2203353", "revid": "61051", "url": "https://it.wikipedia.org/wiki?curid=2203353", "title": "Forces A\u00e9riennes Fran\u00e7aises Libres", "text": ""}
{"id": "2203360", "revid": "61051", "url": "https://it.wikipedia.org/wiki?curid=2203360", "title": "Forze aeree della Francia libera", "text": ""}
{"id": "2203364", "revid": "709565", "url": "https://it.wikipedia.org/wiki?curid=2203364", "title": "Baby Huey", "text": "Baby Huey \u00e8 un personaggio immaginario di un cartone animato creato da Martin Taras per Paramount Pictures e Famous Studios.\nCaratteristiche.\nBaby Huey \u00e8 un gigantesco e infantile paperotto che si comporta come un bambino. Una volpe affamata vuole tentare di mangiarlo, ma Baby Huey la sconfigge sempre."}
{"id": "2203380", "revid": "486946", "url": "https://it.wikipedia.org/wiki?curid=2203380", "title": "Service a\u00e9ronautique", "text": ""}
{"id": "2203381", "revid": "24398", "url": "https://it.wikipedia.org/wiki?curid=2203381", "title": "Serga\u0161i", "text": ""}
